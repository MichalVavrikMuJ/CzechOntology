{"id": "758057", "url": "https://cs.wikipedia.org/wiki?curid=758057", "title": "Taqwacore", "text": "Taqwacore\n\nTaqwacore je punkově muslimské hnutí, které se snaží nalézt soulad v duální identitě muslima a Američana. Zároveň také hledá možné spojnice mezi vírou a radikálním alternativním hnutím jako je punk. Taqwacore subkultura se utvořila na základě novely \"The Taqwacores\" Michaela Muhammada Knighta. Pojem je složený ze slov „Taqwa“ a „core“. První je islámským konceptem s významem „strachu nebo respektu z Boha“, ale i „povědomí nebo vědomí Boha“. Slovo „core“ je zkratkou pro „hardcore“ a odkazem na hardcore punk rockovou scénu.\n\nNa základě Knightovi knihy se z fiktivní subkultury stala subkultura reálná a na území USA a Kanady vzniklo několik Taqwacore kapel. Skupina \"Vote Hezbollah\" se dokonce pojmenovala po fiktivní kapele z knihy. Název jedné z jejich písní \"Muhammad was a Punk Rocker\", se objevuje v básni umístěné na úvodních stránkách \"The Taqwacores\". Kniha také dala dohromady Shahejana Khana a Basima Usmaniho, kteří vytvořili skupinu \"The Kominas\" (v překladu „Bastardi“). Vznikající hnutí se upevnilo v létě 2007 během takzvané Taqwa-Tour, kterou zorganizovat Knight. Akce byla cestou skrz severovýchod USA, při které vystupovaly Taqwacore kapely jako \"Al-Thawra\", \"Diacritical\", \"The Kominas\", \"Secret Trial Five\", a \"Vote Hezbollah\". Toto turné zaznamenal Omar Majeed ve svém dokumentu \"\". V roce 2008 po dokumentu následovalo natáčení hraného nízkorozpočtového snímku \"The Taqwacores\" debutanta Eyada Zahry. Film je adaptací knihy a scénář k němu napsal Michael Muhammad Knight. V hudební složce se objevují skladby autentických kapel.\n\nMichael Muhammad Knight se nenarodil v muslimské kultuře, ani nebyl jako muslim vychováván. Je to americký bílý konvertita, který vyrůstal v irské katolické rodině. V 16 letech odcestoval do Pákistánu, kde pobýval v mešitě, a konvertoval k islámu. Později během psaní novely The Taqwacores víru odmítl, ale opět se k ní vrátil. Fakt, že je Knight konvertitou, může být pro muslimy problematický, což dokládá i dokumentarista Omar Majeed:\n\n\"Musím přiznat, že když jsem slyšel prvně o islámském punku a knížce The Taqwacores, byl jsem skeptický, a to právě kvůli tomu, že ji napsal americký konvertita. Muslimové jsou obecně vůči konvertitům často skeptičtí. Ti totiž někdy mívají pocit, že sami sobě a svému okolí musí něco dokázat, že musí všechny přesvědčit, že jsou dobrými věřícími. Jejich pojetí náboženství se logicky omezuje na teologii, chybí jim civilní rodinná výchova v rámci umírněných náboženských tradic. To z nich snadno dělá ideology, kteří poučují muslimy o tom, jak se jako správní věřící mají chovat. Běžně je navíc ke změně náboženství vedou nějaké psychické problémy nebo překonání nějakých zásadních životních problémů. To může vést k tomu, že podlehnou dojmu, že našli odpovědi na všechny otázky, a to je vždy nebezpečné.\"\n\n\"Zároveň nepopírám, že Michael toho ví o Koránu víc než já a ostatní muslimští hrdinové v mém filmu dohromady. Říkal mi, že po konverzi ve svých sedmnácti letech měl pocit, že náhle rozumí celému vesmíru a zná všechny odpovědi. Pro kluka z naprosto rozvrácené rodiny to prý byl skvělý pocit.\"\n\n\"Islám sám o sobě je vlajkou, otevřeným symbolem, který nereprezentuje věci, ale ideje.\"\n\nTakhle by se dal charakterizovat filozofický postoj Taqwacore k pojetí islámu. V rámci tohoto přístupu tak nezáleží na významu samotném, ale na interpretovi, který si sám svobodně určí, jaký význam pro něj islám má. Tato potřeba nově nahlížet na islám vyplývá z duální frustrace – jak z rigidního islámu a domácího života, tak z života v západní společnosti (především pak v USA). Cílem hnutí je vytvořit svébytnou alternativu a spojit prostor mezi těmito dvěma často konfliktními kulturami a identitami. Podle myšlení Taqwacore je třeba zbavit se neopodstatněného pocitu viny: \"Ne, tohle není žádné schizma, to je prostě fakt. Jsi muslim, žiješ v západní společnosti, tak se kvůli tomu neciť provinile. Je fajn jít do mešity, modlit se, a je taky fajn pařit s přáteli.\n\nPodle dokumentaristy Omara Majeeda je důležité rozlišovat mezi dogmatickým organizovaným islámem a mezi jeho duchem, který je podle něj svobodný, volný a anarchistický. Majeed zároveň zdůrazňuje, že je nutné rozeznávat i pojmové hranice relativismu, který lze také vnímat z různých perspektiv: \"Naprostý relativismus má samozřejmě temné stránky, ale je to pořád menší zlo a riziko než dogma, které pak končí vládou nacistů, stalinistů, Tálibánu. Já mám však na mysli relativismus ve smyslu zpochybňování ustálených pravd a hledání výkladu Koránu, který by více odpovídal současné realitě, a ten není slučitelný s nějakou zkamenělou doktrínou nebo dogmatem.“\"\n\nMichael Muhammad Knight tvrdí, že se sice dá Taqwacore označit za muslimský punk, ale že lze stejně tak označit jako něco, co není ani muslimské, ani punkové. Sám Knight ani jako typický punker nevypadá, spíš jako beatnik ve stylu Bukowského nebo příslušník gutterpunku. Taqwacore totiž není věrná adaptace klasického punku ze 70. let, ale svébytný proud.\nNapříklad pro \"The Kominas\" není náboženství a spiritualita zásadním tématem – tím je muslimská identita. Na členech této skupiny ani není znát příslušnost k punku podle jejich vizuálního stylu. Zřetelně k němu odkazuje jenom punkerské číro, které občas nosí Basim. Ani jejich zvukový projev není ztělesněním punkového hněvu. Daleko více jsou ovlivněni ska, funkem a staromódním rokenrolem. Tím, co je činí punkovými, je punkové cítění. Proto je lepší definovat Taqwacore spíše jako punkové „muslimství“ než jako muslimský punk. Shahjehan Khan ve svém vlastním pojetí vnímá Taqwacore spíše za skupinu přátel a podobně smýšlejících lidí. Tato skupina nemusí být nutně omezena na příslušnost k hudebním formacím, ale může mít širší rozsah a zahrnovat v sobě i umělce, spisovatele, fotografy…\n\nPunk a islám jsou na první pohled neslučitelné přístupy. Punk odporuje mainstreamové společnosti, často zahrnuje okrajové identity, šokuje, přijímá absentující prvky populární hudby (sex, obscenita, násilí), a navíc byl v USA doménou bílých mužů. Naopak islám je založen na osobní víře v Boha, oddanosti, zodpovědnosti, respektu pro pietu a sociální odpovědnost. Co však může být spojnicí těchto do velké míry paradoxních identit? Podle Omara Majeeda je to hlavně důraz na sociální spravedlnost a odpor k modlám.\n\n\"Punkový přístup k islámu tedy spočívá v tom, že zpochybňujete autority. Korán říká, že máte prahnout po vzdělanosti, i kdyby vás to zavedlo až do Číny. Být dobrým muslimem podle této interpretace znamená nenásledovat slepě nic a nikoho, ale aktivně pátrat po pravdě. To mám na mysli, když hovořím o duši islámu.\n\nVolné pojetí víry samozřejmě vyvolává odpor konzervativních muslimů. Dobrým příkladem může být rozhovor zastánce tradičního pojetí s členy Taqwacore, které nekompromisně pokládá za praktikanty hereze:\n\nProvokování a kontroverze je však součástí Taqwacore. Například když skupina \"Vote Hezbollah\" zpívá o tom, že \"Muhammad was a punk rocker\", je to pro muslimy rouhačská píseň, i když zde není jasně vyřčeno, že se jedná o proroka. Některé texty jsou daleko problematičtější, jako třeba obscénní \"Don´t you know I want a handjob?\" nebo \"I want you fuck during Ramadan!\"\n\nDo přímého střetu s dogmatickým pojetím islámu se kapely Taqwacore úmyslně dostaly v Chicagu, když vystoupily na sněmu konvenční muslimské společnosti ISNA (Islamic Society of North America), která reprezentuje islámský mainstream. I když zde prezidentka ISNA Ingrid Mattson představovala islám jako otázku svobodného projevu, vystoupení Taqwacore kapel bylo organizátory sněmu přerušeno a následně zrušeno. Největším problémem byla dívčí punková kapela \"Secret Trial Five\", ve které figuruje jako vokalistka lesba Senna Hussain. Přestože organizátoři ISNA vystoupení zrušili z důvodu, že není povoleno, aby žena zpívala, z publika zazněla pozitivní odezva. Především dívky při vstoupení \"Secret Trial Five\" opakovaly refrén jejich skladby.\n\nEmancipační otázka ve vztahu k ženám je v islámu obecně téma, kde je složité prosadit změnu. Když vystupovala skupina \"The Kominas\" v Pákistánu, zahrála skladbu, v jejímž textu se dotkla rovnoprávnosti žen: \"Toto je náš příběh, ve kterém jsou ženy neviditelné, s kým tedy máme tančit bhangru?\" Jeden z přítomných se k tomu vyjádřil tak, že by se dívky neměly oblékat jako chlapci, neměly by kouřit, nosit trička a džíny, ale že co se týče kluků, je tohle všechno v pořádku.\n\nAnarchistický životní styl není pro západní společnost nějakým novým a neznámým elementem. Možnost šokovat je tedy obsažená hlavně s odkazováním na témata strachu z terorismu a islámského fundamentalismu, které vnímá západní společnost jako svoji významnou hrozbu. Tato hra na negativně stereotypizovaného muslima je například vyjádřena v názvu skupiny \"Vote Hezbollah\" (volte Hizballáh) nebo v textu skladby \"Sharia Law in the U.S.A.\" skupiny \"The Kominas\", kde se zpívá \"I am an Islamist, I a man Antichrist…\" a pak v refrénu \"Sharia law...\"\n\n\"Když jsem to slyšel poprvé, říkal jsem si: „Co ti kluci blbnou?“ Pak mi došlo, že se jen naplno stylizují do stereotypu muslima-islamisty, který každý den cítí ze svého okolí – od ostatních lidí, z médií. Jako by svým posluchačům říkali: „Dobře, chceš, abych byl tvým muslimským strašákem? Tak já jím tedy budu!“\"\n\nTaqwacore kapely se někdy vyjadřují i k tématům americké zahraniční politiky. Shahejan Khan a Basim Usmani ze skupiny \"The Kominas\" jsou pákistánští Američani, kteří se do Pákistánu často vrací, a tak vyjadřují v textu jedné své skladby odpor proti americkému imperialismu: \"Dlouhý život Pákistánu!\" anebo \"Nepotřebujeme, aby nás Bush bombardoval zpět do doby kamenné…\" Skupina \"Secret Trial Five\" se například v jedné své skladbě vyjadřuje k vězení na Guantanámu: \"Hey hey hey guantanámská zátoko, chtěla bych tě jednoho dne navštívit, vezmu si s sebou opalovací krém a mapu, nezapomenu svojí baseballovou čepici.\"\n\nDalší spornou záležitostí je vztah médií k Taqwacore, respektive jeho mediální rámování. Mnoho členů Taqwacore vyjadřuje obavu z toho, že jsou dezinterpretováni a že se jim média nesnaží porozumět. Nedostatečné pochopení Taqwacores pak vyúsťuje v redukci na to, že mají číra nebo že hrají islámskou ideologickou hudbu. Devalvace na pouhou senzaci se odráží už v různých titulcích: \"“Nevermind the Burkas,” “Slam Dancing for Allah,” “Music from the Mosque,” “Allah, Amps, and Anarchy,” “Muhammad rocked the Casbah,”\" a \"“Mosque Pit.”\"\n\n\"Samozřejmě, nejsem tak naivní, abych neviděl, že je to pro západní média sexy téma. Ale riziko je, že budou klouzat po povrchu a tím celý skutečný příběh kompletně překroutí a popíšou ho v duchu: „Podívej, tyhle snědý kluci dělají punk. Ti zaostalí muslimové hrajou na kytaru jako my a dělají hudbu jako my, to je skvělý.“\"\n\nSkupina \"Secret Trial Five\" se sice účastnila Taqwa-Tour, a dokonce její vznik byl ovlivněn kapelou \"The Kominas\", ale následně se od Taqwacore distancovala, což vyjádřila ve své skladbě, ve které zpochybňuje samotný pojem „muslimský punk“ a Michaela Muhammada Knighta jakožto autentického „otce zakladatele“, který by měl vliv na její vznik.\n\n\"what the fuck\"\n\"is a muslim punk?\"\n\"rather hang with taliban\"\n\"than dick around with drunks\"\n\"muhammad wasn't white\"\n\"and neither is this fight\"\n\"and we weren't birthed\"\n\"by michael knight\"\n\n\"we're not taqwacore\"\n\"we're not taqwacore\"\n\"so leave us alone, leave us alone\"\n\nProblematickým faktorem v Taqwacore hnutí se jeví přívlastek „muslimský“ nebo „islámský“. V zemích Středního východu nebo v zemích s muslimskou majoritou by totiž byli muzikanti identifikováni pouze podle svého hudebního žánru, v rámci nějž se pohybují. Výše zmíněná specifikace by zde byla redundantní, ale je důležitá jako label v západních společnostech, kde slouží jako zdůraznění rozlišení a rozdílu.\n\n"}
{"id": "758067", "url": "https://cs.wikipedia.org/wiki?curid=758067", "title": "AQ", "text": "AQ\n\nSpojení písmen A a Q může mít různé významy:\n\n"}
{"id": "758075", "url": "https://cs.wikipedia.org/wiki?curid=758075", "title": "AX", "text": "AX\n\nSpojení písmen A a X může mít různé významy:\n\n\n"}
{"id": "758080", "url": "https://cs.wikipedia.org/wiki?curid=758080", "title": "AY", "text": "AY\n\nSpojení písmen A a Y může mít různé významy:\n\n\n\n"}
{"id": "758086", "url": "https://cs.wikipedia.org/wiki?curid=758086", "title": "Étaule", "text": "Étaule\n\nÉtaule je francouzská obec v departementu Yonne, v regionu Burgundsko-Franche-Comté. V roce 2008 zde žilo 414 obyvatel.\n\nObec leží 3 km na sever od města Avallon. Sousedí s obcemi: Thory (S), Provency (SV), Sauvigny-le-Bois (JV), Avallon (J), Annéot (JZ), Annay-la-Côte (Z) a Lucy-le-Bois (SZ).\n\n"}
{"id": "758088", "url": "https://cs.wikipedia.org/wiki?curid=758088", "title": "Liferay Portal", "text": "Liferay Portal\n\nLiferay Portal je bezplatný open-source podnikový portál založený na jazyce Java a distribuovaný pod licencí GNU Lesser General Public Licence a dalšími proprietárními licencemi. Umožňuje správu dat, aplikací a procesů z jednoho centrálního uživatelského rozhraní. Portál se skládá z jednotlivých funkčních jednotek, které se nazývají portlety. \n\nLiferay Portal vznikl v roce 2000 za účelem poskytnutí portálového řešení neziskovým organizacím. Díky rostoucí poptávce byla poté v roce 2004 založena společnost Liferay, Inc. se sídlem v Los Angeles, USA, která od té doby pokračuje ve vývoji tohoto produktu. Dnes má společnost pobočky kromě USA také v Evropě a Asii.\n\nLiferay Portal byl oceněn několika významnými organizacemi. V časopise EContent byl zařazen do seznamu 100 nejvlivnějších společností v odvětví digitálního obsahu, v roce 2006 ho pak InfoWorld označil za nejlepší open-source portálové řešení na trhu. Společnost Gartner ho v roce 2010 zvolila jako jednoho z lídrů na trhu ve své zprávě Magic Quadrant for Horizontal Portal Products.\n\nMezi základní funkce Liferay portálu patří\n\nKromě základní aplikace jsou součástí Liferay portálu také Liferay CMS a Liferay Collaboration. \n\nLiferay CMS je systém pro správu obsahu, pravděpodobně nejdůležitější nástroj portálu. Pomocí něj mohou uživatelé nejen spravovat, ale i vytvářet nový obsah přímo z prohlížeče. Mohou upravovat celkový vzhled portálu volbou různých témat, vkládat a odebírat portlety, vytvářet nové stránky a upravovat jejich obsah. Vestavěný editor umožňuje publikovat webový obsah bez jakékoli znalosti programování. Prostřednictvím CMS má také uživatel přístup k obrázkové galerii a knihovně dokumentů, které mohou být sdíleny v rámci celého podniku, určité skupiny, nebo pouze jednotlivce.\n\nLiferay Collaboration je souhrnné označení pro všechny groupware komponenty Liferay jako jsou fóra, blogy, wiki, chat, e-mail, kalendáře, oznámení a ankety.\n\nLiferay Portal Community Edititon je bezplatná edice, dostupná volně ke stažení, obsahující vždy nejnovější funkce. K této verzi nelze zakoupit podporu, podpora je dostupná pouze prostřednictvím Liferay-Community a jejího fóra, wiki a dalších nástrojů pro spolupráci. \n\nLiferay Portal Enterprise Edition je komerční, placená edice, u které je kladen větší důraz na stabilitu, bezpečnost a výkon. Je určena pro zákazníky, kteří hledají robustní softwarové řešení a ocení dlouhodobou podporu přímo od společnosti Liferay nebo jejích partnerů. Každá vydaná verze Liferay Portal Enterprise Edition je oficiálně podporována po 4 roky.\n\nSoučasná verze Liferay Enteprise Edition je 6.1 GA2 (vydaná v srpnu 2012).\n\nLiferay nabízí podporu pro různá rozšíření, ať už vzhledu nebo funkčnosti portálu. Pro tyto účely existuje několik typů pluginů:\n\nLiferay Portal podporuje všechny známé aplikační servery, operační systémy a databáze. Podporuje také internacionalizaci v jakémkoliv jazyce, standardně je dodáván ve 22 jazycích. \n\nLiferay Portal je založen převážně na Java technologiích, které zahrnují například Apache ServiceMix, Ehcache, Hibernate, jBPM, ICEfaces, Apache Lucene, MuleSource ESB, Spring 3.0 & AOP, Struts & Tiles, Apache Tapestry, Apache Velocity a JBoss Seam. Kromě toho využívá i následující technologie: jQuery, JavaScript, PHP a Ruby.\n\nLiferay Portal podporuje standardy JSR-168, JSR-127, JSR-170, JSR-286 a JSF-314.\n"}
{"id": "758090", "url": "https://cs.wikipedia.org/wiki?curid=758090", "title": "Raimundo Pereira", "text": "Raimundo Pereira\n\nRaimundo Pereira (* 9. února 1955) je právník a politik ze státu Guinea-Bissau, kde působí jako předseda parlamentu a dočasně i jako úřadující prozatímní prezident. \n\nOd 22. prosince 2008 je předsedou parlamentu, kdy ve volbách porazil Heldera Proença poměrem hlasů členů parlamentu 60:37.\n\nOd 3. března 2009, kdy byl při puči předchozí den zabit prezident João Bernardo Vieira, se stal z titulu šéfa parlamentu prozatímním prezidentem. Funkci měl vykonávat do 8. září 2009, kdy se očekávalo složení přísahy zvoleného prezidenta Malam Bacai Sanhá. Tento prezident zemřel 9. ledna 2012 a tak se Pereira stal opět prozatímním prezidentem. 14. dubna 2012 sesazen vojenským pučem.\n"}
{"id": "758091", "url": "https://cs.wikipedia.org/wiki?curid=758091", "title": "Karel Navrátil", "text": "Karel Navrátil\n\nKarel Navrátil (24. dubna 1867 Praha – 23. prosince 1936 tamtéž) byl český novinář a hudební skladatel.\n\nPo absolvování německého reálného gymnázia vystudoval německý učitelský ústav v Praze. Na housle byl žákem Františka Ondříčka a hudební teorii studoval u rakouského hudebního vědce Guida Adlera na německé univerzitě v Praze. Stal se hudebním referentem ve Vídni. V roce 1916 se vrátil do Prahy a působil jako hudební pedagog. Byl hudebním referentem týdeníku \"Národní republika\" a o hudebním životě v Čechách referoval i v americkém tisku.\n\nByl plodným skladatelem, ale jen málo z jeho díla bylo uvedeno na veřejnosti. Tiskem vyšly jen drobnější klavírní skladby a sbory.\n\n\n\n"}
{"id": "758103", "url": "https://cs.wikipedia.org/wiki?curid=758103", "title": "Norma Shearerová", "text": "Norma Shearerová\n\nNorma Shearerová, rodným jménem Edith Norma Shearer (10. srpna 1902, Montreal, Kanada – 12. června 1983, Woodland Hills, Kalifornie, USA), byla americká herečka kanadského původu působící v Hollywoodu ve dvacátých a třicátých letech 20. století. Za svoji kariéru byla šestkrát nominována na Cenu Akademie. Získala ji jednou za roli Jerry Martin v dramatickém filmu \"Rozvedená\". V letech 1927 až 1936 byla vdaná za hollywoodského producenta Irvinga Thalberga.\n\nKdyž ji bylo čtrnáct let, vyhrála soutěž krásy. V roce 1918 se nervově zhroutila její starší sestra Athole kvůli krachu otcova podniku. Manželství jejich rodičů Andrewa a Edith Shearerových nebylo příliš šťastné. Proto se matka rozhodla s dcerami vycestovat do Spojených států. Začaly žít v New Yorku ve skromném příbytku.\n\nNorma toužila být součástí Ziegfeldových \"Follies\", což byla ve dvacátých letech velice populární taneční broadwayská show producenta a milionáře Florenze Ziegfelda. Ten však mladou slečnu odmítl angažovat pro její oční vadu. Normě totiž lehce šilhalo oko. Strávila u lékařů spoustu času a stálo ji to hodně peněz, aby svůj nedostatek pokud možno co nejvíc napravila. Taky proto pracovala v začátcích kariéry v reklamě.\n\nHrála v několika němých filmech, když se v roce 1923 zalíbila viceprezidentovi studia MGM Irvingovi Thalbergovi. Konkurz na hlavní roli ve filmu \"Pleasure Mad\" sice moc dobře nedopadl, Norma získala pouze vedlejší roli, ale položil základ budoucímu vztahu Normy Shearer a Thalberga. Nakonec získala u Mayerovy společnosti pětiletou smlouvu. Točila jeden němý film za druhým. Když se smlouva blížila ke konci, Thalberg se s Normou oženil. I když si on myslel, že Norma s filmem skončí, ona zatoužila po větších rolích. Film byl na konci dvacátých let ozvučen. Normin první mluvený film se jmenoval \"Je Mary Duganová vinna?\" a natočila ho v roce 1929. O rok později natočila s režisérem Robertem Z. Leonardem dramatický snímek \"Rozvedená\" o emancipované a složité ženě jménem Jerry. Za tuto postavu si Norma Shearer vysloužila Oscara. Na 3. ročníku udílení Cen Akademie nejenže porazila legendární Gretu Garbo, ale dokonce i sebe sama za výkon ve filmu \"Had v ráji\". Tehdejší pravidla totiž dovolovala nominovat více hereckých výkonů jednoho umělce.\n\nPrvní dáma MGM, jak Normě přezdívali, získala za svoji kariéru ještě další čtyři nominace. Byly za filmy \"A Free Soul\" (na 4. ročníku v roce 1931), \"Barretts of Wimpole Street\" (na 7. ročníku v roce 1935), \"Romeo a Julie\" (na 9. ročníku 1937) a za historický snímek \"Marie Antoinetta\" získala svou poslední nominaci na 11. ročníku udílené cen v roce 1939.\n\nS hercem Clarkem Gablem natočila tři filmy. Tím posledním byla komedie \"Idiot's Delight\" režíséra Clarence Browna. Pak se Norma objevila ještě v \"ženském\" filmu \"The Women\" a v úspěšném dramatu \"Escape\". Její kariéra se však blížila ke konci. Byla dokonce zvažována do role Scarlett O'Hara ve výpravné adaptaci románu Margaret Mitchell \"Jih proti Severu\". Pro její šilhavý výraz však roli nakonec nedostala. Poslední dva filmy u kritiků i diváků propadly a herečka hraní zanechala.\n\nNorma Shearer byla dvakrát vdaná. Prvního manžela, producenta Irvinga Thalberga, si vzala 29. září 1927. Jejich vztah vydržel až do Thalbergovy předčasné smrti v roce 1936. Měli spolu dvě děti. Za druhého muže se provdala 23. srpna 1942 a byl jím o jedenáct let mladší lyžařský instruktor Martin Arrouge. Tento bezdětný svazek trval do 12. června 1983, kdy Norma Shearer ve věku 80 let zemřela na zápal plic. Ke konci života byla sužována Alzheimerovou nemocí. Pohřbena byla ve Velkém mauzoleu hřbitova Forest Lawn Memorial Park v Glendale hned vedle prvního manžela. Kolegyně Jean Harlow je tam pohřbena taktéž.\n\nNorma Shearerová měla krom starší sestry Athole, která se později provdala za magnáta Howarda Hughese, taktéž bratra Douglase. Ten jakožto zvukař a ředitel zvukového studia MGM získal za svoji kariéru celkem sedm Oscarů a dalších sedm speciálních technických cen Akademie. Nominován byl dokonce jednadvacetkrát.\n\nSyn Normy a Irvinga Irving Thalberg mladší byl profesorem filozofie. Zemřel v roce 1987 ve věku 57 let. Dcera Katherine Stirling se stala majitelkou řetězce knihkupectví a zemřela v roce 2006.\n\nI když u filmu už nepůsobila, objevila pro studio MGM herečku Janet Leighovou a herce a producenta Roberta Evanse.\n\nOd roku 1960 má na chodníku slávy hvězdu.\n\nMá-li film distribuční název, je uveden pod ním.\n\n\n\n"}
{"id": "758104", "url": "https://cs.wikipedia.org/wiki?curid=758104", "title": "Gdańsk Główny", "text": "Gdańsk Główny\n\nGdańsk Główny (dříve pojmenované Danzig Hauptbahnhof) je hlavní nádraží v Gdaňsku v severním Polsku, Pomořském vojvodství.\n\nPrvní železniční trať v Gdaňsku byla otevřena v roce 1852. Kolem roku 1867 v oblasti dnešního nádraží sloužila provizorní stanice „Brama Wyżynna“. Přístup k ní byl možný pouze z východní strany, ze západní strany ji odděloval příkop a pevnost. Stavba nového nádraží mohla být zahájena až po odstranění starého příkopu a pevnosti na západní straně.\n\nReprezentativní a prostorné hlavní nádraží bylo postaveno v letech 1894-1900 ve stylu „gdaňské renesance“. dle návrhu Aleksandra Ruedella, Paula Thoemera a Georga Cuny'ego. Jedná se o směsici renesance a baroka. Bohatě zdobená nádražní budova a věž s hodinami, byla postavena z cihel a pískovce. Nádraží bylo slavnostně otevřeno dne 30. října roku 1900. Věž s hodinami o průměru 3,25 m, dosahující do výše 50 m, byla postavena v letech 1900-1903.\n\nNádraží ve své době odpovídalo náročným standardům. Kupříkladu bylo vybaveno prostornou halou s výdejnami jízdenek, úschovnou zavazadel, telegrafním úřadem, policejní stanicí. Nelze opomenout telefonní budky, umývárny, toalety pro muže a ženy, občerstvení. Čekárny byly odděleny pro I. a II. třídu a zvlášť pro III. a IV. třídu. Výstavba nádraží zasáhla do okolních oblastí města, které se staly atraktivní pro investory, zejména v pohostinství.\n\nV roce 1945 během druhé světové války byla nádražní budova zapálena. Ohni unikla pouze věž s hodinami. Po druhé světové válce prošlo nádraží rekonstrukcí.\n\nNa nádraží byly vybudovány dva podchody. Kratší podchod spojuje hlavní nádražní halu s prvním a druhým nástupištěm. Delší podchod spojuje zbývající nástupiště, ale také autobusové nádraží a ulici Podwala Grodzkiego. Tento podchod umožňuje také snadný přístup k tramvajovým zastávkám v ulici Podwala Grodzkiego a 3 Maja u autobusového nádraží, zahrnuje několik obchodů.\n\nPříměstská železnice na samostatné síti společnosti PKP Szybka Kolej Miejska w Trójmieście (zkráceně SKM, je současně dopravcem i provozovatelem dráhy) slouží především pro spojení s městy Gdaňsk, Sopoty, Gdyně, Rumia, Reda a Wejherowo. V mnohem menší míře obsluhuje také Lębork, Słupsk, Pruszcz Gdański, Tczew a jejich okolí.\n\nGdaňské hlavní nádraží obsluhují také dálkové vnitrostátní spoje jedoucí např. do Varšavy - (Warszawa Zachodnia, Warszawa Centralna, Warszawa Wschodnia), Katovic, Krakova - (Kraków Główny), Lublinu - (Lublin (nádraží)), ale i města Hel, které se nachází u Baltského moře na špici Helské kosy. Z Gdaňsku také míří jeden mezistátní spoj a to vlak Eurocity Sobieski z Gdyně přes Varšavu, Katovice, Bohumín, Přerov a Břeclav do Wien Hauptbahnhof. Ráno vyjíždí z Gdyně a večer je ve Vídni. A to stejné i naopak.\n\n\n\n\n"}
{"id": "758105", "url": "https://cs.wikipedia.org/wiki?curid=758105", "title": "Rodokmen pánů z Michalovic", "text": "Rodokmen pánů z Michalovic\n\nRodokmen pánů z Michalovic:\n\nBeneš Heřman z Michalovic († po 1222)\n\n"}
{"id": "758107", "url": "https://cs.wikipedia.org/wiki?curid=758107", "title": "Levitace (socha)", "text": "Levitace (socha)\n\nLevitace (někdy též Levitace 2010) je socha, umístěná naproti budově nádraží v Ostravě-Svinově na náměstí Dr. Brauna. Autorem je sochař David Moješčík, spolutvůrci podstavce jsou Pavel Malina a Petra Ševcůjová. V roce 2009 bylo rozhodnouto o zvýšení úrovně kvality prostoru v okolí autobusové stanice i známého svinovského nádraží, v rámci čehož se konala i veřejná soutěž na sochu, která by toto místo doplnila. Ta byla slavnostně odhalena 26. května 2010. Má podobu osoby dotýkající se pouhými třemi body země a vytvářející tak zdání jakési levitace nad zemí; její povrch je proveden v matné černi. Bývá popisována nejčastěji jako meditující žena. Cílem autora bylo vytvořit objekt, který by vynikl v nepříliš jednoduchém prostředí přednádražního prostoru.\n"}
{"id": "758108", "url": "https://cs.wikipedia.org/wiki?curid=758108", "title": "Rinčinbal", "text": "Rinčinbal\n\nRinčinbal ( , , 1. května 1326 – 14. prosince 1332) byl od října 1332 císařem říše Jüan a velikým chánem mongolské říše. Dva měsíce po nastoupení na trůn zemřel.\n\nRinčinbal byl druhý syn Chošily, roku 1329 císaře říše Jüan, a Najmanky Babušy. Narodil se ve střední Asii, v Čagatajském chanátu, kam uprchl jeho otec za vlády Jesün Temüra .\n\nRoku 1328 Jesün Temür zemřel, jeho syna Ragibaga vzápětí svrhli stoupenci bratrů Chošily a Tug Temüra v čele s El Temürem. Císařem se stal Tug Temür, přítomný v Číně, El Temür stanu v čele vlády. Po návratu ze střední Asie v únoru 1329 nastoupil na císařský trůn Chošila. Avšak už v srpnu téhož roku zemřel, údajně otrávený El Temürem. Poté se Tug Temür opět stal císařem. Rinčinbal dostal titul knížete z Fu.\n\nV lednu 1331 Tug Temür jmenoval následníkem trůnu svého nejstaršího syna Aratnadaru. K zabezpečení nástupnictví byla předtím Rinčibalova matka Babuša popravena a jeho starší bratr Togon Temür poslán do Koreje. Aratnadara však měsíc po svém jmenování zemřel.\n\nTug Temür zemřel v září 1332. Měl syna El Tegüse, ale na smrtelné posteli údajně litoval osudu svého bratra Chošily a přál si ustanovit novým císařem staršího Chošilova syna Togon Temüra namísto svého vlastního. El Temür, stojící v čele vlády, odmítl Togon Temürův nástup na trůn. Byl totiž podezřelý z otrávení Chošily a obával se odplaty. Nicméně Tug Temürova vdova Budaširi požadovala respektování vůle zemřelého a tak byl zvolen kompromis – císařem se stal šestiletý Rinčinbal. Zatímco Togon Temür byl držen daleko od metropole, Rinčinbal žil v Chánbalyku. Oficiálně nastoupil na trůn 23. října 1332, ale zemřel už po dvou měsících, 14. prosince.\n\nEl Temür opět žádal Budaširi o souhlas s povýšením na císaře jejího a Tug Temürova syna El Tegüse, ale byl opět odmítnut. Poté neměl na výběr a nezbylo mu než povolat z Kuang-si Togon Temüra. Bránil však jeho korunovaci až do své smrti v létě 1333. Togon Temür se stal císařem 19. července 1333.\n"}
{"id": "758115", "url": "https://cs.wikipedia.org/wiki?curid=758115", "title": "Vysoký řád", "text": "Vysoký řád\n\nVysoký řád (někdy označovaný též jako kolosální) je architektonický řád, jehož sloupy či pilastry procházejí přes více než jedno patro. Zároveň se mohou objevovat menší řády v arkádách, u oken a dveří v patrech překrytých vysokým řádem. Vysoký řád je charakteristický pro římskou renesanční a zejména barokní architekturu.\n\nJednou z prvních staveb, kde byl tento prvek použit, byla bazilika svatého Ondřeje v lombardské Mantově v Itálii, kterou v roce 1472 navrhl Leon Battista Alberti. Z Raffaelova návrhu pro jeho vlastní dům se zdá, že všechny fasády by měly mít vysoký řád z pilastrů stoupajících alespoň přes dvě patra do výšky piana nobile. Zdá se, že jej navrhl v roce 1520, tedy dva roky před svou smrtí a dům bohužel nebyl nikdy postaven. Později vysoký řád rozpracoval Michelangelo v chrámu na římském Kapitolu (), kde zkombinoval vysoké pilastry korintského řádu s malými iónskými sloupky, které rámovaly okna ve vrchním podlaží a lodžie níže.\n\nVysoký řád se stal hlavním prvkem fasády v manýristické a barokní architektuře druhé poloviny 16. století. Jeho užití Andreou Palladiem mělo v 17. století za následek vznik směru známého jako neopalladiánská architektura.\n"}
{"id": "758119", "url": "https://cs.wikipedia.org/wiki?curid=758119", "title": "Jan Horváth Döme", "text": "Jan Horváth Döme\n\nJan Horváth Döme (* 1. listopadu 1959, Bílovec) je český básník romské národnosti, aktivista, člen Svazu českých spisovatelů. V letech 1990–91 byl vedoucím tajemníkem ÚV ROI. V letech 1991–94 působil jako šéfredaktor časopisů \"Romano kurko\" a \"Amaro lav\". Vyučuje romský jazyk na OA SPŠ Most.\n\n\n"}
{"id": "758123", "url": "https://cs.wikipedia.org/wiki?curid=758123", "title": "Vrbovka alpská", "text": "Vrbovka alpská\n\nVrbovka alpská (\"Epilobium alpestre\") je druh rostliny z pupalkovité (\"Onagraceae\"). Je rozšířena v Evropě, Turecku a na Kavkazu. V České republice je rozšířena ve většině hraničních pohoří s výjimkou Šumavy. Je to horský druh, vyznačující se zejména přeslenitými listy.\n\nJedná se o vytrvalou rostlinu dosahující výšky nejčastěji 20–100 cm. Oddenky jsou poměrně krátké, po odkvětu se vytváří podzemní turiony s hnědavými šupinovitými listy, které se později prodlužují a na světle zezelenají. Lodyha je většinou jednoduchá, řidčeji nahoře chudě větvená, pýřitá, v květenství pak i s odstálými žláznatými chlupy, dole je oblá, nahoře s většinou 3 úzkými liniemi sbíhajícími od listů. Dolní a prostřední listy jsou obvykle ve 3 četných přeslenech, zřídka vstřícné, jen nejhořejší střídavé. Čepele jsou nejčastěji vejčité až vejčitě kopinaté, živě zelené, lesklé, asi 3–8 cm dlouhé a 1,5–2 cm široké, na okraji pilovitě zubaté, na každé straně s 10–20 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4–6 mm dlouhé. Korunní lístky jsou taky 4, jsou nejčastěji 7–14 mm dlouhé, na vrcholu hluboce vykrojené, světle nachové až růžově fialové barvy. Ve střední Evropě kvete nejčastěji v červenci až v srpnu. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, elipsoidní. Plodem je asi 6–8 cm dlouhá tobolka, je přitisle pýřitá a odstále žláznatá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1,8–2 mm dlouhá, na vrcholu průsvitným límečkovitým přívěskem a s chmýrem a osemení je hustě papilnaté. Počet chromozómů je 2n=36.\n\nVrbovka horská je druh středoevropských až jihoevropských hor, roste v Pyrenejích, Alpách, některých horách hercynského systému, Karpaty, hory Balkánu, Kavkaz\n\nDruh je rozšířen v severních horách, je znám z Krušných hor, Jizerských hor, Krkonoš, Orlických hor, Králického Sněžníku, Hrubého Jeseníku a z Moravskoslezských Beskyd, výjimečně byla nalezena v Bílých Karpatech. Neroste na Šumavě. Najdeme ji zpravidla na březích horských potoků, na horských prameništích a v horských vysokobylinných nivách.\n\n"}
{"id": "758127", "url": "https://cs.wikipedia.org/wiki?curid=758127", "title": "Roseville (Minnesota)", "text": "Roseville (Minnesota)\n\nRoseville je město v Ramsey County v americkém státě Minnesota. Nachází se severně od Saint Paul a východně od Minneapolis, přičemž tvoří jedno z mnoha předměstí metropolitní oblasti těchto dvou měst. V roce 2010 zde žilo přibližně 34 000 obyvatel, v mládí zde žili např. herci Richard Dean Anderson, Loni Andersonová a Peter Krause. Území Rosevillu patřilo původně k oblastem Dakotů a Ojibwů. První běloši se zde objevili v roce 1843 a v roce 1850 založili osadu Rose Township (nyní Roseville), kterou pojmenovali po jednom z osadníků Isaacu Roseovi.\n\n"}
{"id": "758129", "url": "https://cs.wikipedia.org/wiki?curid=758129", "title": "Vasilij Nikitič Mitrochin", "text": "Vasilij Nikitič Mitrochin\n\nVasilij Nikitič Mitrochin (; 3. března 1922, Jurasovo, Rjazaňská oblast, Rusko – 23. ledna 2004, Londýn), byl od roku 1948 až do odchodu do důchodu v roce 1984 zaměstnanec KGB. Většinu kariéry strávil prací v archivu, kde tajně shromáždil 25 tisíc stran dokumentů, jež se po jeho útěku v roce 1992 staly známými jako \"Mitrochinův archiv\".\n"}
{"id": "758134", "url": "https://cs.wikipedia.org/wiki?curid=758134", "title": "Statická webová stránka", "text": "Statická webová stránka\n\nStatická webová stránka je webová stránka, která je doručena uživateli přesně tak, jak je uložena, oproti dynamické webové stránce, která je generována webovou aplikací.\n\nStatická webová stránka tedy zobrazuje stejný obsah všem uživatelům nezávisle na kontextu. Avšak moderní webové servery jsou schopny zprostředkovat žádaný typ obsahu či jazyk dokumentu, pokud taková verze dokumentu existuje a server je k tomuto jednání nakonfigurován.\n\nStatické webové stránky jsou často HTML dokumenty uložené v souborovém systému dostupné webovým serverem přes HTTP. Občas dochází k mylné interpretaci definice statických webových stránek, že se mezi statické stránky počítají i webové stránky uložené v databázi a že mohou být dokonce formátovány pomocí šablony a obslouženy serverovou aplikací, jelikož se webová stránka nemění a zdá se být uložená.\n\nVýhody:\n\n\nNevýhody:\n\n\n"}
{"id": "758136", "url": "https://cs.wikipedia.org/wiki?curid=758136", "title": "Íþróttabandalag Vestmannaeyja", "text": "Íþróttabandalag Vestmannaeyja\n\nÍþróttabandalag Vestmannaeyja, známější pod zkráceným názvem ÍBV Vestmannaeyja nebo i ÍBV, je islandský fotbalový klub. Založen byl roku 1903. Třikrát se stal islandským mistrem (1979, 1997, 1998) a čtyřikrát vyhrál islandský fotbalový pohár (1968, 1972, 1981, 1998). Pravidelně se účastní evropských pohárů, zatím však nikdy nepřekročil 2. kolo.\n\n"}
{"id": "758138", "url": "https://cs.wikipedia.org/wiki?curid=758138", "title": "Komorské ostrovy", "text": "Komorské ostrovy\n\nKomorské ostrovy je skupina 4 ostrovů v Mosambickém průlivu. Kromě 4 hlavních ostrovů patří k souostroví i několik dalších menších ostrovů, ostrůvků a skalisek. Celková rozloha ostrovů činí 2 236 km². Nacházejí se zhruba v polovině cesty mezi Mosambikem a Madagaskarem. Rozprostírají se v tropickém podnebném pásu. Střídají se zde období sucha a deště. Jedná se o ostrovy vulkanického původu. Politicky jsou rozděleny na samostatný stát Komorský svaz (tvořen 3 ostrovy) a francouzský zámořský departement Mayotte. Na Mayotte se platí eurem, Komorský svaz používá komorský frank. Nejrozšířenějším jazykem na všech ostrovech je komorština, na každém ostrově se však vyvinulo odlišné nářečí komorštiny. Další používané jazyky jsou francouzština a arabština.\n"}
{"id": "758139", "url": "https://cs.wikipedia.org/wiki?curid=758139", "title": "Karol Krištof", "text": "Karol Krištof\n\nKarol Krištof (* 1. března 1955, Dunajská Lužná) je bývalý slovenský fotbalista, obránce.\n\nV československé lize hrál za Slovan Bratislava a DAC Dunajská Streda. Nastoupil ke 119 utkáním a dal 9 gólů. Vítěz Československého poháru 1987. Za reprezentaci do 18 let nastoupil v letech 1973-1974 ke 12 utkáním a dal 1 gól, za juniorskou reprezentaci nastoupil v 4 utkáních a dal 1 gól. V Poháru UEFA nastoupil ve 4 utkáních.\n\nPo skončení aktivní kariéry trénoval rakouský ASV Zurndorf (2007-2010).\n\n\n"}
{"id": "758141", "url": "https://cs.wikipedia.org/wiki?curid=758141", "title": "Etiopská vysočina", "text": "Etiopská vysočina\n\nEtiopská vysočina je horský systém rozkládající se na území Etiopie, Eritreje a severozápadního Somálska. Nejvyšším vrcholem je Ras Dašen v oblasti Simienských hor, který je současně nejvyšší horou Etiopie a desátou nejvyšší horou Afriky.\n\nHorský masív je rozdělen Etiopským příkopem na východní a západní část. Průměrná výška celé oblasti činí 2000 a 2500 metrů nad mořem, vysočina proto bývá nazývána \"střechou Afriky\". Řada vrcholů měří více než 4000 metrů, např. Buahit (4510 m), Tullu Demtu (4377 m), Talo (4413 m) nebo Batu (4307 m). Horský systém je pramennou oblastí mnoha řek včetně Modrého Nilu, Atbary, Omo nebo Avaše. Nacházejí se zde i významná jezera – Tana, Čamo nebo Abaja. Nejvyšší pohořím celé vysočiny jsou Simienské hory, které se nacházejí severně od jezera Tana. Jižně od jezera leží pohoří Čoke. Ve východní části jsou významná pohoří Ahmar a Urgoma.\n\nOblast ovlivňují monzuny a srážek výrazně ubývá směrem k jihovýchodu. Díky svému příznivému klimatu s vyšším množstvím srážek představuje oblasti s nadmořskou výškou mezi 1800 a 2500 metrů domov pro většinu obyvatel Etiopie.\n\nNa části území Simienských hor, v severní části vysočiny, byl v roce 1969 zřízen Národní park Simienské hory, který je od roku 1978 součástí Světového dědictví UNESCO. Mezi další parky a rezervace patří Bale, Omo, Mago, Avaš, nebo Nečisar.\n\nV oblasti žijí např. stáda horských opic zvaných dželady. Vyskytují se zde také vzácní kozorožci walia nebo vlčci etiopští. \n\n"}
{"id": "758143", "url": "https://cs.wikipedia.org/wiki?curid=758143", "title": "Chronologie ekonomického myšlení", "text": "Chronologie ekonomického myšlení\n\nToto je základní přehled dějin ekonomického myšlení skrze určující díla velkých ekonomů.\n\nAristotelés (přibližně 384 – 322 př. n. l.) je zásadním autorem starověku, jehož vliv bude patrný během celého období středověku. Důležité jsou spisy \"Politika\" a \"Etika Nikomachova\". Ukazuje základní rozdíl mezi \"ekonomikou\" a \"chrematistikou\".\n\nXenofón (přibližně 430 – 355 př. n. l.) sepisuje \"Oikonomikos\", jediné dílo starověku zabývající se výhradně ekonomií.\n\nTomáš Akvinský (1224 – 1274) sepisuje \"Sumu teologickou\", ve které rozebírá mnohé otázky ekonomické podstaty jako např. ospravedlnění soukromého vlastnictví, obchod či zisk.\n\nLuca Pacioli (1445 – 1517), italský matematik, v Benátkách vydává \"Summa de arithmetica, geometria, proportioni et proportionalita\", a stává se zakladatelem moderního, podvojného účetnictví.\n\nSalamancká škola pokládá základy moderní ekonomické teorie rozvinutím subjektivní teorie hodnoty, myšlenky, že spravedlivá cena vzniká fungováním volného trhu, ospravedlnění zisku, základy kvantitativní teorie peněz atd.\n\nAntoine de Montchrestien publikuje \"Traité d'économie politique\" (Pojednání o politické ekonomii), první dílo merkantilismu.\n\nPierre Le Pesant de Boisguilbert publikuje \"Détail de la France\" (Detail Francie), kterým předjímá teorii fyziokratů a koncepce klasické školy.\n\nBernard Mandeville publikuje \"La Fable des abeilles\" (Bajka o včelách), kde obhajuje tezi, že vlastní zájem a soukromé neřesti vedou k obecnému blahu a společenským výhodám.\n\nRichard Cantillon publikuje \"l'Essai sur la nature du commerce en général\" (Obecné pojednání o podstatě obchodu), první systematickou esej o ekonomii.\n\nFrançois Quesnay (1694 – 1774), hlavní představitel první ekonomické školy fyziokratů, vydává \"Tableau économique\" (Ekonomická tabulka), první model ekonomického koloběhu.\n\nTurgot (1727 – 1781) publikuje \"Réflexions sur la formation et la distribution des richesses\" (Úvahy o vytváření a rozdělování bohatství), které znamenaly přechod fyziokratismu ke klasickému liberalismu.\n\nAdam Smith (1723 – 1790) vydává zlomové dílo, které znamená opravdový zrod moderní ekonomie – \"An Inquiry into the Nature and Causes of the Wealth of Nations\" (Pojednání o podstatě a původu bohatství národů). V něm přichází s teorií spontánního řádu se svobodou, konkurencí a dělbou práce jako nezbytnými předpoklady bohatství všech členů společnosti, s podobenstvím o neviditelné ruce trhu aj. Zakládá tak klasickou školu politické ekonomie.\n\nThomas Malthus (1776 – 1834) vydává \"An Essay on the Principle of Population\" (Esej o principu populace).\n\nJean-Baptiste Say (1767 – 1832) vydává \"Traité d'économie politique\" (Pojednání o politické ekonomii) a formuluje slavný Sayův zákon trhů.\n\nDavid Ricardo (1772 – 1823) vydává \"On the Principles of Political Economy and Taxation\" (Zásady politické ekonomie a zdanění). Toto dílo navázalo na myšlenky Adama Smithe a systematizovalo klasickou ekonomii. David Ricardo rozšířil Smithovu teorii absolutních výhod o teorii komparativních výhod. Významná je i jeho Teorie pracovní hodnoty a zákon klesající míry zisku.\n\nFriedrich List (1789 – 1846) publikuje \"Das Nationale System der Politischen Ökonomie\" (Národní systém politické ekonomie), který obhajuje protekcionismus rodícího se průmyslu.\n\nJohn Stuart Mill (1806 – 1873) vydává \"Principles of Political Economy\" (Principy politické ekonomie), pravděpodobně nejdůležitější ekonomickou učebnici devatenáctého století.\n\nHermann Heinrich Gossen (1810 – 1858) formuluje tzv. Gossenovy zákony v knize \"Die Entwicklung der Gesetze des menschlichen Verkehrs und der daraus fließenden Regeln für menschliches Handeln\".\nPředjímá tak marginální myšlení v ekonomii.\n\nKarl Marx (1818 – 1883) vydává první díl Kapitálu.\n\nV roce 1871 vypukla tzv. marginalistická revoluce v ekonomii. Dva ekonomové William S. Jevons a Carl Menger nezávisle na sobě vydali díla, ve kterých formulovali teorii mezní užitečnosti. Změna metodologie, ekonomie začíná používat mezní veličiny.\n\nLéon Walras (1834 – 1910), francouzský profesor Lausannské univerzity vydává \"Éléments d'économie politique pure\" (Základy čisté politické ekonomie). Rozpracovává teorii mezní užitečnosti a teorii všeobecné ekonomické rovnováhy.\n\nAlfred Marshall (1842 – 1924) vydává \"Principles of Economics\" (Zásady ekonomie). Toto dílo se stalo základní učebnicí neoklasické ekonomie. Ta spojovala klasickou školu politické ekonomie a marginalistický přístup.\n\nVilfredo Pareto (1848 – 1923), italský profesor Lausannské univerzity, vydává \"Manuale di economie politica\" (Rukověť politické ekonomie), základní dílo mikroekonomie. Zavádí ordinalistickou teorii užitku pomocí konstrukce indiferenčních křivek a tzv. Pareto optimum.\n\nJohn Maynard Keynes (1883 – 1946) publikuje \"The Economic Consequences of the Peace\" (Ekonomické důsledky míru), kde podrobuje kritice výši válečných reparací, které představitelé vítězných stran uvalili na Německo na Versaillské mírové konferenci.\n\nClifford Hugh Douglas (1879 – 1952) vydává knihu \"Social Credit\", čímž zakládá stejnojmennou teorii.\n\nBertil Ohlin (1899 – 1979) spolu s Elim Heckscherem vytvořil Heckscher–Ohlinův model, což je jeden z matematických modelů mezinárodního volného obchodu. Jeho první verze byla publikována v Ohlinově práci \"Interregional and International Trade\" v roce 1933.\n\nJohn Maynard Keynes vydává \"The General Theory of Employment Interest and Money\" (Obecná teorie zaměstnanosti, úroku a peněz), zlomové dílo makroekonomie, které má vliv na hospodářskou politiku po zbytek 20. století.\n\nJohn Hicks ve svém článku \"Keynes and the classics : a suggested interpretation\" (Pan Keynes a klasikové) představuje IS-LM model, základ neoklasické syntézy.\n\nJoseph Alois Schumpeter (1883 – 1950) publikuje \"Kapitalismus, Sozialismus und Demokratie\" (Kapitalismus, socialismus a demokracie).\n\nPaul Samuelson (1915 – 2009) vydává \"Economics: An Introductory Analysis\". V této celosvětově proslulé učebnici ekonomie dokázal spojit keynesiánství a neoklasickou ekonomii. Jedná se o tzv. neoklasickou syntézu.\n\nLudwig von Mises (1881 – 1973) vydává své opus magnum \"Human Action, a treatise on economics\" (Lidské jednání), komplexní pojednání o ekonomii.\n\nMilton Friedman (1912 – 2006) vydává \"Capitalism and Freedom\" (Kapitalismus a svoboda)\n\nFischer Black a Myron Scholes publikují článek o oceňování opcí \"The Pricing of Options and Corporate Liabilities\", jenž zakládá moderní finanční matematiku.\n\n"}
{"id": "758144", "url": "https://cs.wikipedia.org/wiki?curid=758144", "title": "Íþróttabandalag Akraness", "text": "Íþróttabandalag Akraness\n\nÍþróttabandalag Akraness, známý též pod zkráceným názvem ÍA Akranes, je islandský fotbalový klub z města Akranes založený roku 1946. Své domácí zápasy hraje na stadionu Akranesvöllur.\n\nOsmnáctkrát se stal islandským mistrem (1951, 1953, 1954, 1957, 1958, 1960, 1970, 1974, 1975, 1977, 1983, 1984, 1992, 1993, 1994, 1995, 1996, 2001) a devětkrát vyhrál islandský fotbalový pohár (1978, 1982, 1983, 1984, 1986, 1993, 1996, 2000, 2003).\n\n\"K roku 2014\"\n\n"}
{"id": "758146", "url": "https://cs.wikipedia.org/wiki?curid=758146", "title": "Ringerův roztok", "text": "Ringerův roztok\n\nRingerův roztok, označován jako R1/1, je druhem izotonického fyziologického roztoku s obsahem sodných a chloridových iontů, který nahrazuje přirozené biologické prostředí. Oproti fyziologickému roztoku lépe simuluje složení krevní plazmy, čehož se dosahuje přídavkem draselných a vápentých iontů. Nevýhodou Ringerova roztoku je absence pufru, je tedy podobně acidifikující, jako fyziologický roztok a není považován za balancovaný roztok. Tento problém byl vyřešen ve 30. letech 20. století přidáním laktátu jakožto pufru a úpravou iontového složení, čímž vznikl Ringer-laktát, také znám jako Hartmannův roztok, který je tak prvním z balancovaných roztoků, které jsou vhodnější při doplňování většího množství tekutin.\n\n"}
{"id": "758148", "url": "https://cs.wikipedia.org/wiki?curid=758148", "title": "Pavel Blažík", "text": "Pavel Blažík\n\nPavel Blažík (* 28. ledna 1982 Brno) je český politik a právník, v letech 2008 až 2016 zastupitel Jihomoravského kraje, v letech 2014 až 2018 starosta městské části Brno-Černovice, člen ČSSD.\n\nJe absolventem Právnické fakulty Masarykovy univerzity v Brně (promoce 2006). Poté se stal zaměstnancem Magistrátu města Brna, po komunálních volbách v roce 2014 se stal starostou brněnské městské části Černovice.\n\nV roce 2008 byl zvolen členem Zastupitelstva Jihomoravského kraje, od roku 2009 je též členem dozorčí rady CEJIZA, s. r. o. (společnosti, která se zabývá centrálním zadáváním zakázek pro příspěvkové organizace Jihomoravského kraje). Do krajského zastupitelstva byl opětovně zvolen v roce 2012. Členem ČSSD je od roku 2005. V roce 2010 se stal předsedou Krajské rady Junáka.\n\nVe volbách v roce 2016 se pokoušel mandát krajského zastupitele obhájit, ale neuspěl.\n\nVe volbách v roce 2018 opět obhájil post zastupitele městské části Brno-Černovice, také tentokrát byl lídrem kandidátky. V polovině listopadu 2018 byl opět zvolen starostou městské části Brno-Černovice. Hned na druhém zasedání zastupitelstva ve volebním období 2018 až 2022 byl však z funkce starosty odvolán a jeho nástupcem zvolen Ladislav Kotík.\n\n"}
{"id": "758155", "url": "https://cs.wikipedia.org/wiki?curid=758155", "title": "Potomek (Star Trek: Nová generace)", "text": "Potomek (Star Trek: Nová generace)\n\n„Potomek“, v originále „The Offspring“, je v pořadí šestnáctá epizoda třetí sezóny seriálu \"\".\n\nV této epizodě vytvoří android Dat své vlastní dítě.\n\nNa hvězdné lodi USS Enterprise-D pozve android Dat poradkyni Troi, Wesleyho a Geordiho do své laboratoře a představí jim dalšího humanoidního androida, prozatím holého bez jakýchkoliv vnějších znaků, založeného na svém vlastním návrhu a současné kybernetické technologii Federace. Popíše ho jako dítě. Pojmenuje jej Lal podle hindského slova drahý či milovaný a vyzve jej, aby si vybral pohlaví, rasu a vzhled. S pomocí poradkyně Troi si Lal vybere podobu mladé lidské ženy.\n\nDat ji povzbudí, aby navázala kontakty s ostatními členy posádky a naučila se sociálním zvykům a chování, např. v lodním baru pod vedením Guinan. To vede k určitým nepříjemným situacím, když třeba Lal nepochopí koncept flirtování a náhle políbí komandéra Rikera. Rychle se však adaptuje, dokonce Data předčí, když začne používat hovorové výrazy.\n\nKapitán Picard vyjádří znepokojení nad Datovým stvořením Lal v utajení, ale Dat mu připomene, že by určitě nereagoval stejným způsobem, pokud by se rozhodli rozmnožovat dva lidští členové posádky. Přesto však kapitán uvědomí Hvězdnou flotilu a přiměje admirála Haftela, aby se přišel na Lal podívat. Má ji odvézt do výzkumného zařízení Hvězdné flotily. Během rozpravy mu Lal řekne, že chce zůstat na Enterprise se svým otcem, ale on zůstane neoblomný.\n\nLal navštíví poradkyni Troi v její kajutě. Je očividně zmatená a dle svých slov má strach. Troi zjistí, že může cítit emoce Lal. Nicméně ona brzy přestane mluvit a odebere se zpět do Datovy laboratoře (je naprogramována, aby to udělala, pokud nebude fungovat správně). Mezitím se Haftel sejde s Datem a přikáže mu, aby vydal Lal do opatrovnictví Hvězdné flotily. Ačkoliv mu Dat chce vyhovět, kapitán Picard admirálovi řekne, že Dat je vnímající životní forma a že mu nemůže být přikázáno, aby vydal své dítě.\n\nZjistí, že emocionální výbuch Lal je symptom kaskádového selhání jejího pozitronického mozku a že musí být rychlí, pokud to chtějí zarazit. Haftel se nabídne, že bude Datovi asistovat a ten souhlasí. O něco později vyjde z laboratoře a řekne, že neuspěli. Vysvětlí, že porucha byla neopravitelná a že Lal již moc dlouho nepřežije. Dat se jí omluví, že se mu nepodařilo jí zachránit, ale ta mu poděkuje, že jí stvořil. Řekne mu, že ho má ráda a že bude cítit emoce za oba. Dat se vrátí na můstek a Picard mu vyjádří kondolenci za celou posádku, ale Dat oznámí, že převedl vzpomínky Lal do své vlastní neuronové sítě a že tak budou žít dál.\n\n"}
{"id": "758161", "url": "https://cs.wikipedia.org/wiki?curid=758161", "title": "Carla Laemmle", "text": "Carla Laemmle\n\nCarla Laemmle, vlastním jménem Rebecca Isabelle Laemmle (20. října 1909 Chicago, Illinois − 12. června 2014 Los Angeles, Kalifornie), byla americká herečka z dob němé éry. Byla neteří Carla Laemmle, zakladatele studií Universal. Spolu s mexickou herečkou Lupitou Tovar byla jednou z posledních žijících herců, kteří pamatovali éru němého filmu. Jejím posledním filmovým počinem je horor z roku 2011 \"Mansion of Blood\".\n\nRebecca Isabelle Laemmle se narodila 20. října 1909 v Chicagu v USA Josephovi a Belle Laemmlovým. Josephův bratr Carl podepsal v roce 1912 dohodu s dalšími majiteli menších studií o sloučení a založení studia Universal ve San Fernando Valley. V zimě roku 1920 poslal Carl bratrovi dopis, ve kterém ho zval do Jižní Kalifornie. Laemmlovi se z New Yorku přestěhovali na Západ a začali žít v rezidenci na pozemku studií. Tam žili až do roku 1937. Rebecce bylo jedenáct let, když se její rodina přestěhovala. Stala se tanečnicí a balerínou.\n\nV roce 1925 získala malou roli baletky v němém hororu natočeného podle románu Gastona Lerouxa \"Fantom opery\". V letech 1928 – 1935 měla smlouvu se studiem Universal. Další malou rolí byla postava tanečnice v muzikálu \"The Broadway Melody\" z roku 1929. Když v roce 1931 Tod Browning natáčel s Bélou Lugosi horor \"Dracula\", obsadil do role mladičké pocestné právě Rebeccu. Tehdy už používala pseudonym Carla. Její postava byla tou první, která kdy v hororovém žánru promluvila. A tím se Carla Laemmle proslavila.\n\nV roce 2009 napsala vzpomínkovou knihu o tom, jak vyrůstala ve studiích s postavami z hororů, jako byl Fantóm Opery, Drácula, Frankenstein a jiné. Kniha má název \"Growing Up With Monsters: My Times at Universal Studios in Rhymes\".\n\nKdyž v roce 2009 slavila 100. narozeniny, blahopřání jí zaslali bývalí prezidenti USA George H. W. Bush a Jimmy Carter, bývalá první dáma Nancy Reagan nebo kalifornský guvernér Arnold Schwarzenegger. Slavnostního večera se také účastnili potomci herců Borise Karloffa (dcera Sara Karloff) a Bély Lugosiho (syn Bela Lugosi, Jr.). Hostem byl taky romanopisec a scenárista Ray Bradbury. V říjnu 2010 vystoupila v dokumentárním pořadu BBC s názevem \"A History of Horror with Mark Gatiss\", ve kterém vzpomínala na práci s Lonem Chaneym a Lugosim.\n\nDokument o životě Carly Laemmle \"Among the Rugged Peaks: The Carla Laemmle Story\" měl premiéru 18. listopadu 2011 v divadle Tivoli na mezinárodním festivalu v St. Louis.\n\nJe posledním žijícím umělcem z dob natáčení filmů \"Fantom opery\" (1925) a \"Dracula\" (1931). Je pratetou začínající herečky Antonie Carlotty.\n\nVíc jak čtyřicet let měla partnerský vztah s hercem, režisérem a scenáristou Raymondem Cannonem (1892 – 1977). Seznámili se ve studiích, když Cannon natáčel film. Později Carle věnoval knihu \"The Unforgettable Sea of Cortez\", která se stala v roce 1966 bestsellerem.\n\n\nMá-li film distribuční název, je uveden pod ním.\n\n"}
{"id": "758184", "url": "https://cs.wikipedia.org/wiki?curid=758184", "title": "Václav Strejček", "text": "Václav Strejček\n\nVáclav Strejček byl český fotbalista, obránce.\n\nHrál za Čechii Karlín (1931-1935) a Viktorii Žižkov (1936-1941). V lize nastoupil k 95 utkáním.\n"}
{"id": "758195", "url": "https://cs.wikipedia.org/wiki?curid=758195", "title": "Jiří Studeník", "text": "Jiří Studeník\n\nJiří Studeník (* 23. března 1966) je bývalý fotbalista, záložník.\n\nOdchovanec TJ Sokol Újezdec-Těšov a Spartaku Uherský Brod. Ligu hrál za Spartu Praha, FK Švarc Benešov, Viktorii Plzeň, FC Slovan Liberec, SK Hradec Králové a SFC Opava. V lize odehrál 146 utkání a dal 5 gólů. Se Spartou získal roku 1991 mistrovský titul.\n\n\n"}
{"id": "758199", "url": "https://cs.wikipedia.org/wiki?curid=758199", "title": "Severní Karélie", "text": "Severní Karélie\n\nSeverní Karélie je jedna z 19 finských provincií. Nachází se na východě státu na hranicích s Ruskem. Sousedí s provenciemi Jižní Karélie, Jižní Savo, Severní Savo a Kainuu. Správním střediskem je město Joensuu. Nejvyšším bodem regionu je Koli o nadmořské výšce 347 m n. m. Stejně jako další finské provincie, má i Severní Karélie určené své symboly z ptačí říše, flóry, ryb a hornin. Jsou jimi kukačka obecná, růže jehličkovitá, losos obecný a mastek.\n\nV roce 2018 provincie sestávala ze 3 okresů (finsky seutukunta) a 13 obcí (finsky kunta). V následujícím seznamu jsou města napsána tučným písmem.\n"}
{"id": "758202", "url": "https://cs.wikipedia.org/wiki?curid=758202", "title": "Zdeněk Šajer", "text": "Zdeněk Šajer\n\nZdeněk Šajer (* 1926) je bývalý fotbalista, záložník a fotbalový trenér.\n\nLigu hrál za SK Slezská Ostrava, Svit Gottwaldov, Vítkovické železárny a Baník Ostrava. V lize odehrál 135 utkání a dal 2 góly. Za juniorskou reprezentaci nastoupil v roce 1950 v 1 utkání. Finalista Českého poháru 1946.\n\nV roce 1965 trénoval Baník Ostrava.\n\n\n"}
{"id": "758205", "url": "https://cs.wikipedia.org/wiki?curid=758205", "title": "Československá republika (rozcestník)", "text": "Československá republika (rozcestník)\n\nČeskoslovenská republika je jiný název Československa a může označovat Československo v různých obdobích:\n\n\n\n"}
{"id": "758206", "url": "https://cs.wikipedia.org/wiki?curid=758206", "title": "Sinoatriální blokáda", "text": "Sinoatriální blokáda\n\nSinoatriální blokáda (zkratka SA blokáda) je porucha srdečního rytmu, jejímž podkladem je porušené vedení vzruchu ze sinoatriálního uzlu na srdeční předsíně.\n\nRozlišují se tři stupně SA blokády, jde o analogii AV blokády, tedy poruchy vedení vzruchu z předsíní na komory. Možnosti diagnostiky SA blokády jsou však omezené, neboť na běžném (z povrchu těla snímaném) EKG se projeví elektrická aktivita síní, nikoliv však samotného SA uzlu. Porucha se často vyskytuje jen přechodně, pak je ke stanovení diagnózy nutný dlouhodobější záznam EKG. U SA blokády je normálně zachovalý převod vzruchu z předsíní na komory, na EKG je tady vlna P následovaná QRS komplexem.\nPřechodná porucha vedení se může objevit při předávkování některými léky (srdeční glykosidy, chinidinem či dalšími antiarytmiky), k trvalejší poruše dochází v důsledku degenerativních změn, po zánětech či při ischémii v oblasti SA uzlu.\n\nMírnější porucha, tedy dokud nedojde k výraznějšímu poklesu tepové frekvence, se obvykle neprojeví. V případě pomalejší srdeční činnosti či několikasekundovým výpadkům činnosti může docházet ke synkopám (krátkodobým poruchám vědomí), přechodným závratím, celkové slabosti, při trvající pomalé činnosti srdeční i k projevům srdečního selhání s dušností a špatnou tolerancí námahy. U nemoci chorého sinu se SA blokáda střídá s rychlou funkcí srdce při tachykardiích vycházejících z předsíní a pacient tak může pociťovat i bušení srdce. \n\nV první řadě je nutné pátrat po příčině, kterou by bylo možno odstranit, zejména upravit dávkování léků. V mnoha případech ale toto řešení není možné. Pokud má nemocný potíže vyplývající z pomalé srdeční činnosti, je řešením implantace kardiostimulátoru, který generuje srdeční vzruchy místo poškozeného SA uzlu a převádí je na předsíně pomocí elektrody zavedené velkou žílou do pravé síně. \n\n\n\n \n"}
{"id": "758209", "url": "https://cs.wikipedia.org/wiki?curid=758209", "title": "Donationware", "text": "Donationware\n\nDonationware je forma distribuce software podobná freeware. Autor ovšem za poskytnutí softwaru od uživatele požaduje buďto dobrovolný příspěvek pro nějakou neziskovou či charitativní organizaci, nebo zcela dobrovolný příspěvek na jeho osobní konto. Příkladem je editor vim.\n"}
{"id": "758210", "url": "https://cs.wikipedia.org/wiki?curid=758210", "title": "Festivalpark", "text": "Festivalpark\n\nFestivalpark je multifunkční areál s plochou 40 hektarů ležící na ploše bývalého vojenského letiště v Hradci Králové. Základní část areálu pojme až 40 tisíc návštěvníků, 20 tisíc stanů a má více jak 10 tisíc parkovacích míst. V případě potřeby lze kapacitu zvětšit až trojnásobně. Díky rozsáhlému prostoru, síti asfaltových komunikací, řadě různě rozmístěných staveb, ale také množství vzrostlých stromů lze areál využít pro indoorové i outdoorové akce. Ve Festivalparku se pravidelně pořádají festivaly Hip Hop Kemp a Rock for People.\n\nV části areálu je nová Adrenalinzóna s unikátním paintballovým hřištěm a dalším sportovním vyžitím jako slackline, lukostřelba, skákací boty, trampolína motorové skateboardy.\nSoučástí Festivalparku je od září 2011 také autodrom CzechRing – 3. největší autodrom v České republice s jedinečným mimoúrovňovým křížením. Chod autodromu zajišťuje automobilový závodník Karel Pohner.\nDalší atraktivitou areálu je motokárová dráha, která je v provozu od jara do podzimu.\n\n"}
{"id": "758214", "url": "https://cs.wikipedia.org/wiki?curid=758214", "title": "CzechRing", "text": "CzechRing\n\nAutodrom CzechRing je závodní dráha ve Festivalparku v Hradci Králové otevřená v září 2011. Je to třetí největší autodrom v České republice. Návrh projektu a chod autodromu zajišťuje automobilový závodník Karel Pohner.\n\nAutodrom CzechRing nabízí dva základní okruhy A a B sjízdné v obou směrech s možností dalšího prodloužení o plochu C. Součástí CzechRingu je mimoúrovňové křížení, které pokrývá stejně jako oba okruhy asfaltový povrch. Součástí této mostní konstrukce je také nadchod pro pěší, který umožňuje přechod hlavní dráhy A. \n\nKromě více variant okruhů s různými povrchy disponuje areál oploceným pozemkem \ns parkovou úpravou, parkovištěm až pro 10 tisíc aut, velkým servisním depem, koncertním podiem nebo prodejními stánky. \n\n"}
{"id": "758227", "url": "https://cs.wikipedia.org/wiki?curid=758227", "title": "Lord's Media Centre", "text": "Lord's Media Centre\n\nLord's Media Centre je budova tiskového centra na londýnském kriketovém stadionu Lord's Cricket Ground, postavená v letech 1994-1999 dle návrhu architektonické kanceláře Future Systems. Stavba, na jejímž návrhu se podíleli například Jan Kaplický a Amanda Levete, byla oceněna nejprestižnější britskou cenou za architekturu Stirling Prize.\n\nŠlo vůbec o první veřejnou stavbu kanceláře Future Systems. Tvar budovy je inspirován průmyslovým designem kompaktních fotoaparátů či ochranných přileb. Interiér je vybaven například židlemi Series 7 od Arne Jacobsena. Moderní přenosové místnosti, bar a restaurace v této budově mají celkovou kapacitu 270 míst (120 novinářů, 100 reportérů a 50 míst v restauraci).\n\n\n"}
{"id": "758228", "url": "https://cs.wikipedia.org/wiki?curid=758228", "title": "Incident Laconia", "text": "Incident Laconia\n\nIncident Laconia je název události, ke které došlo dne 12. září 1942 za druhé světové války. U západního afrického pobřeží v Atlantském oceánu mezi ostrovem Ascension a Libérií, torpédovala německá ponorka U-156, vedená korvetním kapitánem W. Hartensteinem, britský civilní parník RMS Laconia, který převážel přibližně 80 civilistů, 268 britských vojáků a kolem 1800 italských válečných zajatců, jež střežilo 160 polských vojáků.\n\nPři torpédovém útoku německé ponorky U-156 na anglickou loď RMS Laconia bylo výbuchem usmrceno asi 450 italských zajatců a zničena část záchranných člunů. Poté, co posádka ponorky při obhlídce potápějící se lodi zaslechla na hladině italské hlasy, rozhodla se italským trosečníkům pomoci, protože Německo a Itálie byly v té době spojenci. U-156, která musela být posléze kvůli davu trosečníků na palubě vynořená více než dva a půl dne, okamžitě svolala záchrannou operaci, do níž se zapojily i další ponorky. 15. září to konkrétně byla U-506 (Kapitán-poručík Erich Wüdemann) a po dalších pár hodinách U-507 (Korvetní kapitán Harro Schacht, obě ponorky řady IX/C) a také italská ponorka Camppellini. Tyto čtyři ponorky se zachráněnými trosečníky, směřující po dokončení záchranných akcí k domluvenému místu setkání s loděmi vichistické Francie, které měly přeživší trosečníky převzít, byly ovšem dne 16. září v 11.25 napadeny spojeneckým bombardérem B-24 Liberator. Letadlo se zaměřilo na ponorku U-156 a zaútočilo i přesto, že se na její horní palubě daly rozpoznat stovky trosečníků, byly na ní vyvěšeny prapory s červeným křížem a spolu s ostatními ponorkami za sebou táhla několik záchranných člunů. Jedna z bomb dopadla do bezprostřední blízkosti člunů s trosečníky vlečených za U-156 a v okamžiku jich stovky usmrtila. Další dopadly v její blízkosti lehce U-156 poškodily. Hartenstein byl nucen nařídit odvázání člunů, trosečníkům nařídil naskákat do moře a vydal rozkaz k ponoření U-156 spolu s U-506 a 507, čímž bylo několik stovek trosečníků na horní palubě odsouzeno na jistou smrt. 17. září dorazily na místo vichistické lodě, aby zachránily zbylých asi 1100 přeživších.\n\nNa obhajobu amerického náletu však bylo v odborné publikaci \"Origin of the Laconia Order\" od autorů Maurera a Paszezka konstatováno, že:\n\nIncident měl dopad na německé válečné námořnictvo (Kriegsmarine). Admirál a tehdejší vrchní velitel německého ponorkového loďstva Karl Dönitz, který byl po válce při Norimberském procesu odsouzen na 10 let za zločiny proti míru, za porušování lidských práv, plánování a vedení agresivní války, válečných zločinů a zločinů proti lidskosti (ale v bodě Rozkaz Laconia osvobozen), takzvaným Rozkazem Laconia ( Laconia-Befehl), výslovně posádkám ponorek zakázal poskytovat pomoc trosečníkům z potopených lodí. V rozkazu admirál Dönitz uvedl, že všichni si musí uvědomit, že cílem není jen potopení lodě, ale i zničení jejich posádek. Vyzval k tvrdosti a nemilosrdnosti.\n\n\n"}
{"id": "758229", "url": "https://cs.wikipedia.org/wiki?curid=758229", "title": "Grigorij Stěpanovič Marakuca", "text": "Grigorij Stěpanovič Marakuca\n\nGrigorij Stěpanovič Marakuca (rusky: \"Григорий Степанович Маракуца\", moldavsky: \"Grigore Stepanovici Mărăcuță/Григоре Степановичь Мэрэкуцэ\"; * 15. října 1942 v Teji, Zadněstří, Rumunské království, dnes Podněstří, Moldavsko) je podněsterský politik, v letech 1991 až 2005 zastával funkci předsedy Nejvyššího sovětu mezinárodně neuznané Podněsterské moldavské republiky.\n\nNarodil se roku 1942 v obci Teja v Grigoriopolském rajonu, na rozdíl od většiny podněsterských vrcholných politiků z Podněstří pochází. Po absolvování zemědělského učiliště v roce 1961 se účastnil kampaně na obdělávání celin v Kazachstánu, kde pracoval jako traktorista. Roku 1968 zde zakončil vysokou školu, obor elektroinženýr. Od roku 1971 působil ve státních a stranických funkcích v podněsterské Kamence. Roku 1990 byl zvolen poslancem Nejvyššího sovětu Podněstří, v lednu 1991 jeho předsedou. Post zastával do roku 2005, kdy ve volbách zvítězila opoziční strana Obnova. Od roku 2005 je speciálním představitelem Nejvyššího sovětu pro meziparlamentární styky. V roce 2006 byl zvolen generálním tajemníkem Sdružení neuznaných států na území bývalého SSSR. Je ženat, má dva syny.\nRozhodnutím Rady EU z roku 2006 má Marakuca, stejně jako další představitelé Podněsterské moldavské republiky, zakázán vstup na území Evropské unie.\n\n"}
{"id": "758231", "url": "https://cs.wikipedia.org/wiki?curid=758231", "title": "Seznam ulic v Trutnově", "text": "Seznam ulic v Trutnově\n\nMěsto Trutnov má v současné době zhruba 600 názvů ulic. Některé ulice na své jméno stále čekají anebo jej už mají, ale kvůli úředním průtahům se ještě stále nepoužívá.\n\nV počátcích města, uzavřeného v hradbách, nebyly názvy ulic ještě potřeba. Ulic bylo jen několik a náměstí jen jedno, ale již tenkrát si lidé kvůli lepší orientaci jednotlivé ulice neoficiálně pojmenovávali. Náměstí bylo samozřejmě Rynek, ale zřejmě nejstaršími názvy ulic v Trutnově jsou Dlouhá (dnešní Jihoslovanská), Kostelní (dnešní Bulharská) a Pražská (dnes část Palackého). Postupně přibývaly i názvy vedlejších ulic, ale také uliček, vedoucí k postranním brankám a právě ty se dochovaly až do současnosti. Mimo jiné např. branka U Studně, Zahradní branka a další. Ale až do 19. století se Trutnov nijak významně nerozrůstal a o názvech ulic se toho moc neví. Až teprve po vzniku textilních továren v údolí řeky Úpy nastal významný rozvoj. Město se začalo rozrůstat a s plánováním nových čtvrtí se do map dostávaly i jejich budoucí názvy, později často nerealizované. Protože byl Trutnov osídlen převážně německým obyvatelstvem, byly veškeré názvy ulic výhradně německojazyčné. To se příliš nezměnilo ani po vzniku Československé republiky a zabráním Sudet se německá jména ještě více stylizovala. Až do konce války se třeba hlavní náměstí jmenovalo po Hitlerovi.\n\nPo 2. světové válce přišla doba odstraňování německých názvů. I když se profesor Procházka snažil vytvořit přehledný systém uličního názvosloví a většinu poválečných českých názvů pomohl zavést právě on, leckdy se úřady jeho systému nedržely, a to zvláště po roce 1948. V 50. letech se Trutnov zaplnil Stalingradským náměstím, Stalinovým náměstím či kinem Stalino. Nejdůležitějším faktorem pro živelnost pojmenovávání však byl fakt, že ve městě nebyl určen žádný pracovník, který by se tvorbou toponym systematicky zabýval. A ti lidé, kteří se problematikou chtěli a měli předpoklady se na úrovni zabývat, z politických důvodů nemohli.\n\nK prvnímu velkému přejmenovávání názvů došlo v 70. letech, když se zjistilo, že některé názvy ulic se po spojení Trutnova s Poříčím a s Horním Starým Městem vyskytují i třikrát. Této vlny však bylo využito k přejmenování i neutrálních názvů ulic na ideologicky zabarvené. Na konci roku 1989 tak ve městě existovalo pouhých 150 názvů, přitom ale ulic bylo několikrát více.\n\nPo roce 1989 došlo k další vlně změn názvů, tentokrát naopak vyřazením všech politicky orientovaných. K tomuto účelu byla původně sestavena názvoslovná komise pod vedením PhDr. Vladimíra Wolfa. V prvotním seznamu dokonce Městský úřad od komise požadoval přejmenovat i takové názvy jako Revoluční, Vítězná aniž by znal jejich minulost. K tomu nedošlo a odstraněny byly pouze názvy komunistické propagandy. Trutnov se dokonce stal městem jistým způsobem výjimečným, protože v jiných městech se dávaly názvy po Masarykovi, Benešovi, Palachovi a ostatních, v Trutnově zvítězil Krakonoš a jedinou ulicí po politikovi se stala Benešova.\n\nV 90. letech se pak přistupovalo k dalším fázím přejmenovávání, kterými se město snažilo odstranit nedostatky systému názvů. Velké množství ulic nemělo svůj název, a tak se v adresách používal vždy název nejbližší ulice. Pokud by se tento stav zanesl do map, ulice by se různě větvily, lámaly a hlavně opakovaly. Ulice Horská dokonce třináctkrát. Právě tolik příčných ulic odbočovalo z Horské ulice, která byla ke všemu v jednom místě přerušená. Toto vše se muselo dávat do pořádku. Tento proces stále pokračuje.\n\nTrutnov, stejně jako jiná města se snaží, aby byly názvy v jednotlivých čtvrtích podobného stylu, což pomáhá při orientaci. Proto jsou např. na České čtvrti a Humlově Kopci názvy ulic po hudebních skladatelích, na Kryblici po spisovatelích a malířích, na Zelené Louce po květinách a v Nových Dvorech po stromech. Podobných názvoslovných okruhů (NOK), jak se uskupení podobných jmen nazývá, je v Trutnově ještě mnoho (viz seznam NOK).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNěkteré ulice nemají po celou dobu své existence jeden stálý neměnný název. Ke změnám, tedy k přejmenovávání ulic dochází ve všech městech. Názvy ulic totiž nepodléhají jen politickým změnám, ale i regulačním a hlavně stavebním. Ulice tedy nejen vznikají, ale přestavují se nebo rovnou bourají, aby v jejich místech vyrostly ulice nové, vedené jiným směrem a často už s jiným názvem. Navíc po spojení Trutnova s Poříčím a Horním Starým Městem se některé názvy ulic opakovaly, a proto musely být nahrazeny jinými.\n\n\nTrutnov se stejně jako jiná města snaží, aby byly názvy v jednotlivých čtvrtích podobného stylu, což pomáhá při orientaci. Proto jsou např. na České čtvrti a Humlově Kopci názvy ulic po hudebních skladatelích, na Kryblici po spisovatelích a malířích, na Zelené Louce po květinách a v Nových Dvorech po stromech. Podobných názvoslovných okruhů /NOK/, jak se uskupení podobných jmen nazývá, je v Trutnově ještě mnoho. Většinou jsou skupině ulic v NOK přiděleny názvy bez ohledu na okolí. Tedy pokud jsou např. v NOK názvy listnatých stromů, neznamená to, že v ulici Javorová rostou javory nebo, že ve Smetanově ulici bydlel Bedřich Smetana apod. Najdou se však i výjimky a ty jsou vždy u podobného, uměle přiděleného názvu v rámci NOK zdůrazněny (např. ulice Alpská, Česká a další).\n\nKromě klasických NOK, čítající několik názvů ulic, existují i tzv. mikrookruhy, obsahující jen dva názvy. Často se jedná o protiklady, např. Přímá/Nepřímá nebo Kolmá/Šikmá.\n\n\n\nČásti města Trutnova:\n\nDalší použité zkratky:\n\n\n"}
{"id": "758234", "url": "https://cs.wikipedia.org/wiki?curid=758234", "title": "Alois Jaroš (politik)", "text": "Alois Jaroš (politik)\n\nAlois Jaroš (7. září 1893 – ???) byl český a československý poválečný politik Československé strany národně socialistické a poslanec Ústavodárného Národního shromáždění.\nV roce 1946 se uvádí jako hostinský.\n\nV parlamentních volbách v roce 1946 byl zvolen poslancem Ústavodárného Národního shromáždění za národní socialisty. V parlamentu setrval do konce funkčního období, tedy do voleb do Národního shromáždění roku 1948.\n\n\"Poznámka: V četných pramenech se uvádí, že Alois Jaroš byl spolu s Miladou Horákovou mezi dvěma poslanci předúnorového parlamentu, kteří byli popraveni komunistickým režimem. V seznamu osob popravených v 50. letech se ovšem nachází pouze Alois Jaroš narozený 11. března 1923, který tedy není identický s národně socialistickým poválečným poslancem.\"\n"}
{"id": "758235", "url": "https://cs.wikipedia.org/wiki?curid=758235", "title": "Alois Jaroš", "text": "Alois Jaroš\n\nJméno a příjmení Alois Jaroš má více nositelů:\n\n"}
{"id": "758237", "url": "https://cs.wikipedia.org/wiki?curid=758237", "title": "František Jaroš", "text": "František Jaroš\n\nFrantišek Jaroš (30. září 1909 – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR. V 50. a 60. letech náměstek ministra zdravotnictví.\nV roce 1946 se uvádí jako úředník, bytem Vyškov.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Brno. Mandát zastával do konce funkčního období, tedy do voleb do Národního shromáždění roku 1954.\n\nPočátkem 50. let se uvádí jako náměstek ministra zdravotnictví. V této funkci působil ještě v druhé polovině 60. let.\n\n"}
{"id": "758238", "url": "https://cs.wikipedia.org/wiki?curid=758238", "title": "Platyceratops", "text": "Platyceratops\n\nPlatyceratops (\"plochá rohatá tvář\") byl malý rohatý dinosaurus (ceratops), který žil v období svrchní křídy (geologické stupně santon až kampán), asi před 86 až 72 miliony let. Vyskytoval se na území dnešního Mongolska (poušť Gobi). Fosilie tohoto býložravého dinosaura byly objeveny a popsány v roce 2003 ruským paleontologem V. R. Alifanovem. Místem objevu je proslulé údolí Nemegt.\n\nOd ostatních bagaceratopidů se lišil zejména relativně větší lebkou. Typový a jediný známý druh nese jméno \"P. tatarinovi\". Může však jít pouze o dalšího jedince bagaceratopse s větší lebkou.\n\n"}
{"id": "758242", "url": "https://cs.wikipedia.org/wiki?curid=758242", "title": "Apia International Sydney 2012 – muži", "text": "Apia International Sydney 2012 – muži\n\nTenisový turnaj ATP Apia International Sydney 2012 se konal ve dnech 8. až 14. ledna v areálu NSW Tennis Centre australského Sydney, venku na kurtech s tvrdým povrchem. Turnaj patřil do kategorie ATP World Tour 250. Odměny činily 434 250 USD.\n\nDvouhru vyhrál finský kvalifikant Jarkko Nieminen.\n\nČtyři nejvýše nasazení hráči měli volný los do druhého kola.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n"}
{"id": "758250", "url": "https://cs.wikipedia.org/wiki?curid=758250", "title": "Anna Bågenholm", "text": "Anna Bågenholm\n\nAnna Elisabeth Johansson Bågenholm (* 1970 Vänersborg) je švédská radioložka, která v roce 1999 přežila při lyžování nehodu, kdy byla uvězněna pod vrstvou ledu po dobu 80 minut v ledové vodě. Během této doby se stala obětí extrémního podchlazení a její tělesná teplota klesla na 13,7 °C, což je nejnižší tělesná teplota, kterou kdy kterýkoliv člověk s náhodným podchlazení přežil. Bågenholm se podařilo najít pod ledem vzduchovou kapsu, ale po 40 minutách ve vodě u ní nastala zástava krevního oběhu.\n\nNehoda se stala poblíž města Narvik. Po vyproštění z ledu byla Bågenholm transportována vrtulníkem do Fakultní nemocnice Tromsø, kde se jí snažil zachránit život tým více než sto lékařů a sester, kteří devět hodin pracovali na směny. Bågenholm se probudila deset dní po nehodě, ochrnutá od krku dolů a následně strávila dva měsíce v zotavováním na jednotce intenzivní péče. I když se téměř úplně z incidentu zotavila, koncem roku 2009 stále ještě trpěla menšími symptomy na rukou a nohou, které byly způsobené poraněním nervů. Případ Bågenholm byl popisován předním britským lékařským časopisem The Lancet a v lékařských učebnicích.\n"}
{"id": "758258", "url": "https://cs.wikipedia.org/wiki?curid=758258", "title": "Václav Jirásek (politik)", "text": "Václav Jirásek (politik)\n\nVáclav Jirásek (26. srpna 1899 – ???) byl český a československý politik Československé strany národně socialistické (po roce 1948 oficiálně nazývaná Československá strana socialistická) a poválečný poslanec Ústavodárného Národního shromáždění a Národního shromáždění ČSR. Později pronásledován a vězněn.\n\nV roce 1946 se uvádí jako úředník ministerstva průmyslu.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal do voleb do Národního shromáždění roku 1948, v nichž byl zvolen do Národního shromáždění ve volebním kraji Ústí nad Labem. Patřil k té části národních socialistů, která souhlasila s průběhem komunistického převratu v roce 1948, a setrval ve straně i poté, co se přejmenovala na Čs. stranu socialistickou a stala se loajálním spojencem komunistů. Mandát zastával do března 1949, kdy rezignoval. Do parlamentu místo něj nastoupil Antonín Žák.\n\nPocházel z Prahy. Později byl pronásledován komunistickým režimem a v 50. letech vězněn v Leopoldově.\n\n"}
{"id": "758259", "url": "https://cs.wikipedia.org/wiki?curid=758259", "title": "Václav Jirásek", "text": "Václav Jirásek\n\nJméno a příjmení Václav Jirásek má více nositelů:\n\n"}
{"id": "758262", "url": "https://cs.wikipedia.org/wiki?curid=758262", "title": "ZSU-23-4", "text": "ZSU-23-4\n\nZSU-23-4 \"Šilka\" je lehce panceřovaný, samohybný protiletadlový systém vybavený radarem. Zkratka \"ZSU\" (Zenitnaja samochodnaja ustanovka, rusky: Зенитная Самоходная Установка) znamená protiletadlová samohybná sestava. Číslice 23-4 pak označují ráži a počet kanónů. Stroj je pojmenován po ruské řece Šilce.\n\nPředchozí sovětský protiletadlový dvojkanón, ZSU-57-2 byl vyzbrojen dvěma kanóny ráže 57 mm, které se zaměřovaly na cíl pomocí optického zaměřovače. I přes dobré parametry kanónů byl stroj v boji problematický. Příčinou byla absence radaru, malé množství munice a nemožnost střelby za pohybu.\n\nVývoj ZSU-23-4 začal v roce 1957 a první kusy se dostaly do služby v roce 1965. Postupně pak došlo k nahrazení všech stávajících ZSU-57-2 v sovětské výzbroji. Primárním úkolem ZSU-23-4 je protiletadlová obrana vojenských objektů, pěchoty a ostatní vojenské techniky během přesunu. Úspěšně je však (díky možnosti nulového až záporného náměru) používán i při přímé podpoře pěchoty, boji v městských oblastech a podobně.\n\nZSU-23-4 se postupně dostaly do výzbroje mnoha států Varšavské smlouvy a dalších států sympatizujících se SSSR. Z celkového počtu 6500 vyrobených kusů bylo do 23 státu exportováno přibližně 2500 kusů.\n\n\n"}
{"id": "758266", "url": "https://cs.wikipedia.org/wiki?curid=758266", "title": "Václav Juha", "text": "Václav Juha\n\nVáclav Juha (14. srpna 1903 Kaznějov – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nPocházel z rodiny listonoše. Vyučil se v chemické továrně. V období let 1928–1938 byl členem sociální demokracie. Za druhé světové války byl politickým vězněm. Po válce vstoupil roku 1945 do KSČ.\n\nPůvodní profesí byl soustružníkem z Kaznějova. V roce 1946 se uvádí jako předseda ONV, bytem Kaznějov. Předsedal ONV v Kralovicích. V této funkci působil od 1. června 1945. Roku 1946 se zmiňuje i jako člen předsednictva Krajské odborové rady v Plzni. V roce 1947 se stal také vedoucím komise pro lidovou správu sekretariátu Krajského výboru KSČ v Plzni. Po únorovém převratu usedl na post prvního místopředsedy KV KSČ v Plzni.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Plzeň. Mandát zastával do své rezignace v květnu 1951. Do parlamentu místo něj nastoupil Jaroslav Krofta.\n\nDo 16. června 1954 byl evidován jako agent StB pod krycím jménem Julius, u StB Plzeň.\n\n"}
{"id": "758274", "url": "https://cs.wikipedia.org/wiki?curid=758274", "title": "Josef Kapoun", "text": "Josef Kapoun\n\nJosef Kapoun (14. října 1886 Rohozec – 4. dubna 1958 Brno) byl český a československý odborář, politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nPocházel z deseti sourozenců. Jeho otec byl venkovským obuvníkem a domkářem v Rohozci. Brzy v mládí opustil rodnou chalupu a pracoval jako zemědělský dělník. Ve věku třinácti let nastoupil jako učeň ke kováři v Ořešíně.\n\nZaložil v Ořešíně organizaci sociálně demokratické strany. Za první světové války vedl demonstraci za ukončení války. Poté, co byly v továrnách ustaveny zásobovací úřady, se stal místopředsedou zásobovacích rad v Brně. V roce 1920 byl dělníky z Porgesky zvolen předsedou důvěrnického sboru. Během prosincové generální stávky v roce 1920 byl členem stávkového výboru na Brněnsku a byl následně soudně stíhán. Na počátku 20. let usedl do předsednictva Svazu českých kovodělníků a všeodborová konference ho zvolila předsedou Zemské odborové rady. V roce 1921 patřil mezi zakládající členy KSČ a usedl do jejího krajského vedení, ve kterém setrval do roku 1938. V roce 1923 a v letech 1931–1933 byl starostou Ořešína za KSČ. Zasedal v představenstvu spotřebního družstva Vzájemnost–Včela, angažoval se ve Svazu přátel SSSR, Výboru na pomoc demokratickému Španělsku a Mezinárodní rudé pomoci. Hlavní aktivity ovšem vyvíjel v odborovém hnutí. Ve 30. letech byl předsedou Rudých odborů na Brněnsku jako jejich všeodborový tajemník.>\n\nZa druhé světové války byl vězněn v koncentračních táborech. Od roku 1940 se podílel na ilegálních aktivitách KSČ. V roce 1943 se stal vedoucím brněnské skupiny KSČ. Měl napojení na odbojovou vojenskou skupinu v táboře politických vězňů. 11. dubna 1945 se díky její činnosti vězni osvobodili ještě před příchodem americké armády.\n\nPo návratu byl na první poválečné krajské konferenci KSČ zvolen předsedou Krajského výboru KSČ v Brně a později se stal vedoucím tajemníkem. V roce 1946 se uvádí jako kovodělník, bytem Brno.\n\nPo roce 1945 se angažoval v odborovém hnutí na Brněnsku. Stál v čele Krajské odborové rady a patřil mezi významné politiky KSČ v tomto regionu. Během únorového převratu v roce 1948 se podílel na přebírání moci. 21. února 1948 patřil mezi řečníky na prokomunistické demonstraci v centru Brna.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Brno. Mandát zastával do konce funkčního období, tedy do roku 1954.\n\nZastával i stranické posty. 29. listopadu 1945 byl kooptován za člena Ústředního výboru Komunistické strany Československa. Ve funkci ho potvrdil VIII. sjezd KSČ a IX. sjezd KSČ. Na členství rezignoval v únoru 1951. Kromě toho byl v období květen 1949 – únor 1951 členem organizačního sekretariátu ÚV KSČ a v období prosinec 1948 – únor 1951 členem a předsedou Komise stranické kontroly. V roce 1948 se uvádí jako předseda krajského výboru KSČ.\n\n"}
{"id": "758281", "url": "https://cs.wikipedia.org/wiki?curid=758281", "title": "Bohumil Klícha", "text": "Bohumil Klícha\n\nBohumil Klícha (7. září 1905 Čejetice u Mladé Boleslavi – cca 1978) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nVyučil se zedníkem, ale této profesi se výrazněji nevěnoval. Pracoval jako zemědělský dělník. Členem KSČ byl od roku 1926. Roku 1927 byl zvolen do krajského výboru v Českých Budějovicích. V roce 1932 odjel do Sovětského svazu, kde studoval v Moskvě. Absolvoval zde jedenáctiměsíční školu. Po návratu působil jako organizační tajemník KV KSČ v Českých Budějovicích a krajský instruktor v Praze. Od roku 1937 byl tajemníkem KV KSČ v Moravské Ostravě pro okresy Vsetín, Valašské Klobouky a Valašské Meziříčí.\n\nOd dubna 1939 až do konce války byl vězněn v nacistickém koncentračním táboře Sachsenhausen, kde mezi jeho spolupracovníky patřil Antonín Zápotocký.\n\nPo osvobození se vrátil i do politického života. Byl vedoucím tajemníkem OV KSČ Vsetín a místopředsedou KV KSČ v Gottwaldově. Zastával i celostátní stranické posty. V období listopad 1948 - 1950 byl členem Komise stranické kontroly KSČ. Podle jiného zdroje byl členem Komise stranické kontroly ÚV KSČ od ledna 1949 až do března 1953. Dostal se zde do sporu s funkcionářkou Jarmilou Taussigovou. V roce 1950 přešel coby člen Komise stranické kontroly na ministerstvo národní bezpečnosti, kde byl velitelem kontrolního odboru. V letech 1948–1952 byl zaměstnancem ministerstva vnitra.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Ostrava. Mandát zastával do konce funkčního období, tedy do roku 1954.\n\nKoncem 70. let vyšla kniha jeho vzpomínek nazvaná \"Revoluční školou života\".\n\n"}
{"id": "758284", "url": "https://cs.wikipedia.org/wiki?curid=758284", "title": "Zápustka", "text": "Zápustka\n\nZápustka je kovová forma, zpravidla dvoudílná, která má dutinu ve tvaru budoucího výkovku. Dutina je zvětšena o hodnotu smrštění materiálu, ke kterému dochází chladnutím výkovku. Zápustkové kování proti volnému kování dosahuje vysoké přesnosti a umožňuje výrobu i součástí velmi složitých tvarů.\n"}
{"id": "758291", "url": "https://cs.wikipedia.org/wiki?curid=758291", "title": "Kobra (román)", "text": "Kobra (román)\n\nKobra ( \"The Cobra\") je román žánru thriller britského spisovatele Fredericka Forsytha. Anglicky vyšel poprvé roku 2010 (česky 2011). Vypráví o válce vyhlášené kolumbijskému Kartelu, jenž obchoduje s kokainem, do níž jsou zapojeny britské i americké ozbrojené síly. Děj se odehrává v USA, Británii, Španělsku, Mexiku i ve vodách Atlantského a Tichého oceánu.\n\nVe srovnání s romány Spis ODESSA a Den pro Šakala Fredericka Forsytha jde o dílo, které nedosahuje kvalit, na něž jsou jeho čtenáři zvyklí.\n\nRomán začíná smrtí mladíka ve washingtonské čtvrti Anacostia. Umírající mladík byl syn servírky, která obsluhuje první pár při večeři pro veterány v Bílém domě. Prezident se ještě v noci spojí s ředitelem DEA a na ranní schůzce je DEA požádána o sestavení materiálu o kokainu. Naplánovat zničení celosvětového obchodu s kokainem dostane za úkol Paul Deveraux, jenž se objevil v románu Mstitel, a ten si za svého zástupce vybere Cala Dextera, hlavní postavu románu Mstitel. Celá akce je nazvána Kobra podle přezdívky Paula Deverauxe. Pronásledovat prodejce, kteří prodávají zákazníkům, nebo rolníky pěstující koku a vedení Kartelu, nemá význam, ale ztráty dodávek při přepravě mezi kontinenty způsobí problém jak Kartelu, tak mafiím, které prodávají kokain spotřebitelům. Změnou legislativy je kokain překlasifikován na mezinárodní hrozbu, jeho dovoz a pokus o dovoz se tak stává teroristickým činem a je proti němu možné bojovat v mezinárodních vodách, které by jinak poskytovaly imunitu.\n\nDo týmu Kobry přichází Jeremy Bishop, IT specialista, a João Mendoza, brazilský pilot se svým Buccaneerem. Paul Deveraux oslovuje otce provincionála, Carlose Ruize, s žádostí o spolupráci, nechává mu šifrované telefony na jedno použití pro kněží, aby mohli tým Kobry informovat, pokud se setkají s informacemi užitečnými pro eliminaci dodávek kokainu. Jeremy Bishop najde v seznamech pravidelně cestujících kolumbijského právníka Julia Luze, který převáží peníze z bank a korespondenci pro Letizii Arenalovou, dceru Roberta Cardenase, člena rady Kartelu.\n\nKobra zbrojí, nechává přestavět dvě lodi, původně pro přepravu obilí, na maskovaná operační plavidla, vybavená celami pro zajatce, kajutami pro elitní jednotky a zasunovatelnou plošinou pro helikoptéru. Zároveň Kobra získá dva bezpilotní letouny Global Hawk, které mají hlídkovat nad Atlantským i Tichým oceánem a v případě akce proti přepravci kontrabandu mají rušit veškerou možnou komunikaci, aby zabránili odeslání jakékoliv zprávy pro Kartel.\n\nPro efektivní boj s pašeráky jsou nutné informace. Cal Dexter unese z Kolumbie svářeče Juana Corteze, který pracoval vybudování tajných úkrytů v lodích, vše je zinscenováno tak, aby byl považován za oběť automobilové nehody. V USA Juan sepíše týmu Kobra seznam lodí s popisem úkrytů, na nichž pracoval. Výměnou za tyto informace mu je poskytnuta nová identita a do Států je dopravena jeho rodina.\n\nLetizia Arenalová je podvodem vylákána do USA a při příletu je na letišti zatčena a uvězněna, když je v jejím zavazadle nalezen podstrčený balíček s 1 kilogramem kokainu. Když přijede právník Julio Luz, je mu tajně vložen do zavazadla dopis pro Roberta Cardenase, jemuž Cal Dexter nabídne osvobození dcery výměnou za informace.\n\nOd zformování skupiny Kobra uplynulo 9 měsíců. Informace i výzbroj jsou kompletní a z Bílého domu již chtějí vidět výsledky. Začíná válka na vodě i ve vzduchu, při níž jsou zneškodňovány lodě a letadla přepravující kokain. Zneškodnění lodí probíhá nenápadně, špionážní letoun odřízne loď od komunikace, malá helikoptéra donutí loď zastavit a členové speciálních jednotek připlují na přepadových člunech. Posádka lodi nikdy neuvidí přestavěnou mateřskou loď a její členové jsou jako zajatci dopravováni na základnu na Čagoských ostrovech. Po přeložení nákladu je loď potopena. Letadla, příliš malá, aby mohla přeletět oceán, avšak přestavěná, jsou sestřelována Buccaneerem, pilotovaným João Mendozou.\n\nVedle ničení lodí a letadel jsou odhalováni příslušníci státní správy, kteří propouštěli kokain do zemí. K dopadení těchto úředníků poslouží seznam, který dodal Robert Cardenas za očištění své dcery. Po čase je však Cardenas nutně prozrazen a Kartelem zlikvidován.\n\nNa trzích v Evropě i USA začne být nedostatek kokainu. Paul Deveraux rozpoutá válku mezi jednotlivými mafiemi, když se na fotografiích v novinách objeví čísla obalů od kokainu, jež byly určeny pro jinou mafii. Vše nasvědčuje tomu, že jedna mafie okradla druhou. Kartel počítá se ztrátami, ale při operaci Kobra překračují ztráty únosných 25 % a potřebných 300 tun kokainu není možné dopravit do Evropy a na severoamerický kontinent.\n\nÚspěchy Kobry při zabavování dodávek kokainu a podvrh s čísly balíků vedou k válce v ulicích Mexika, Spojených států a Evropy. Bohužel jsou postiženi i nevinní a projekt Kobra je americkým prezidentem kvůli obavě ze ztráty politické popularity zastaven, ač by byl po krátkodobém přetrpění násilností byl kokainový průmysl ochromen na desítky let.\n\nPaul Devereaux je znechucen z konce projektu a nabízí donu Diegu Estebanovi vrácení zabaveného kokainu za pouhou miliardu dolarů. Cal Dexter je pověřen zničením zabavených zásob na utajeném místě na Bahamách, ale v balících nachází jen jedlou sodu. S pomocí Bishopa vypátrá loď, která kokain na Devereauxův pokyn odváží, a posílá na ni João Mendozu. Tomu se ji podaří s posledními zbytky paliva zničit a úspěšně se katapultovat.\n\nPaul Devereaux je nalezen zastřelený ve svém domě – zabijáci dona Estebana s ním zúčtovali za nesplnění slibu.\n"}
{"id": "758292", "url": "https://cs.wikipedia.org/wiki?curid=758292", "title": "Heineken Open 2012", "text": "Heineken Open 2012\n\nTenisový turnaj ATP Heineken Open 2012 se konal ve dnech 9. – 14. ledna v novozélandském Aucklandu venku na kurtech s tvrdým povrchem. Turnaj patřil do kategorie ATP World Tour 250 series. Odměny činily 398 250 USD.\n\nŠpaněl David Ferrer obhájil singlový titul z loňského roku.\n\nPrvní čtyři nasazení hráči měli v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n"}
{"id": "758295", "url": "https://cs.wikipedia.org/wiki?curid=758295", "title": "Adolf Klimek", "text": "Adolf Klimek\n\nAdolf Klimek (17. června 1895, Nemile – 22. března 1990, Rockville (Maryland)) byl český a československý politik Československé strany lidové (ČSL), její poválečný generální tajemník a poslanec Ústavodárného Národního shromáždění. Po roce 1948 žil v exilu.\n\nPocházel z početné, nábožensky založené dělnické rodiny. Otec Hynek byl soustružníkem a regionálním politickým katolickým aktivistou v Nemili. Adolf Klimek absolvoval gymnázium v Zábřehu a pak vystudoval Právnickou fakultu Univerzity Karlovy v Praze. Za první světové války bojoval jako důstojník rakousko-uherské armády, v roce 1919 se podílel na bojích s Maďary na Slovensku. V roce 1921 získal doktorát (JUDr.). Díky hudebnímu nadání se později angažoval i jako hudební pedagog. Působil na Podkarpatské Rusi a podílel se na budování tamní školské správy. V letech 1929–1940 byl přednostou oddělení ministerstva školství a národní osvěty se zodpovědností za legislativní a rozpočtové otázky. Politicky byl aktivní v lidové straně. Pracoval ve Svatováclavské lize a podílel se na organizování oslav svatováclavského milénia v roce 1929. V rámci českého zemského vedení ČSL měl blízko k Bohumilu Staškovi. Na přání kardinála Karla Kašpara se stal generálním tajemníkem Katolické akce, což byla platforma iniciovaná Vatikánem s cílem soustředit nepolitické katolické spolky a zapojit do těchto aktivit i laickou veřejnost.\nZa druhé světové války byl aktivní v odboji a spolupracoval s organizací Obrana národa. Roku 1940 byl zatčen a v Berlíně jej odsoudili k trestu smrti, který byl později změněn na dvanáct let žaláře. Po návratu na svobodu v roce 1945 byl aktivní při obnově lidové strany. Stal se jejím generálním tajemníkem. V rámci strany patřil k centristickému křídlu okolo Jana Šrámka a v roce 1946 se podílel na eliminaci vlivu radikálně protikomunistických politiků. Stejně jako jeho bratr Julius Klimek se i Adolf Klimek stal poslancem československého parlamentu. V parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do března 1948, kdy se vzdal mandátu a místo něj nastoupil Jaroslav Kratochvíl. Přispíval do deníku \"Lidová demokracie\" a byl aktivní při budování ženských křesťanských odborů. Předseda strany Jan Šrámek ho pověřil vedením tajných smírčích jednání s KSČ, ale bez většího výsledku.\n\nPo komunistickém převratu v roce 1948 ho počátkem března akční výbor ČSL, kterou mezitím ovládli prokomunističtí politici, vyloučil ze strany. Odešel do emigrace, kde pokračoval v politické činnosti. Na podzim 1948 spoluzakládal v Paříži exilovou ČSL. Obhajoval předsedu Jana Šrámka a předúnorovou křesťansko-sociální orientaci lidovců. V roce 1949 se podílel na založení Rady svobodného Československa a byl dlouhodobě členem jejích výborů. V letech 1951-1952 byl generálním tajemníkem Národního výboru svobodného Československa. Publikoval v exilovém tisku.\n\nPozději emigroval do Spojených států amerických a žil v Chevy Chase ve státě Maryland. Zemřel ve věku 94 let v Rockville. Jeho synovcem byl český historik Antonín Klimek (1937–2005).\n\n"}
{"id": "758296", "url": "https://cs.wikipedia.org/wiki?curid=758296", "title": "Syndrom Johna Wayna", "text": "Syndrom Johna Wayna\n\nSyndromem Johna Wayna se rozumí představa o nezranitelnosti a extrémní fyzické i emoční odolnosti. Nazván je podle amerického herce Johna Wayna, který hrál v řadě westernů a válečných filmů.\n\nTento syndrom se vyskytuje hlavně u záchranářů všech složek, kteří se při své práci setkávají s řadou stresujících situací, čas od času mimořádně hrozivých, které si pamatují celý život a které mohou další profesní, ale i soukromý život ovlivnit zásadním a ne vždy pozitivním způsobem.\n"}
{"id": "758297", "url": "https://cs.wikipedia.org/wiki?curid=758297", "title": "Šan-jü", "text": "Šan-jü\n\nŠan-jü () plně tcheng-li kou-tchou šan-jü (, česky volně „panovník, syn Tengriho“) byl ve 3. století př. n. l. – 5. století n. l. titul vládců Siung-nuů, žijících v dnešním Mongolsku a Číně severně od Velké čínské zdi. \n\nV titulu \"tcheng-li\" znamená Tengri, nejvyšší a nebeský bůh kočovníků; \"kou-tchou\" snad syn; \"šan-jü\" je slovo patrně sogdijského původu, označující vládce. Čínští kronikáři považovali titul za rovný čínské hodnosti \"wang\" (král či kníže), někdy ho však uznali i za rovného císaři (\"chuang-ti\"). \n\nŠan-jüa vybírala siungnuská rodová aristokracie ze členů rodu Luan-tchi (), zpravidla syna nebo bratra předešlého vládce, panoval doživotně. Se zánikem siungnuské říše zanikl i titul šan-jü. Panovníci Žuan-žuanů, od počátku 5. století ovládajících mongolské stepi používali nový titul kagan.\n"}
{"id": "758303", "url": "https://cs.wikipedia.org/wiki?curid=758303", "title": "Stesk (Červený trpaslík)", "text": "Stesk (Červený trpaslík)\n\nStesk (v anglickém originálu \"Blue\") je pátá epizoda sedmé série (a celkově čtyřicátá první v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsali Kim Fuller a Doug Naylor, režie Ed Bye. Epizoda byla poprvé odvysílána na kanále BBC2 14. února 1997.\n\nKryton žárlí na novou členku posádky Kristinu Kochanskou. Ta doufá, že se jí podaří otevřít spojnici do paralelního vesmíru, kde na ni čeká její Dave. Listerovi se stýská po Rimmerovi a tak Kryton zkonstruuje umělou realitu sestavenou z Rimmerových vzpomínek, do níž nahlédnou všichni z party.\n\nKryton je nesvůj z Kristiny Kochanské, žárlí na ni. Domnívá se, že David Lister věnuje svou pozornost jí a on zůstane stranou zájmu. Stěžuje si Listerovi, že Kristina nechává dresink na poličce. Listera to nebaví poslouchat, ale Kryton pokračuje, dokud Kochanská nesvolá všechny do pilotní kabiny.\n\nPřed Kosmikem se vine kometa. Lister věří, že kometou dokážou proletět, ačkoli jej Kochanská odrazuje. Kocour si všímá nepodstatných věcí:\nKdyž hrozí nebezpečí zničení celého plavidla, Lister z kometárního proudu vyletí. Kristina je na něj naštvaná, protože teď nestihne dimenzionální spojnici a nedostane se ke svému Davidovi. Kontrolky ukazují přetížení.\n\nLister jde zkontrolovat Kosmika, aby zjistil, co by se dalo vyhodit. Omylem osloví Kocoura Rimmerovým jménem. V nákladovém prostoru společně třídí věci. Dave Lister vzpomíná na zážitky s Rimmerem. Bere do rukou jeho golfové hole a vybavuje si golfovou partičku na jednom malém měsíci. Lister odpálil míček na oběžnou dráhu. Rimmerovi stačilo k vítězství dopravit míček do jamky, což se mu nepovedlo, neboť mu David škodolibě míček schoval.\n\nPoté Lister vzpomíná na to, jak s Rimmerem vykrádali skříňky. Je evidentní, že mu Rimmer chybí. Kryton (který mezitím přišel) poznamená, že se raději podívá po nějakých práškách. Listerovi se dokonce zdá sen, že se Rimmer vrátil. Sen končí vzájemným polibkem.\n\nPo probuzení Lister vyhledá Krytona, aby mu pomohl od potíží. Ten chce Davidovi pustit disk s uklidňujícím obsahem, avšak omylem vloží do svého hrudního přehrávače disk s norimberským projevem Adolfa Hitlera. Vyjde s ošetřovny najít správný disk. Dovnitř vkročí Kristina Kochanská a baví se s Listerem o jeho problému. Daveovi se uleví. To nepotěší Krytona, který si Davida nárokuje.\n\nKocour, Lister a Kochanská se domluví, že si zahrajou nějakou hru. Oba muži nechápavě hledí na Kris, která navrhuje citace z opery \"Kouzelná flétna\". Kochanská se zase pohoršuje nad jejich primitivní zábavou. Hry typu „Hádej, čí tělo tohle může být“, „Čí je to chlupaté lýtko“ nebo „Čí pozadí se skrývá v díře v zácloně“ ji nenadchnou. „Zábavu“ přeruší Kryton, který trojici pozve do simulační místnosti. Vytvořil totiž ze vzpomínek z Rimmerova deníku umělou realitu.\n\nCelá posádka sedí ve vozíku, který ji po kolejích převáží jakýmsi muzeem A. J. Rimmera. Rimmerova tvář mluví o svých odvážných činech, přičemž zbytek posádky degraduje na ustrašené budižkničemy. Lister i Kocour jsou pořádně naštvaní a chtějí ven, ale Kryton slibuje nejlepší pasáž.\n\nV ní několik Rimmerových loutek pěje sborově chvalozpěvy na Arnolda Rimmera. Po představení se vozík rozjede, projede dveřmi a s cuknutím se zastaví. Lister je vyléčený:\nKryton je spokojený, jeho terapie zabrala.\n\nScénář epizody napsal Kim Fuller, Doug Naylor jej upravil, aby dobře zapadl do prostředí Červeného trpaslíka.\n\nV epizodě „Stesk“ vystupuje po kratší odmlce opět Arnold Rimmer - ještě jako hologram. V seriálu se objevuje znovu v první částí úvodní epizody osmé série Zpátky v Červeném, zde jako člověk. Jako hologram se Rimmer vrací v trojdílné minisérii Zpátky na Zemi.\n\n\n"}
{"id": "758306", "url": "https://cs.wikipedia.org/wiki?curid=758306", "title": "Bumin", "text": "Bumin\n\nBumin-kagan nebo Bumen-kagan (staroturečtina: , Bumin qaγan,) také Illig-kagan () nebo osobním jménem: Ašına Tumen () (551 – † 552), byl zakladatel a první vládce turkuckého kaganátu, kterému vládl s titulem Illig-kagan čili král králů.\n\nVládu nad Turky žijícími na jižním Altaji zdědil roku 534. Rozšířil ovládané území až k Chuang-che, roku 545 získal uznání od říše Západní Wej, následující rok si podrobil kmeny Oguzů-Uzů (Tie-leové). Roku 551 porazil Žuan-žuany a ovládl většinu mongolských stepí. Prohlásil se kaganem, po několika měsících však zemřel.\n\nBumin byl nejstarší syn Ašına Tuwu-Ta-jabgu (Tuwy) z rodu Cu-ku (Ašına). Tuwa vládl svazu dvanácti kmenů žijících na svazích jižního Altaje, (Severní Liang) kteří si říkali Turci (či Modří Turci; pro odlišení od současných Turků jsou historiky označováni jako Turkuti, či Turkité). Turci byli vazaly Žuan-žuanů, kterým odváděli daň ve výrobcích ze železa. Turecká produkce železa, zejména zbraně, měla pro Žuan-žuany velký význam. Žuan-žuanský kaganát ovládal mongolské stepi od Altaje až k Velkému Chinganu v Mandžusku.\n\nRoku 534 Bumin po otci zdědil postavení náčelníka Turků, s titulem veliký jabgu čili princ. Postupně rozšířil svou moc na východ, až se roku 542 Turci objevili na březích Chuang-che. Zde měnili s Číňany říše Západní Wej koně za obilí a hedvábí. Místní wejské úřady však obchodu bránily, kočovníci reagovali nájezdy. Současně roku 542 Oguzové-Uzové (Tie-leové ) žijící v západním Mongolsku od Altaje až k Bajkalu, povstali proti Žuan-žuanům, ale byli poraženi, přičemž jejich vůdce našel azyl v severovýchodní Číně – říši Východní Wej. Říše Západní Wej, přesněji faktický vládce říše, císařův rádce Jü-wen Tchaj, se rozhodl uzavřít s Turky spojenectví. Roku 545 wejské poselstvo přibylo k Turkům a ti se přihlásili k alianci s Západními Weji. Navázání diplomatických styků s Čínou pozvedlo Buminovu autoritu mezi kočovnými kmeny Mongolska.\n\nNásledující rok turečtí vyslanci přivezli do wejské metropole Čchang-anu tribut a potvrdili svazek. Současně Bumin zaútočil na Oguzy-Uzy (Tie-leové), opět povstavší proti Žuan-žuanům, a podrobil si je. Poté požádal žuan-žuanského kagana Anakueje o ruku jeho dcery. Kagan žádost odmítl slovy: „Jsi můj kovář, jak se jen opovažuješ vyslovit takový návrh?“ Odvetou Turci uvěznili kaganovy posly a upevnili spojenectví s říší Západní Wej – roku 551 Bumin požádal o manželství s princeznou dynastie Západní Wej, wejská vláda souhlasila a poslala mu princeznu Čchang-le. Téhož roku k pohřbu wejského císaře Wen-tiho Bumin vyslal poselstvo s darem dvou set koní.\n\nPosíleni Oguzskými-Uzskými (Tie-leové) oddíly Turci zaútočili na Žuan-žuany a roku 551 porazili Anakuejovy síly v bitvě na severu Chuaj-chuangu (v dnešní prefektuře Čang-ťia-kchou), žuan-žuanský kagan poté spáchal sebevraždu. Bumin se naopak roku 551 prohlásil kaganem turecké říše s titulem „Illig-kagan“.\n\nBumin zemřel koncem roku 552, několik měsíců po svém prohlášení kaganem. Jeho postavení nakrátko převzal syn Ašına Kelo (Kara Issik), roku 553 se kaganem stal další syn Ašına Sıťin (Kušu Mukan). Oba vládli ve východní polovině říše, zatímco Buminův mladší bratr Ašına Ši (Istemi) spravoval s titulem jabgu západní část turkuckého státu. Po Buminově smrti turkucký kaganát dále expandoval a za méně než století se rozšířil na většinu centrální Asie.\n\n"}
{"id": "758311", "url": "https://cs.wikipedia.org/wiki?curid=758311", "title": "Émile Waldteufel", "text": "Émile Waldteufel\n\nÉmile Waldteufel (9. prosince 1837 Štrasburk, Francie – 12. února 1915 Paříž, Francie) byl francouzský skladatel a autor populárních valčíků, polek a pochodů.\n\nNarodil se jako Charles Émile Lévy v židovské rodině s hudební tradicí, jeho otcem byl Lazar Lévy (1801-1884), vystupující pod jménem Louis Waldteufel. Charles Émile měl bratra Isaaca (známý jako Léon Waldteufel, 1832-1884), který byl stejně jako jeho otec a bratr hudebníkem. Isaac byl přijat na pařížskou konzervatoř, a z toho důvodu se celá rodina v roce 1844 přestěhovala do Paříže. V Paříži Émile Waldteufel prožil většinu svého života.\n\nV letech 1853-1857 Émile zdokonaloval své dovednosti ve hře na klavír pod vedením vynikajícího skladatele Julese Masseneta, autora řady známých oper (např. „Werther“, „Manon“ aj.).\n\nWaldteufel se specializoval na skládání valčíků, což mu vyneslo velký ohlas v době druhého císařství. V roce 1865 byl díky ochraně císařovny Evženie dvorním hudebníkem císaře Napoleona III. a osobním pianistou jeho manželky. To jeho úkolem bylo organizovat slavné hudební večery v palácích v Biarritzu a Compiègne. Od roku 1867 Waldteufelův orchestr účinkoval na plesech konajících se v Tuilerijských zahradách a po prusko-francouzské válce (1870-1871) hrál v sídle vlády republiky v Elysejském paláci.\n\nV roce 1874 jeho hudba zapůsobila na prince z Walesu, pozdějšího Eduarda VII. Zájem anglického následníka trůnu vedl Waldteufela k podpisu smlouvy se společností Hopwood & Crew, což mu umožnilo prezentovat své skladby na plesech královny Viktorie v Buckinghamském paláci.\n\nWaldteufelova hudba se vyznačuje lehkostí, nádechem hravosti a jemného humoru. Specializoval se na psaní písní k tanci, valčíků, polek a pochodů, což způsobilo, že ho současníci nazývali „francouzským Straussem“. Mezi jeho nejznámější valčíky patří „Les Patineurs“, „Amour et printemps“ a „Estudiantina“.\n\n\n\n"}
{"id": "758313", "url": "https://cs.wikipedia.org/wiki?curid=758313", "title": "Glee: The 3D Concert Movie (soundtrack)", "text": "Glee: The 3D Concert Movie (soundtrack)\n\nGlee: The 3D Concert Movie (Motion Picture Soundtrack) je soundtrackové album z amerického hudebního filmu \"\". Album vyšlo 9. srpna 2011 přes vydavatelství Columbia Records.\n\n"}
{"id": "758318", "url": "https://cs.wikipedia.org/wiki?curid=758318", "title": "Jiří Vašíček (lední hokejista)", "text": "Jiří Vašíček (lední hokejista)\n\nJiří Vašíček (* 31. prosince 1980, Pardubice) je český hokejový obránce, od sezóny 2018/2019 působící v klubu HC Stadion Vrchlabí.\n\n\n"}
{"id": "758319", "url": "https://cs.wikipedia.org/wiki?curid=758319", "title": "Alois Dostál (spisovatel)", "text": "Alois Dostál (spisovatel)\n\nAlois Dostál (2. července 1858, Kvasiny – 13. června 1934, Úvaly) byl český římskokatolický kněz a spisovatel.\n\nV roce 1906 nastoupil na faru v Úvalech, kde sloužil až do konce svého života. Na budově římskokatolického farního úřadu čp. 45 je umístěna deska s jeho bustou.\n\nAlois Dostál je autorem povídek, románů a divadelních her pro mládež. Věnoval se i místní historii – je autorem monografie s názvem \"Ouvaly\", která jako první shrnuje historii Úval.\n\n\n"}
{"id": "758325", "url": "https://cs.wikipedia.org/wiki?curid=758325", "title": "Glee: The Music, The Christmas Album Volume 2", "text": "Glee: The Music, The Christmas Album Volume 2\n\nGlee: The Music, The Christmas Album Volume 2 je soundtrackové album amerického televizního muzikálového seriálu \"Glee\". Album vyšlo 11. listopadu 2011 přes vydavatelství Columbia Records.\n\n\n\n"}
{"id": "758326", "url": "https://cs.wikipedia.org/wiki?curid=758326", "title": "Železniční závory", "text": "Železniční závory\n\nŽelezniční závory, slangově též šraňky, správně mechanické přejezdové zabezpečovací zařízení (PZZ-M) je zařízení zabezpečující železniční přejezd v momentě průjezdu vlaku přes pozemní komunikaci. Závory bývají železné nebo dřevěné, sklápějí se automaticky nebo ručně. Mohou se sklápět též obsluhou ze vzdáleného závorářského stanoviště. Pokud jsou obsluhovány ručně, provádí toto železniční zaměstnanec zvaný závorář. Závory jsou obvykle natřeny červenými a bílými pruhy, aby byly dobře viditelné.\n\nMechanické přejezdové zabezpečovací zařízení je postupně nahrazováno PZZ světelným.\n"}
{"id": "758328", "url": "https://cs.wikipedia.org/wiki?curid=758328", "title": "Theodor Fischer", "text": "Theodor Fischer\n\nTheodor Fischer (28. května 1862, Schweinfurt, Bavorsko – 25. prosince 1938, Mnichov) byl bavorský architekt a profesor Stuttgartské techniky.\n\nVystudoval architekturu na mnichovské technice. Pracoval jako asistent architekta Paula Wallota na stavbě berlínského Říšského sněmu.\n\n"}
{"id": "758329", "url": "https://cs.wikipedia.org/wiki?curid=758329", "title": "Karel Kliment", "text": "Karel Kliment\n\nKarel Kliment (30. září 1897 Třebíč – 4. června 1983 Třebíč) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nV roce 1917 narukoval do války. Po válce pracoval jako skladník v dělnickém spotřebním družstvu Svépomoc v Třebíči. Jeho rodiče byli členy sociálně demokratické strany, do níž po válce vstoupil i Karel. Byl aktivní v odborech. Roku 1921 patřil mezi zakládající členy KSČ.\n\nPočátkem druhé světové války se stal prvním ilegálním krajským tajemníkem KSČ pro olomoucký kraj. Jeho bratrem byl další významný komunistický politik Augustin Kliment (Gustav).\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Jihlava. Mandát zastával do konce funkčního období, tedy do roku 1954.\n\nZastával i stranické posty. VIII. sjezd KSČ ho zvolil náhradníkem Ústředního výboru Komunistické strany Československa. V roce 1946 byl okresním tajemníkem KSČ v Třebíči a téhož roku se stal i tajemníkem Krajského výboru KSČ v Jihlavě. V období let 1947–1949 zastával funkci vedoucího tajemníka OV KSČ v Jihlavě. Během únorového převratu v roce 1948 se v tomto regionu podílel na přebírání moci a byl členem krajského Akčního výboru Národní fronty. V letech 1957–1960 byl předsedou Místního národního výboru v Třebíči.\n\nByl mu udělen Řád republiky, Řád práce a Vyznamenání Za zásluhy o výstavbu.\n\nZemřel v červnu 1983.\n\n\n"}
{"id": "758331", "url": "https://cs.wikipedia.org/wiki?curid=758331", "title": "Jaroslav Kokeš", "text": "Jaroslav Kokeš\n\nJaroslav Kokeš (7. listopadu 1908 – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nV roce 1946 se uvádí jako veřejný žalobce, bytem Česká Lípa. Během poválečných let zasedal v parlamentní vyšetřovací komisi bezpečnostního výboru, která se zabývala některými kauzami násilí spáchaného na konci druhé světové války, včetně postoloprtského masakru.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Liberec. Mandát zastával do konce funkčního období, tedy do roku 1954.\n\n"}
{"id": "758332", "url": "https://cs.wikipedia.org/wiki?curid=758332", "title": "Jaroslav Kolář", "text": "Jaroslav Kolář\n\nJaroslav Kolář (8. září 1908 – ???) byl český a československý odborář a politik Komunistické strany Československa; poválečný poslanec Ústavodárného Národního shromáždění a Národního shromáždění ČSR.\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát nabyl ale až dodatečně jako náhradník v září 1947 poté, co rezignoval poslanec Bedřich Spáčil. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha. Mandát zastával do konce funkčního období, tedy do roku 1954.\n\nPočátkem 50. let působil jako tajemník Ústřední rady odborů. Od roku 1949 byl členem představenstva ÚRO a od roku 1952 i členem sekretariátu. Kromě toho se v lednu 1952 jistý Jaroslav Kolář uvádí jako náměstek ministra pracovních sil. Na sjezdu ÚRO roku 1957 ho ve funkci tajemníka této odborové centrály nahradil Bedřich Kozelka. Byl pak jmenován náměstkem ministra zdravotnictví. V roce 1963 se stal předsedou odborového svazu zaměstnanců ve zdravotnictví.\n\nPo nástupu normalizace zařadil Ústřední výbor Komunistické strany Československa jistého Jaroslava Koláře narozeného roku 1908 mezi „exponenty pravice“. Profesně je tehdy uváděn jako pracovník nemocnice Bulovka, Praha 8.\n\n"}
{"id": "758333", "url": "https://cs.wikipedia.org/wiki?curid=758333", "title": "HC Čeští Letci", "text": "HC Čeští Letci\n\nHC Čeští Letci (celým názvem: Hockey Club Čeští Letci) byl český klub ledního hokeje, který sídlil ve městě Nová Paka v Královéhradeckém kraji. Založen byl v roce 2011, zanikl v roce 2016. V letech 2011–2016 působil v Lomnické hokejové lize, neregistrované soutěži ledního hokeje v České republice. Klubové barvy byly oranžová a černá.\n\nSvé domácí zápasy odehrával v Lomnicích nad Popelkou na tamějším zimním stadionu.\n\nHokejový klub HC Čeští Letci byl založen v Nové Pace a svým jménem chce připomenout odkaz nejen místních, ale i všech českých válečných letců, jejich odvahu a statečnost. Logo klubu nápadně připomíná logo Philadelphia Flyers. Podobnost tedy není náhodná, přestože náš znak symbolizuje něco jiného. U nás tři perutě ve znaku klubu symbolizují tři novopacké piloty: Otakara Hrubého, Stanislava Fejfara, Adolfa Vránu a samotný oranžovo-černo-bílý kruh je znakem umístěným na letadlech spojenců za 2. světové války.\n\nPrvní schůzka za účelem představení záměru „založení nového klubu“ se uskutečnila 19. 12. 2010 v Ježkově statku v Nové Pace za účasti Petra Čepka, Martina Kohúta, Pavla Kohúta a Michala Tlapáka. Z kraje roku 2011 byla podána žádost o založení občanského sdružení na MV s následným schválením k 31. lednu 2011. Občanské sdružení HC Čeští Letci založili Petr Čepek, Martin Kohút, Michal Tlapák a Petr Bílek.\n\nPo schválení občanského sdružení přichází na řadu grafický návrh a zhotovení prvního dresu. Dres nesl jméno Tomáše Syrůčka z Hradce Králové s číslem „77“. Po podrobném zvážení se ale nápis Čeští Letci, který byl umístěn nad logem týmu, pro konečnou variantu dresů nechává odstranit a bude umístěn na zádech pod číslem. Martin Kohút nechává zhotovit „malé logo“ týmu se symbolem letadla a s nápisem HC Čeští Letci, který se následně umísťuje na pravou stranu nad velké logo.\n\nV lednu 2011 jsou zprovozněny zkušební webové stránky pod webnode.cz a v únoru je odeslána poptávka na zřízení profesionálních webových stránek od FY eSports. Tyto stránky se dokončují a jsou pro veřejnost otevřeny 16. září 2011.\n\nPrvní setkání hráčů se uskutečnilo dne 21. května 2011 ve 14.00 hodin v restauraci u zimáku v Lomnici nad Popelkou. Během setkání byli přítomní hráči obeznámení s fungováním klubu, jeho technickým zázemím a byly nafotografovány portréty hráčů již v jejich vlastních dresech.\n\n17. září 2011 se na ZS v Lomnici nad Popelkou konal úvodní trénink, kde se Letci sešli téměř v kompletní sestavě. Cílem tohoto tréninku bylo rozbruslení po letní pauze, ale hlavně utvoření sestavy pro následující přátelský zápas.\n\nPrvní zápas sehráli Letci v neděli 25. září 2011 na ZS v Lomnici nad Popelkou proti celku z Nejvyšší pojizerské ligy HC Modřišice a zvítězili vysoko 14:0. První gól za Letce dal Lukáš Karban ve 12. minutě zápasu hraném 3 × 15 min.\n\nTým na jehož sestavení se podílel Martin Zikmund, Jarda Kozák a Martin Kohút, dokázal hned na úvod zaskočit loňského mistra Grey Grizzlies Hořice, výsledek 3:0 čekal asi málokdo. Z celkem devíti zápasů první části LHL ochutnali letci celkem 3x porážku. Prvně od Sokol Těpeře 4:7, pak BHK Turnov 2:3 a Sokol Rovensko B 4:5. Nicméně porážky důležité pro to, aby si tým uvědomil svá slabá místa a zapracoval na nich. V důležitém zápase se Sokolem Roztoky 26.12.2011 letci obstáli 7:2 a a zajistili si do druhého kola LHL účast v první destítce. Koncem roku se také začal rýsovat vznikající Fanklub týmu.\n\nNa úvod druhé části LHL kde mezi sebou hraje prvních deset týmů o postup do play off, Letci nekompromisně oplatili porážku od Sokola Rovensko B v prvním kole, výsledkem 6:1. Následoval zápas s HC Libštát s výbornou diváckou kulisou a i přes značnou podporu fanoušku Libštátu s dvěma bubny, Letci zvítězili vysoko 10:0. Ve třetím zápase zdolali domácí Zeos Lomnice 6:0.\n\nNásledovaly vyrovnané zápasy se silnými soupeři, ale i po porážce od loňského mistra Grey Grizzlies Hořice, vedli Letci tabulku skupiny A s nadějí na její vítězství. V předposledním kole při zápase s Black Rooks Syřenov přišlo zaváhání Letců, kdy nedokázali využít počátečního náskoku 3:0, utkání skončilo 4:4 a Syřenov vyhrál na nájezdy. Tím se dostalo do vedení skupiny Sokol Rovensko A. Rovensko A však remizovalo v posledním kole, a i přes výhru na nájezdy to znamenalo konečných 22 bodů v tabulce kde Letci měli 19 se zápasem k dobru. Letci do posledního zápasu skupiny s týmem Kaspo nastoupili s vervou a na konci druhé třetiny za stavu 9:2 bylo téměř jasné, že pohár za první místo ve skupině půjde do Nové Paky.\n\nVzhledem k výsledku základní části se čtvrtfinálovým soupeřem Letců stalo Jablonecké Kaspo, které Letci bez větších komplikací překonali a stanuli v semifinále proti Zeosu Lomnice. Zeos překvapivě ve čtvrtfinále vyřadil jednoho z favoritů Sokol Rovensko A a tudíž Letci k tomuto derby přistoupili zodpovědně a doslova lítali po ledě. Výsledky 7:3 a 6:3 se tak dostali do vysněného finále.\n\nVe finále nenarazili ovšem na Black Rooks Syřenov jak by si mnozí přáli ale na HC Sokol Těpeře, ostříleného finalistu Play off několika posledních let. Oba týmy měly ohromnou chuť zvítězit a tomu i odpovídal průběh finálových zápasů. V prvním zápase série šli do vedení Těpeře, které Letci stačili srovnat na 1:1, po druhé třetině však již Těpeře vedly 3:1 a Letcům bylo těžko. Fanoušci posílali i za tohoto vývoje vzkazy do kabiny, že týmu věří, a jejich víra se jim vyplatila. Třetí třetina byla bitva, kdy obě mužstva hrála na 100% a Letci srovnali stav na 3:3. V samostatných nájezdech ovšem proměnil pouze Martin Holoska a tak se Těpeře radovaly z prvního vítězství. Druhý duel měl podobný průběh, Těpeře skórovaly jako první, Letci srovnali na 1:1 a přidali další gól. Těpeře zabojovaly a srovnali na 2:2. Jako v prvním duelu došlo na nájezdy, kde se trenér Letců rozhodl k taktickému kroku a do brány místo Martina Frýby postavil Luďka Kordíka. Strategie se vyplatila, a hvězdou večera se vedle brankáře stal i Zdeněk Václavec, který dal rozhodující nájezd, a zajistil rozhodující nedělní zápas. Do nedělního zápasu vstoupila obě mužstva opatrně a tak se první třetina obešla bez vyloučení ale i bez gólů. Ve druhé třetině byl vyloučen na dvě minuty hráč Letců Jaroslav Sedláček a Pavel Hanyš zaskočil Těpeře tím, že ve vlastním oslabení vstřelil první gól. Snad i díky tomuto šoku se Letcům v následujících sedmi minutách podařilo vsítit další 4 góly a soupeře víceméně zdecimovat. Hráči Těpeř se ovšem nevzdali, naopak snažili se stav 5:0 změnit a prvním krokem byla branka za záda Martina Frýby 3 sekundy před koncem druhé třetiny. Během třetí třetiny však Těpeře skórovaly už jen dvakrát a tak s výsledkem 5:3 tým HC Čeští Letci zakončil svou první sezonu vítězstvím v Lomnické hokejové lize.\n\n\nZdroj: \n\n\n\nZdroj: \n\nJelikož jeden z úkolů klubu mimo hokej je připomínat hrdinství a činy Novopackých pilotů RAF během 2.světové války, kde českoslovenští letci měli velmi dobré jméno, vznikla myšlenka srovnání těchto dvou zemí i na ledě. Přestože Velká Británie je země fotbalu, rugby a kriketu, najdou se i zde nadšenci pro brusle a hokejky. Pozvání na zápas přijali Hurrikání z Milton Keynes a zápas se plánuje na přelom září/říjen roku 2012.\n\n19. září opravdu přistál na Ruzyńském letišti speciál s týmem MK Hurricanes. Během velmi náročného týmu, kde hráči navštívili extraligový tým HC Bílí Tygři, setkali se s idolem Petrem Nedvědem. Oba vzájemné zápasy vyzněli ve prospěch Letců z Lomnice, nicméně Angličani přijali obě prohry s pověstným humorem a brali to jako impuls pro jejich další práci na ostrovech.\n\nFanklub se začal formovat přibližně rok po založení klubu. Postupně byl vyroben transparent, někteří fanoušci již fandí v dresech Letců. Během zápasů jsou slyšet trumpety, klaksony, sirény a buben. Počátkem sezony nechyběl na zápasech dvoumetrový model letounu Spitfire až do jeho pádu na led. Fanoušci letců mají k dispozici svařák. Během přerušení hry se hraje rocková muzika. Cílem fanklubu je vytvoření atmosféry, která je běžná na extraligových zápasech, ale na zápasech typu LHL spíše ojedinělá. Posledním přírůstkem fanklubu jsou vlajky o rozměrech 40 x 60 cm k dispozici fanouškům na zápasech.\n\n"}
{"id": "758335", "url": "https://cs.wikipedia.org/wiki?curid=758335", "title": "Václav Kolařík", "text": "Václav Kolařík\n\nVáclav Kolařík (10. listopadu 1902 – ???) byl český a československý politik Československé strany národně socialistické a poválečný poslanec Ústavodárného Národního shromáždění.\n\nPo parlamentních volbách v roce 1946 se stal poslancem Ústavodárného Národního shromáždění za národní socialisty. Mandát získal až dodatečně v květnu 1948 jako náhradník poté, co rezignovala poslankyně Milada Horáková. Do parlamentu tak nastoupil až po komunistickém převratu v roce 1948, po němž byla národně socialistická strana ovládnuta prokomunistickou frakcí a přejmenována na Československou stranu socialistickou. V parlamentu zasedal jen krátce do voleb do Národního shromáždění roku 1948.\n\n"}
{"id": "758337", "url": "https://cs.wikipedia.org/wiki?curid=758337", "title": "František Komzala", "text": "František Komzala\n\nFrantišek Miloš Komzala (23. července 1898 Veselí nad Moravou – 9. července 1980 Bratislava) byl slovenský a československý politik Komunistické strany Slovenska a poválečný poslanec Ústavodárného Národního shromáždění a Národního shromáždění ČSR.\nVe Vídni se vyučil ševcem, později absolvoval obchodní akademii v Michalovcích. V roce 1919 bojoval v řadách československé armády o Slovensko. V meziválečném období patřil mezi funkcionáře slovenské zemské organizace Československé strany sociálně demokratické dělnické, působil i v levicovém tisku a od roku 1937 byl předsedou bratislavské pobočky \"Výboru pro pomoc demokratickému Španělsku\". Profesí byl úředníkem pojišťovny Čechoslávia. Za tzv. slovenského štátu se roku 1939 zapojil do odboje. Krajský soud v Bratislavě ho 12. prosince 1940 odsoudil v rámci procesu Mareš a spol. na rok do vězení, přičemž tuto dobu si již odseděl ve vyšetřovací vazbě, v níž se nacházel od listopadu 1939. Za Slovenského národního povstání byl pracovníkem pověřenectví vnitra povstalecké Slovenské národní rady.\n\nV roce 1945 byl pověřencem pošt, v letech 1945-1946 pověřencem sociální péče. V srpnu 1945 byl delegáty národních výborů zvolen i za poslance Slovenské národní rady. Zasedal zde do roku 1946.\n\nV parlamentních volbách v roce 1946 byl zvolen poslancem Ústavodárného Národního shromáždění za KSS. Působil jako jeho místopředseda. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Banská Bystrica. Mandát zastával do konce funkčního období, tedy do roku 1954. Po obě funkční období zastával i post místopředsedy parlamentu.\n\nZastával i stranické posty. IX. sjezd KSČ ho zvolil členem Ústředního výboru Komunistické strany Československa. V letech 1946-1954 byl členem Ústředního výboru KSS. Později působil v diplomacii. V letech 1952-1955 zastával post velvyslance Československa v Číně a v letech 1955-1956 byl ambasadorem Československa v Indii. V roce 1955 mu byl udělen Řád republiky a v roce 1968 Řád práce. Po návratu do vlasti zůstal členem kolegia ministerstva zahraničí a vedl jeho hospodářský úsek. Od roku 1959 byl penzionován a dožil v Praze.\n\n"}
{"id": "758340", "url": "https://cs.wikipedia.org/wiki?curid=758340", "title": "Rudolf Koštejn", "text": "Rudolf Koštejn\n\nRudolf Koštejn (29. května 1903 Vápno – 24. června 1972 Praha) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nVyučil se mlynářem. Už v meziválečném období byl aktivní v komunistickém hnutí. Patřil k zakládajícím členům strany. Na Kolínsku byl ve 30. letech odpovědným redaktorem listu \"Jednota\". Za druhé světové války byl politickým vězněm. 16. března 1939 byl zatčen v rámci akce Gitter a až do konce války byl vězněn.\n\nPo válce se v roce 1945 stal okresním předsedou KSČ v Kolíně. V roce 1946 byl též tajemníkem krajského výboru strany. Během únorového převratu v roce 1948 se podílel na přebírání moci v regionu. Byl předsedou okresního Akčního výboru Národní fronty.\n\nV roce 1946 se uvádí jako mlynářský dělník, bytem Kolín.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Havlíčkův Brod. Mandát zastával do konce funkčního období, tedy do roku 1954.\n\nZastával i stranické posty. VIII. sjezd KSČ ho zvolil členem Ústředního výboru Komunistické strany Československa. V roce 1955 působil jako tajemník krajského výboru Svazu protifašistických bojovníků v Praze.\n\nZemřel v červnu 1972.\n\n"}
{"id": "758342", "url": "https://cs.wikipedia.org/wiki?curid=758342", "title": "Vrbovka bahenní", "text": "Vrbovka bahenní\n\nVrbovka bahenní (\"Epilobium palustre\") je druh rostliny z čeledi pupalkovité (\"Onagraceae\"). Je rozšířena v mírném pásu Eurasie i Severní Ameriky. V České republice je rozšířena od nížin až do subalpínského stupně. Vyznačuje se zejména celokrajnými a na okraji podvinutými listy.\n\nJedná se o vytrvalou rostlinu dosahující výšky nejčastěji 10–70 cm. Oddenky jsou poměrně krátké, koncem léta z nich vyráží velmi dlouhé výběžky s šupinovitými oddálenými listy. Lodyha je většinou jednoduchá nebo trochu větvená, dole lysá, nahoře přitiskle pýřitá a v květenství i se žláznatými chlupy, oblá, sbíhavé linie chybí nebo jsou jen málo naznačeny. Dolní a prostřední listy jsou obvykle vstřícné, nejvyšší pak střídavé, většinou přisedlé. Čepele jsou nejčastěji podlouhle až čárkovitě kopinaté, živě zelené, lesklé, asi 2–8 cm dlouhé a 0,3–1 cm široké, na okraji víceméně podvinuté a celokrajné. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 3–4,5 mm dlouhé. Korunní lístky jsou taky 4, jsou nejčastěji 4–8 mm dlouhé, na vrcholu hluboce vykrojené, růžové až světle fialové barvy, zřídka bělavé. Ve střední Evropě kvete nejčastěji v červenci až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je asi 5–8 cm dlouhá tobolka, je přitisle pýřitá a odstále žláznatá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1,6–2 mm dlouhá, na vrcholu průsvitným límečkovitým přívěskem a s chmýrem a osemení je hustě papilnaté. Počet chromozómů je 2n=36.\n\nVrbovka bahenní má rozsáhlý areál, vyskytuje se skoro v celé Evropě, i když na jihu jen velmi málo, zato sahá až na sever Skandinávie, roste i na Islandu a v Grónsku, dále se vyskytuje na Kavkaze a přes Sibiř až na Dálný Východ včetně Číny a Japonska. Roste také v Severní Americe a to především v její severnější části, na jihu USA pak už chybí..\n\nDruh je rozšířen roztroušeně od nížin do subalpínského stupně, v nížinách je ale vzácnější. Nejčastěji ho najdeme na slatinných a rašelinných loukách, ve vlhkých příkopech a na lučních prameništích.\n\n\n \n"}
{"id": "758344", "url": "https://cs.wikipedia.org/wiki?curid=758344", "title": "Ken Bell", "text": "Ken Bell\n\nKen Bell (30. července 1914, Toronto, Ontario – 26. června 2000, Gibsons, Britská Kolumbie, Kanada) byl kanadský fotograf, který sloužil u kanadských ozbrojených sil za druhé světové války. Jako poručík v armádní jednotce pro film a fotografii se podílel na přistání v Normandii, byl při fotografování a natáčení osvobození Francie, Belgie a Holandska a nakonec dokumentoval okupaci Německa. Po válce byl úspěšným profesionálním fotografem, vydal řadu knih, včetně kolekce fotografií \"Not in Vain\" (\"Ne nadarmo\") zobrazující změny, ke kterým došlo v Evropě od konce války.\n\nNarodil se 30. července 1914 v ontarijském Torontu jako nejstarší z pěti dětí Charlese Bella (1881 – cca 1958) a Edith Bellové, což byli oba imigranti z anglického Yorkshire. Žili na Dufferin Street čp. 1211 v Torontu.\n\nNa začátku války byl vyslán do Ottawy jako PR fotograf. Později dokumentoval kanadskou účast v druhé světové válce jako nadporučík v kanadské armádní filmové a fotografické jednotce (Canadian Army Film and Photo Unit, CFPU).\n\nStejně jako jeho známější současník Robert Capa, se podílel na vylodění v Normandii na pláži Juno 6. června 1944. Mnoho jeho fotografií bylo pořízeno na barevný film – poprvé v kanadské armádě – na veřejnost se však dostaly až po dvaceti letech. Jedná se o jediné dochované barevné fotografie vylodění v Normandii.\n\nČlenové CFPU byly často ve frontové linii, někdy i před ní. Například při osvobozování Dieppe v roce 1944, v době kdy Manitoba Dragoons očekávali rozkazy, členové CFPU včetně Kena Bella a Briana O'Regana byli prvními spojeneckými vojáky, kteří vstoupili do města.\n\nBellovy válečné fotografie, které pořizoval fotoaparátem Rolleiflex, jsou uloženy ve sbírkách Kanadské knihovny a archivu v Otavě. Mnoho z původních negativů jeho fotografií jsou v držení kanadských sil Canadian Forces Photo Unit a archivech města Toronta.\n\nPo válce se Bell stal úspěšným profesionálním fotografem, vydal několik sbírek fotografií pořízených během války a po válce.\n\nV roce 1953 vydal sbírku fotografií \"Curtain Call\", ve které se „snažil ukázat změny způsobené člověkem a přírodou 5 let ode dne vítězství“. To bylo následováno v roce 1973 knížkou \"Not in Vain\" (\"Ne nadarmo\"), kterou vydala University of Toronto Press, sbírkou fotografií pořízených částečně během války, a částečně o 25 let později, když se vrátil do stejných míst ve Francii, Belgie a Holandska.\n\nBěhem 70. let pracoval jako fotograf na volné noze se zaměřením na módu, jídlo a reklamní průmysl. Dlouho profesionálně spolupracoval s Kanadským národním baletem.\n\nV roce 1990 spolupracoval s historikem Desmondem Mortonem na publikaci knihy zabývající se detailní historií Královského kanadského vojenského institutu.\n\nByl dvakrát ženatý. Jeho první manželství bylo s Molly, se kterou adoptovali dvě dcery, Sue a Karen. Po její smrti se oženil se zdravotní sestrou Mary Lee.\n\nJeho synovec Richard Williams je známý kanadský animátor.\n\nZemřel 26. června 2000 v Gibsons, Britská Kolumbie, Kanada.\n\nDvakrát získal ocenění \"Fotograf roku\" od společnosti Kanadských profesionálních fotografů v roce 1965 a 1966. V roce 1986 obdržel \"Cenu za celoživotní dílo\" od asociace Canadian Association of Photographers and Illustrators.\n\n\n\n"}
{"id": "758345", "url": "https://cs.wikipedia.org/wiki?curid=758345", "title": "Zdeněk Kolářský (sochař)", "text": "Zdeněk Kolářský (sochař)\n\nZdeněk Kolářský (* 29. dubna 1931 Kostelec nad Orlicí) je český akademický sochař a medailér. Je nejvýznamnějším českým autorem mincí a medailí.\n\nVystudoval Střední průmyslovou školu sklářskou v Železném Brodě a Vysokou školu uměleckoprůmyslovou v Praze. Od r. 1966 se systematicky zabývá medailérskou a mincovní tvorbou, od 60. let se účastní medailérských výstav u nás i v zahraničí. Získal řadu čestných uznání a mezinárodních cen. Mj. je autorem dvou zlatých československých dukátových ražeb (pěti- a desetidukátu) ze série vydané roku 1978 k 600. výročí úmrtí Karla IV.\n\nDále je autorem volných figurálních plastik, reliéfů, plaket apod., ale i značek, např. loga České pojišťovny nebo znaku Matematicko-fyzikální fakulty Univerzity Karlovy. Je autorem ozdobného bronzového řetězu, který byl roku 1979 instalován okolo pomníku svatého Václava na pražském Václavském náměstí.\n\nTvoří také pro města, zejména východočeská (mj. Pardubice, Rychnov nad Kněžnou, Letohrad, Lanškroun, Žamberk či rodný Kostelec nad Orlicí, ve kterém v posledních letech opět trvale žije a pracuje). V Žamberku je autorem pamětní desky Petra Ebena. V Lanškrouně, jemuž věnoval část svého díla, je v zámku stálá expozice místního muzea nazvaná \"Kabinet mincí a medailí akademického sochaře Zdeňka Kolářského\".\n\nV roce 2008 vydal svoji první knihu \"Klín ženy\", ve které reprodukce svých drobných plastik (přívěsků) doprovodil vlastními aforismy.\n\n\n"}
{"id": "758347", "url": "https://cs.wikipedia.org/wiki?curid=758347", "title": "Ladislav Koubek (politik)", "text": "Ladislav Koubek (politik)\n\nLadislav Koubek (14. nebo 15. května 1887 Praha – 3. února 1962 Praha) byl český a československý pedagog a politik Komunistické strany Československa; poválečný poslanec Ústavodárného Národního shromáždění a Národního shromáždění ČSR.\nPocházel z učitelské rodiny. Vystudoval učitelský ústav. Patřil mezi zakladatele Učitelské unie. Už za první republiky byl představitelem komunistických učitelských odborů. V meziválečné době napsal odbornou knihu \"Sociologický výzkum žáků měšťanských škol\" (1936). V roce 1946 se uvádí jako ředitel měšťanské školy a expert ministerstva školství a osvěty.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha. Mandát zastával do konce funkčního období, tedy do roku 1954.\n\nPo druhé světové válce se stal předsedou Svazu zaměstnanců školství a osvěty v rámci ROH. Podporoval snahy Zdeňka Nejedlého o unifikaci československého školství podle sovětského vzoru a často byl vysílán do zahraničí na mezinárodní konference pedagogů jako zástupce tzv. pokrokových učitelů z lidově demokratických států. V letech 1951-55 se stal velvyslancem v Rakousku, v době jeho úřadování byl z Rakouska unesen exministr Bohumil Laušman. Hned po návratu z Rakouska byl penzionován. Byl mu udělen Řád 25. února a Řád práce.\n\nZemřel v únoru 1962.\n\n"}
{"id": "758349", "url": "https://cs.wikipedia.org/wiki?curid=758349", "title": "Antonín Kovář", "text": "Antonín Kovář\n\nAntonín Kovář (1. června 1897 Pržno – ???) byl český a československý politik Československé sociální demokracie, po roce 1948 Komunistické strany Československa, a poválečný poslanec Ústavodárného Národního shromáždění a Národního shromáždění ČSR.\n\nPocházel z rodiny gruntovníka v Pržně. Narodil se jako katolík. Roku 1928 vystoupil z církve a byl bez vyznání. V roce 1946 se uvádí jako malorolník, bytem Pržno.\n\nV parlamentních volbách v roce 1946 se stal poslancem Ústavodárného Národního shromáždění za ČSSD. Zasedal zde do voleb do Národního shromáždění roku 1948, v nichž byl zvolen do Národního shromáždění za ČSSD ve volebním kraji Ostrava. Patřil k té části sociální demokracie, která souhlasila s průběhem komunistického převratu v roce 1948 a setrval ve straně i poté, co se stala loajálním spojencem komunistů. V červnu 1948 po sloučení ČSSD a KSČ přešel do poslaneckého klubu komunistů. Mandát zastával konce funkčního období parlamentu, tedy do roku 1954.\n\n"}
{"id": "758351", "url": "https://cs.wikipedia.org/wiki?curid=758351", "title": "Bublinatka bledožlutá", "text": "Bublinatka bledožlutá\n\nBublinatka bledožlutá (\"Utricularia ochroleuca\") je v ČR vymírající masožravá mokřadní rostlina, druh z rozsáhlého rodu bublinatka (\"Utricularia\"). K lovení vodních živočichů používá lapací měchýřky.\n\nNení zcela vyjasněna její taxonomická pozice, pravděpodobně je křížencem mezi bublinatkou menší a bublinatkou prostřední. Déle byl nedávno od bublinatky bledožluté s. l. vydělen nový druh \"Utricularia stygia\". Je otázkou, kolik lokalit bublinatky bledožluté s. s. vlastně zůstalo. Rozdíl mezi oběma druhy spočívá ve velikosti úhlu který svírají ramena čtyřramenných žlázek uvnitř lapacích měchýřku, lze rozlišit mikroskopem.\n\nVytrvalá bylina bez kořenů splývající pod hladinou v mělkých vodách má dva druhy lodyh. Prvé lodyhy jsou větvené, bývají dlouhé do 50 cm, barvu mají zelenou (na slunci až načervenalou), jsou olistěné a zajišťují fotosyntézu, jejich konce jsou špičaté. Listy okrouhlého tvaru, do 2 cm dlouhé a 2,5 cm široké, jsou rozčleněny do 10 až 25 koncových čárkovitých úkrojků majících na špičatých koncích štětinu. Štětiny vyrůstající ze zřetelných papil jsou po celé délce lodyh. Lapací měchýřky na těchto zelených lodyhách téměř nikdy nejsou. Druhé lodyhy bledé barvy směřují dolů, jsou nevětvené, dlouhé do 25 cm a mají pouze drobné šupinovité listy. Vyrůstá na nich mnoho lapacích měchýřků velkých 1 až 5 mm a bývají ukotveny do bahnitého dna.\n\nZ plovoucích zelených lodyh vyrůstají směrem vzhůru květné stvoly dlouhé 10 až 20 cm se 2 až 3 oboupohlavnými květy. Květ má dvoupyský kalich i dvoupyskou korunu žluté barvy. Koruna má horní pysk eliptického až vejčitého tvaru dlouhý až 7 mm a široký 8 mm, je dopředu nakloněný. Dolní plochý pysk bývá dlouhý až 9 mm a široký 13 mm, je okrouhlý, mírně skloněný. Má vyklenuté, kulovité, hnědočerveně žilkované patro. Na dolním pysku je kuželovitá ostruha dlouhá do 5 mm.\n\nKvete od června do srpna, přenos pylu zajišťuje létající hmyz lákaný nektarem v ostruze, květy jsou však zcela sterilní, nevytvářejí semena. Rozmnožuje se pouze vegetativně, nejčastěji z úlomků lodyh. S nástupem zimy rostliny klesají ke dnu a odumírají, předtím se na koncích fotosyntézujících zelených lodyh vytvořily turiony (druh pupenů) o velikostí do 10 mm. Ty přezimují u dna a na jaře vyplavou k hladině, tam z nich vyrostou nové lodyhy které jsou vlastně jen obnovené původní. Lepkavé turiony se mohou přilepit na peří vodních ptáků a být zaneseny na nová místa.\n\nRoste ve sladkovodním prostředí severní a střední části Evropy v Severní Americe i v Japonsku. Vyžaduje nízké pH (4,5 až 7,0), vyrůstá na rašeliništích, vřesovištích a slatiništích, vždy v poměrně mělké vodě. V České republice se vyskytuje pouze v pahorkatině v okolí Třeboně.\nBublinatce bledožluté, řazené k semiterestrickým druhům, nevadí krátkodobé poklesy hladiny až téměř vyschnutí. Zelené lodyhy se plazí po vlhkém substrátu a nezelené jsou zakotveny do vlhkého podloží. Potřebuje však vodu k obnovení z turionů.\n\nNejvětší nebezpečí hrozí bublinatce bledožluté z vysychání a zarůstání lokalit a ze splachů umělých hnojiv. V současnosti roste pouze na třech lokalitách na Třeboňsku, ostatní rostliny z dalších deseti lokalit byly přiřazeny k druhu \"Utricularia stygia\". Ještě před tímto rozdělením druhu byla bublinatka bledožlutá prohlášena za druh kriticky ohrožený a to jak „Černým a červeným seznamem cévnatých rostlin České republiky z roku 2000“, tak i vyhláškou MŽP ČR č. 395/1992 Sb.\n\n \n"}
{"id": "758354", "url": "https://cs.wikipedia.org/wiki?curid=758354", "title": "MAC 1934", "text": "MAC 1934\n\nMAC 1934 byl francouzský letecký kulomet používaný na francouzských vojenských letadlech od roku 1935. Z výzbroje byl vyřazen na konci 40. let 20. století.\n\nV roce 1934 francouzská zbrojovka \"Manufacture d'Armes de Châtellerault\" (zkráceně \"MAC\") dokončila vývoj kulometu MAC 1934, který měl nahradit letecké kulomety Darne mod. 1933 na palubách letadel francouzského letectva. Kulomet střílel podstatně rychleji než předchozí typ, přičemž používal stejné střelivo 7,5 mm MAS. Původní varianta byla dodávána s diskovými vertikálními zásobníky ve dvou provedeních:\n\n\nMAC 34 nebyl vybaven synchronizací a byl dražší než srovnatelné zbraně, ale na druhou stranu byl kompaktní a byl velice spolehlivý.\n\nFrancouzské letectvo původně upřednostňovalo kulomety nabíjené ze zásobníků. Ale nakonec muselo uznat, že zásobníkový systém kulometu MAC 1934 vyžaduje od střelce příliš častou výměnu zásobníku a jeho zabudování do křídel letounu je nepraktické, proto požadovalo vývoj verze nabíjené pomocí pásu nábojů. Výsledkem byla zbraň, která byla uvedena v roce 1939 a dostala označení MAC vzor 1934 model 1939 neboli MAC 1934 M39. Kulometem MAC 1934 byla vybavována francouzská letadla od roku 1935 do konce 40. let 20. století. Podobně jako jiné kulomety, které měly ráži puškových nábojů, se zbraň prokázala jako příliš slabá pro boje probíhající v 2. světové válce. Další slabost kulometu MAC 1934 se ukázala při letech ve velkých výškách. Bylo zjištěno, že ve výškách nad 20 000 stop mají kulomety tendenci zamrzat. Proto letouny Morane-Saulnier MS.406 dostaly ke kulometům i jejich vyhřívání pro lety ve vysokých výškách. Francouzské letectvo plánovalo i vývoj těžkého leteckého kulometu ráže 11 mm založeného na kulometu MAC 1934, ale vývoj nebyl kvůli porážce Francie v roce 1940 dokončen.\n\n\n\n"}
{"id": "758358", "url": "https://cs.wikipedia.org/wiki?curid=758358", "title": "Fridrich Vilém I. Braniborský", "text": "Fridrich Vilém I. Braniborský\n\nFridrich Vilém I., jinak nazývaný Velký kurfiřt (16. února 1620, Cölln an der Spree – 9. května 1688, Postupim) vládl v letech 1640–1688 v Braniborsku-Prusku. Pocházel z dynastie Hohenzollernů.\n\nNa jeho počest neslo několik německých lodí jeho jméno či přídomek: bateriová loď SMS \"Großer Kurfürst\", predreadnought SMS \"Kurfürst Friedrich Wilhelm\" a dreadnought SMS \"Großer Kurfürst\".\n\nV průběhu své vlády posílil braniborsko-pruskou jednotu (Prusko však stále zůstávalo polským lénem) na úkor moci stavů (povolování daní), samotné šlechtice však odměnil různými privilegii (osvobození od daní, neomezená vláda nad poddanými). Odpor pruských stavů se mu podařilo zlomit v průběhu švédsko-polské války (1656–1660), kdy braniborskou svrchovanost nad Pruskem uznali nejprve Švédové (smlouva z Labiau 1656) a po změně strany i Poláci (smlouva z Wehlau 1657). Stavy tak ztratily politickou oporu Polska.\n\nDo správy dosazoval schopné úředníky, kteří evidovali přímé daně z hlavy a z pozemkového majetku a nepřímé městské potravní daně. Za jeho vlády vznikly zemské finanční úřady (válečné komory) a finanční úřady pro kurfiřtský majetek (doménové komory). Panovník vládl za pomoci tajné rady.\n\nV hospodářství byl uplatňován merkantilismus, prováděly se různé stavební úpravy (silnice, hráze, kanály, vzorové statky etc.). Životní úroveň se zvedla a to umožnilo větší daňové příjmy. Pruský kolonialismus fungoval po vzoru nizozemského – 1683 kolonie Gross Friedrichsburg v západní Africe (do 1720). Roku 1685 přijato do země 20 000 exulantů – hugenotů z Francie (zrušen Edikt nantský), což vedlo k rozvoji textilního průmyslu (manufaktury).\n\nVýznamná vojenská reforma umožnila zvětšit vojsko z 8 000 na 23 000 mužů a zlepšit výcvik.\n\nByla založena na lavírování mezi velmocemi a silnějšími sousedy.\n\nV letech 1656–1660 se účastnil švédsko-polské války na obou stranách, za účelem upevnit moc nad Pruskem (více předchozí oddíl). Později (1672–1678) válka na straně protifrancouzské koalice znamenala střet se Švédskem, dobovou velmocí, o Přední Pomořansko se Štětínem. Roku 1675 se odehrála bitva u Fehrbellinu, kde Fridrichova nová armáda porazila Švédy a poté je pronásledovala až k Rize. Toto vítězství je považováno za počátek pruské vojenské tradice. Poté se však do pole vydal mladý švédský král Karel XI. a Fridrich se nakonec musel svých nároků vzdát po saintgermainské mírové smlouvě (zklamán římským císařem Leopoldem a jeho postupem při sjednávání míru).\n\nPoté uzavřel s francouzským králem Ludvíkem XIV. úmluvu o subsidiích a toleroval jeho politiku vůči říši.\n\nZa jeho vlády se Braniborsko (spolu s Pruskem, které leželo mimo říši), stalo nejsilnějším státem v severním Německu.\n\n\n\n"}
{"id": "758362", "url": "https://cs.wikipedia.org/wiki?curid=758362", "title": "Honfleur", "text": "Honfleur\n\nHonfleur je francouzské přístavní městečko ležící na jižním břehu ústí Seiny naproti Le Havru, poblíž nájezdu na Normandský most, v departementu Calvados, region Normandie.\n\nHonfleur je především známý díky svému starému malebnému přístavu s typickými domy s fasádami pokrytými břidlicí, často zachycované malíři, a to zejména Gustavem Courbetem, Eugènem Boudinem, Claudem Monetem a Johanem Bartholdem Jongkindem, kteří vytvořili \"École de Honfleur\" (Honfleurská škola), která přispěla k vytvoření impresionistického směru.\n\nMěstečko získalo čtyři květiny v Soutěži květinových měst a vesnic \"(Concours des villes et villages fleuris)\".\n\nHistorické zmínky: \"Hunefleth\" (1025), \"Hunefloth\" (kolem 1062), \"Honneflo\" v roce 1198, \"Honflue\" (1246); \"Honnefleu\" již od 18. století.\n\nTradiční výslovnost: [χonfieu] se silně propadlým (vdechnutým a spíše nevysloveným) počátečním „H“.\n\n\"Fleur\", resp. původní \"fleu\" je v Normandii častou součástí názvů obcí (např. Barfleur, Vittefleur, Harfleur, Crémanfleur, Fiquefleur a La Gerfleur) a znamená pramen – řeku, která ústí do moře. Tento význam se dovozuje z dokumentu podle dokumentu ze 13. století, který zmiňuje \"le fleu de Lestre\", čímž se rozumí řeka v Lestre na poloostrově Cotentin.\n\nVýraz \"Hon-\" patrně pochází z anglosaského křestního jména \"Huna\" nebo staršího \"Húni\" (varianta \"Húnn\").\n\nPrvní písemná zmínka dokládající existenci Honfleuru pochází od Richarda III. vévody z Normandie, z roku 1027. Rovněž se objevuje v průběhu 12. století, kdy městečko představovalo důležitý tranzitní přístav pro zboží z Rouenu do Anglie.\n\nHonfleur, který se nachází u ústí Seiny, jedné z nejdůležitějších řek Francie, na břehu moře a zároveň s relativně bohatým zázemím, těžil ze své strategické pozice, jak se ukázalo již na začátku stoleté války. Karel V. Francouzský nechal rozšířit opevnění města, aby ústí Seiny ochránil před výpady Angličanů. K tomu měl pomáhat i nedaleký přístav Harfleur, který se nachází hned naproti a na dalším výběžku ústí. Honfleur byl přesto obsazen a okupován anglickým králem, a to v roce 1357, znovu pak v roce 1419 a 1450. Kromě těchto období přístav sloužil jako základna pro výjezdy nejrůznějších francouzských výprav pro účely vpádů na anglické pobřeží, které vedly zejména k částečnému vyplenění města Sandwich v hrabství Kent kolem roku 1450 poté, co Angličané opustili Normandii po bitvě u Formigny. Dnes jsou navzdory tomu Honfleur a Sandwich partnerskými městy.\n\nPo skončení stoleté války a na konci 18. století Honfleur vzkvétal zejména díky výrobě lodí, námořnímu obchodu a dálkové výpravy. Avšak došlo k vážným problémům během francouzských náboženských válek v druhé polovině 16. století. Počátkem roku 1590 bylo město obsazeno Jindřichem IV.\n\nVe stejné době se městečko rovněž účastnilo velkých objevných výprav a jeho přístav se stal jedním z prvních francouzských přístavů, odkud byly pořádány expedice do Ameriky a zejména francouzských kolonií v Americe. V roce 1503 se odsud vypravil Binot Paulmier de Gonneville do Brazílie. Jehan Denis v roce 1506 objevil a získal jako kolonii pro francouzského krále Newfoundland. V roce 1608 Samuel de Champlain při jedné z výprav z Honfleuru založil v Kanadě město Québec\n\nKe konci tohoto období obchod v Honfleuru vzkvétal díky kontaktům s Kanadou, Louisianou, Antilami, pobřežím Afriky a Azory, což z přístavu učinilo jeden z pěti hlavních přístavů ve Francii, kde se obchodovalo s otroky. Městečko se v této době rozšiřovalo, část hradeb, které se staly zbytečnými, byla na příkaz Colberta zbořena. Abraham Duquesne nechat přestavět « vnitřní hâvre », jednoduchý přístav na mělčině na skutečný námořní přístav, což bylo dokončeno v roce 1684, který se nyní nazývá „Starý přístav“ (\"Vieux Bassin\") a přispívá k současnému rázu městečka. Část místních obyvatel zbohatla také na rozsáhlém rybolovu u břehů Newfoundlandu zaměřeném na tresky. Řada námořníků z Honfleuru se účastnila válek v době Velké francouzské revoluce a napoleonských válek, šlo zejména o lodního kapitána Clauda-Pascala Morel-Beaulieua a kontradmirály Jacquese Félixe Emmanuela Hamelina a Léonarda Bernarda Motarda.\n\nZtráta francouzských kolonií, konkurence přístavu v Le Havru, války v době Velké francouzské revoluce a prvního císařství, spolu s kontinentální blokádou vedly k úpadku Honfleuru, který se částečně zastavil zahájením obchodování se dřevem se severní Evropou v průběhu 19. století. Tento obchod byl však omezený z důvodu zanesení přístavu pískem a rozvoji moderního přístavu v Le Havru, nicméně přístav v Honfleuru funguje dodnes. Nicméně v současné době představuje jen pomocný přístav pro velký námořní přístav v Rouenu, kterému slouží jako předsunutý přístav v partnerství a sídlo Obchodní a průmyslovou komorou kraje Auge.\n\nNa sklonku 2. světové války byl Honfleur osvobozen 25. srpna 1944 belgickou armádou (brigade Piron).\n\nV roce 1973 se k Honfleuru připojila obec Vasouy (159 obyvatel v roce 2007), která má od té doby statut přidružené obce.\n\nMěstská rada se skládá z 29 členů, což zahrnuje starostu, jeho šest náměstků, místostarostu a radního, který zastupuje přidruženou obec Vasouy.\n\nSeznam starostů od 2. světové války:\n\nPodle údajů Insee (francouzský Národní institut statistiky a ekonomických studií) z roku 2007 měl Honfleur 8163 obyvatel, což je stagnující počet od posledního sčítání z roku 1999. Tím se obec řadí na 1146. místo ve Francii (v roce 1999 to bylo 1090. místo) a na 11. místo mezi 706 obcemi v departmentu.\n\nÚdaje o počtu obyvatel jsou dostupné od roku 1793, přičemž nejvyššího počtu obyvatel bylo dosaženo v roce 1866, kdy to bylo 9946 obyvatel.\n\nObyvatelstvo městečka je relativně starší. Podíl osob starších 60 let (23 %) převyšuje národní průměr (21,6 %) a průměr departmentu (21,4 %).\nV porovnání struktury dle pohlaví převyšuje procento žen (53,2 %) národní průměr (51,6 %) i průměr departmentu.\n\nStruktura obyvatel dle věku je pak následující (rok 2007):\n\nNejstarší část dvoulodního kostela svaté Kateřiny Alexandrijské pochází z druhé poloviny 15. století. Druhá loď dřevěné stavby s kamennou podezdívkou byla přistavěna v 16. století.\n\nStarý farní kostel v gotickém slohu pochází částečně ze 14. a částečně z 15. století. Jde o nejstarší kostel ve městě. Byl postaven z křídového vápence s křemenem a z Caenského kamene, přičemž Honfleur se nachází na hranici těchto dvou typů vápencových ložisek. Zvonice je pokryta dřevem kaštanovníku.\n\nPrůčelí je ve stylu plaménkové gotiky, ale zbytek budovy byl postaven v 17. a 18. století, což vysvětluje neobvyklou podobu zvonice, která tvoří zvláštní kupoli.\nInteriér je zcela vyzdoben nástěnnými malbami, přičemž jsou vidět také dřevěné trámy.\n\nDnes jsou zde dvě solírny, původně byly tři, ale jedna byla zničena při požáru. Tyto dvě budovy pojmou 10 000 tun soli, určené ke konzervaci ryb, což bylo v rybářském přístavu důležité. Byly postaveny v 17. století poté, co k tomu obyvatelé města získali povolení od Colberta. Sůl pocházela především z Brouage.\nZdi jsou postaveny ze silného křídového vápence a krovy ze dřeva byly postaveny tesaři z loděnice a připomínají skořepinu lodi ze 17. století.\n\nTato budova byla znovu postavena hned po sesuvu strmého útesu, makety lodí a varhany vytvořil výrobce varhan Dupont v roce 1990. Zvenku je možné vidět poutnické zvony.\n\nKutr \"Sainte-Bernadette\", poslední šalupa na lov krevet, je stále ve stavu schopném plavby. Od 18. října 1992 získala statut francouzské historické památky.\n\n\n\nV Honfleur žije řada uměleckých malířů, nachází se zde řada uměleckých ateliérů a uměleckých galerií.\n\nHonfleurský sportovní klub (\"Le Club sportif honfleurais\") zahrnuje fotbalové družstvo, které se účastní Fotbalové ligy Dolní Normandie (\"Ligue de Basse-Normandie de football\") a dvou dalších fotbalových soutěží v rámci departmentů v kraji (\"District départemental de football\").\n\nMěsto Honfleur zprovoznilo dne 5. listopadu 2004 novou čistírnu odpadních vod, která zejména zajišťuje čištění odpadních vod z průmyslu.\n\n\n\n\nV Honfleuru se zcela či z části natáčela řada filmů, zejména:\n\n\n\n\n"}
{"id": "758363", "url": "https://cs.wikipedia.org/wiki?curid=758363", "title": "Jan Vilém Falcký", "text": "Jan Vilém Falcký\n\nJan Vilém Joseph Janaz Falcký, též zvaný Jan Wellem (19. dubna 1658, Düsseldorf – 8. června 1716, tamtéž), pocházel z mladší neuburské linie Wittelsbachů a byl od roku 1679 jako Jan Vilém II. vévodou jülišským a bergským a od roku 1690 také kurfiřt-falckrabě.\n\nJezuity vychovaný Jan Vilém převzal 2. září 1690 kurfiřtskou hodnost po svém otci. Nesídlil ovšem v Heidelbergu, který byl notně poškozen za devítileté války, nýbrž v Düsseldorfu. Na jeho počest se od roku 1955 jedno z tamních náměstí jmenuje Jan-Wellem-Platz. 29. září 1708 obnovil Jan Vilém Řád svatého Huberta.\n\nJan Vilém se oženil 25. října 1678 ve Vídeňském Novém Městě s arcivévodkyní Marií Annou Habsburskou (1654–1689), dcerou císaře Ferdinanda III. Ta mu porodila dva syny, kteří však oba zemřeli v den svého narození (v roce 1683 a 1686).\n\nPodruhé se Jan Vilém oženil 5. června 1691 v Ulmu s toskánskou princeznou Annou Marií Louisou (1667–1743), dcerou velkovévody Cosima III. Toto manželství zůstalo bezdětné.\n"}
{"id": "758364", "url": "https://cs.wikipedia.org/wiki?curid=758364", "title": "Jírovec u Kleinova statku", "text": "Jírovec u Kleinova statku\n\nJírovec u Kleinova statku je památný strom ve vesnici Konětopy, která se nalézá 11 km jjz. od Loun a přísluší pod obec Pnětluky v okrese Louny. Přibližně 150letý jírovec maďal (\"Aesculus hippocastanum\") roste téměř na jižním konci vsi, ve vyvýšené obezděné předzahrádce při sz. nároží statku č. p. 16 \"„U Kleinů“\". Z hlediska celkového terénního položení v těchto místech přechází mírný vsv. svah do nivy potoka Hasiny; nadmořská výška u paty stromu dosahuje 290 metrů. \n\nJírovec požívá ochrany od roku 2010 pro svou estetickou i historickou hodnotu ve vazbě na přilehlý objekt statku. V čase vyhlášení byly rozměry stromu následující: \nOdborné ošetření strom podstoupil již v roce 2007; jeho nynější zdravotní stav je hodnocen jako „dobrý, bez zjevných závad“. \n\n"}
{"id": "758366", "url": "https://cs.wikipedia.org/wiki?curid=758366", "title": "Schwimmer", "text": "Schwimmer\n\nPříjmení Schwimmer má více nositelů:\n\n"}
{"id": "758369", "url": "https://cs.wikipedia.org/wiki?curid=758369", "title": "Algarve Cup", "text": "Algarve Cup\n\nAlgarve cup je mezinárodní turnaj ženských národních týmů ve fotbalu. Koná se pravidelně na jaře v Portugalsku v regionu Algarve a patří k nejvýznamnějším ženským fotbalovým turnajům. \n\nPrvní ročník se uskutečnil v roce 1994. Turnaje se účastní 12 týmů, někdy je také nazýván \"malým mistrovstvím světa\". Nejúspěšnějším týmem jsou USA, které turnaj vyhrály desetkrát.\n\n"}
{"id": "758371", "url": "https://cs.wikipedia.org/wiki?curid=758371", "title": "Aegean Cup", "text": "Aegean Cup\n\nAegean Cup (v minulosti také Bora Öztürk Tournament) je mezinárodní fotbalový turnaj mládežnických reprezentací, který se koná každoročně od roku 1999 v lednu v Turecku. \n\n"}
{"id": "758372", "url": "https://cs.wikipedia.org/wiki?curid=758372", "title": "Feininger", "text": "Feininger\n\nFeininger může být:\n"}
{"id": "758376", "url": "https://cs.wikipedia.org/wiki?curid=758376", "title": "Mistrovství světa ve fotbale žen do 17 let", "text": "Mistrovství světa ve fotbale žen do 17 let\n\nMistrovství světa ve fotbale žen do 17 let je fotbalová soutěž žen, jejichž věk nepřesáhl sedmnáct let a je pořádána v sudé roky asociací FIFA (Fédération Internationale de Football Association). Tato soutěž je organizována od roku 2008.\n\nOficiální stránka\n"}
{"id": "758386", "url": "https://cs.wikipedia.org/wiki?curid=758386", "title": "Igor Frič", "text": "Igor Frič\n\nIgor Frič (* 30. prosince 1955 Ružomberok) je bývalý slovenský fotbalista, útočník.\n\nOdchovanec BZVIL Ružomberok. V československé lize hrál za ZVL Žilina a Slovan Bratislava. V lize nastoupil ke 167 utkáním a dal 27 gólů. V Poháru vítězů pohárů nastoupil ve 2 utkáních. V juniorské reprezentaci nastoupil ve 12 utkáních a dal 2 góly. Se Slovanem získal v roce 1982 Československý pohár a v roce 1983 Slovenský pohár a byl finalistou Československého poháru.\n\n\n"}
{"id": "758387", "url": "https://cs.wikipedia.org/wiki?curid=758387", "title": "Seznam týmových rekordů NHL", "text": "Seznam týmových rekordů NHL\n\nTýmové rekordy v základní části kanadsko-americké NHL \n\n\n\n\n\n\n\n\n\n\n\nNejvíce vítězství v řadě\n\nNejvíce vítězství v řadě od začátku sezóny\n\nNejdelší série bez porážky od začátku sezóny\n\nNejdelší série se ziskem alespoň jednoho bodu\n\nNejvíce proher v řadě\n\nNejvíce zápasů bez výhry v řadě\n\nNejdelší série neporazitelnosti na do konce sezóny\n\nNejdelší série vítězství do konce sezóny\n\n"}
{"id": "758393", "url": "https://cs.wikipedia.org/wiki?curid=758393", "title": "GW Train Regio", "text": "GW Train Regio\n\nGW Train Regio a.s. (do 20. prosince 2011 VIAMONT Regio a.s.) je český železniční dopravce se sídlem v Ústí nad Labem. Společnost se zabývá především provozováním osobní železniční dopravy na regionálních tratích. K 1. lednu 2011 převzala osobní železniční dopravu společnosti Viamont a. s. V červnu 2014 koupila stoprocentní podíl v GW Train Regio a.s. autobusová a kamionová společnost ČSAD JIHOTRANS a.s.\n\nRoku 1992 byla založena společnost Viamont s. r. o. a roku 1996 byla transformována na Viamont a. s. Tato společnost zahájila roku 1997 provoz pravidelné osobní dopravy na trati 045 Trutnov - Svoboda nad Úpou.\n\n19. června 2008 založila Viamont a. s. dceřinou společnost Viamont Regio a.s. a vyčlenila do ní k 1. lednu 2011 aktivity mateřské společnosti spojené s provozováním osobní železniční dopravy, které předtím byly vyčleněny do Divize osobní doprava. K 1. lednu 2011 na Viamont Regio a.s. přešly i práva a závazky týkající se této části podnikání.\n\n17. října 2011 se jediným akcionářem společnosti stala společnost IDS building corporation a. s., člen koncernu IDS, a krátce na to – 20. prosince 2011 – společnost změnila firmu na GW Train Regio a.s.\n\nZ divize provozování drah a vleček byla vytvořena nová sesterská společnost PDV Railway a. s. (zkratka znamená „provozování drah a vleček“), jejímž statutárním orgánem je člen jednočlenného představenstva Jan Franz. Na tuto dceřinou společnost přešlo provozování tratí Sokolov–Kraslice a Trutnov–Svoboda nad Úpou, pronajatých již dříve Viamontem od SŽDC. V červenci 2012 ředitel oznámil, že PDV Railway chce ucházet i o provozování dalších tratí, o jejichž pronájmu SŽDC uvažuje. Původním vlastníkem PDV Railway a. s., zapsané 5. dubna 2012, byla IDS building corporation a.s., člen koncernu IDS. Od 10. září 2012 byl jako jediný akcionář zapsán František Sobotka z Ústí nad Labem-Chuderova.\n\nV červnu 2014 koupila stoprocentní podíl v GW Train Regio a.s. autobusová a kamionová společnost ČSAD JIHOTRANS a.s. Neplánuje měnit název ani management společnosti. Chce se účastnit soutěže Jihočeského kraje o provozování regionální železniční dopravy.\n\nV roce 2014 byla jedním ze tří účastníků soutěže Jihočeského kraje na provozování dopravy na skupině pošumavských regionálních tratí. GW Train Regio nabídla cenu 95 Kč/vlkm, Arriva 105 Kč/vlkm a České dráhy zhruba 160 Kč/vlkm. Společnost zakázku získala a od 10. 12. 2017 na Šumavských tratích dopravu provozuje.\n\nSpolečnost provozuje v závazku veřejné služby na objednávku krajů osobní železniční dopravu na několika železničních tratích v Česku. V roce 2012 se jedná o následující železniční tratě s pravidelnými vlaky GW Train Regio a. s.:\n\nVětšina spojů pokračuje bez přestupu jako vlaky společnosti Vogtlandbahn do stanice Zwickau Zentrum. \n\n\n\n\n\n\n"}
{"id": "758403", "url": "https://cs.wikipedia.org/wiki?curid=758403", "title": "Osteosyntéza", "text": "Osteosyntéza\n\nOsteosyntéza je operační metoda pro fixaci zpravidla komplikovaných zlomenin nebo u zlomenin, kde došlo k fraktuře na více namáhaném místě (zlomenina kosti stehenní pod krčkem apod.). Fixace zlomeniny může být provedena buď vnitřní metodou, kdy jsou fixační pomůcky umístěny přímo na kosti (hřeby a dlahy) nebo vnější metodou, kdy se fixátor umístí na kůži (Ilizarevův fixátor). Nevýhodou osteosyntézy je větší riziko možného vzniku kostního zánětu.\n"}
{"id": "758411", "url": "https://cs.wikipedia.org/wiki?curid=758411", "title": "Miroslav Kouřil", "text": "Miroslav Kouřil\n\nMiroslav Kouřil (* 16. listopadu 1960) je bývalý fotbalista, útočník a fotbalový trenér.\n\nHrál za Slávii Praha, SK Sigma Olomouc a na Kypru. V československé lize nastoupil ve 135 utkáních a dal 29 gólů, v kyperské lize v 72 utkáních a dal 35 gólů.\n\nTrénoval 1. FK Drnovice, Panionios GSS, Fulnek, Třinec a 1. HFK Olomouc.\n\n\n"}
{"id": "758423", "url": "https://cs.wikipedia.org/wiki?curid=758423", "title": "Darja Domračevová", "text": "Darja Domračevová\n\nDarja Vladimirovna Domračevová ( , , * 3. srpna 1986, Minsk, Sovětský svaz, dnes Bělorusko), je bývalá běloruská biatlonistka a trojnásobná olympijská vítězka ze zimních olympijských her 2014 v Soči. Poprvé se výrazněji prosadila na mistrovství světa 2008 v Östersundu, kde získala se smíšenou štafetou stříbrnou medaili.\n\nJe také držitelkou zlaté medaile ze štafety na Zimních olympijských hrách 2018 v Pchjongčchangu a bronzové medaile z vytrvalostního závodu ze Zimních olympijských her 2010 ve Vancouveru.\n\nV celkovém hodnocení světového poháru jednou zvítězila, a to v sezóně 2014/15.\n\nDarja Domračevová se narodila v roce 1986 v Bělorusku v rodině architektů. Má staršího bratra. Po čtyřech letech se s rodiči odstěhovala do města Ňagaň nedaleko Chanty-Mansijsku v Rusku. V mládí se kromě biatlonu věnovala tanci a basketbalu. Vystudovala akademické gymnázium a na Tjumeňské státní univerzitě absolvovala kurzy v oboru managementu sportu. V roce 2009 získala diplom vyššího vzdělání „Ekonomika a management cestovního ruchu“ v běloruské státní Vysoké škole ekonomické.\n\nPřestože žila v Rusku, udržovala si vztah s rodným Běloruskem, například trávila všechny své dovolené v Minsku. Zpět do Běloruska se přestěhovala v roce 2004. Zde dostala nabídku od hlavního trenéra týmu žen a tuto nabídku s radostí přijala, protože si vždy přála reprezentovat svou rodnou zem. Po půl roce se podařilo zaregistrovat jí do běloruské reprezentace – rozhodujícím faktorem byl běloruský rodný list.\n\nSezona 2007–2008 nebyla pro Domračevovou příliš úspěšná: trpěla zdravotními problémy, musela vynechat důležitou část předsezónní přípravy, což mělo vliv na její výsledky.\n\nNa mistrovství světa 2011 v Chanty-Mansijsku obsadila třetí místo v ženském štafetovém závodě a druhé místo v závodě s hromadným startem. Další úspěchy přišly na mistrovství světa 2012 v Ruhpoldingu, kde vybojovala stříbrnou medaili ve sprintu a zvítězila ve stíhacím závodě. Na mistrovství světa 2013 v Novém Městě na Moravě přidala zlatou medaili v závodě s hromadným startem. Na světovém šampionátu 2017 v Hochfilzenu získala stříbrnou medaili ze stíhacího závodu, když do závodu vstupovala z 27. pozice po sprintu.\n\nV současnosti patří mezi nejlepší sportovce Běloruska. V sezoně 2014/2015 se stala nejlepší biatlonistkou sezony a poprvé v kariéře vyhrála velký křišťálový glóbus.\n\n16. července 2016 se provdala za norského biatlonistu Ole Einara Bjørndalena. 1. října 2016 se jim narodila dcera Xenia. Do závodů světového poháru se vrátila 6. ledna 2017 sprintem v německém Oberhofu.\n\n25. června 2018 oficiálně oznámila konec své sportovní kariéry. Nadále se chce více věnovat své rodině. Spolu s Bjørndalenem získali celkem dvanáct zlatých olympijských medailí a dvaadvacet titulů z mistrovství světa.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\n\n\"Nestartovala\"\n\nSezóna 2016/17\nSezóna 2017/18\nIndividuální vítězství v závodech světového poháru:\n\n"}
{"id": "758428", "url": "https://cs.wikipedia.org/wiki?curid=758428", "title": "Církevní restituce v Česku", "text": "Církevní restituce v Česku\n\nCírkevní restituce je v České republice vžité označení pro vracení části majetku, který byl znárodněn některým církvím a náboženským společnostem socialistickým režimem v Československu. Na základě politické dohody má být část majetku vydávána jinému právnímu subjektu téže církve nebo jiným církvím či náboženským společnostem, než kterým byl zabaven. Konec vyplácení ročních náhrad církvím skončí v roce 2043, tedy po 30 letech.\n\nNa území Československa byl majetek církvím odebírán v několika vlnách, nejprve za josefínských reforem, poté za pozemkové reformy za první Československé republiky a poté po 2. světové válce, zejména po únoru 1948.\n\nCírkve, v největší míře římskokatolická, přišly po válce a roce 1948 asi o 2 500 budov, 175 tisíc hektarů lesa a 25 tisíc hektarů orné půdy. Stát se náhradou za výnosy z tohoto majetku zavázal zákonem a začal hradit platy, sociální zabezpečení a penze duchovních a kněží některých církví, náklady na provoz a údržbu znárodněného majetku církví, a to ze zdrojů státního rozpočtu – dle zákona č. 218/1949 Sb., o hospodářském zabezpečení církví a náboženských společností.\n\nJiž Josef II., nástupce své matky císařovny Marie Terezie, znárodnil nevyužívaný majetek církví. Josef II. však nebyl jediným panovníkem, který vystupoval proti římskokatolické cirkvi. Např. během Velké francouzské revoluce se proti ŘK církvi obrátil hněv lidu a vůdců revoluce, bylo zkonfiskováno církevní jmění, zrušeny kláštery a vyhnáno na 70 000 kněží. Již v květnu 1781 Josef II. zakázal klášterům přijímat novice a řeholníky cizího původu vykázal ze země. V roce 1782 Josef II. zrušil přes 700 klášterů, které nesloužily potřebám lidu (nezabývaly se vyučováním, nepěstovaly vědu, nepečovaly o nemocné). Spolu s kláštery došlo postupně k rušení i náboženských bratrstev, literátských sborů a velkého množství kostelů a kaplí. Zvlášť velký počet zrušených kostelů a kaplí byl v Praze (mj. i kaple Betlémská). Zastával také méně známý postoj k majetku církví. Majetek církví vznikl z darů šlechty a poddaných.\n\nAž po listopadu 1989 se začalo řešit, jak tuto situaci napravit. 19. července 1990 byl přijat tzv. \"výčtový zákon\", účinný ode dne svého schválení, který církvím navrátil skoro 200 budov, hlavně kláštery a řeholní domy. Legislativním nedopatřením byla budova Nové scény Národního divadla v roce 1990 předána řádu svaté Voršily, ten ji poté prodal společnosti Themos.\n\nByl připravován i zákon o úplné restituci, ale ten nakonec těsně neprošel. Přitom s takovým zákonem počítaly i jiné právní předpisy, např. zákon o půdě, který blokoval převod původně církevního majetku do doby, než bude zákon o církevní restituci přijat. Například v Červené Řečici tak byly blokovány tři čtvrtiny území obce, tj. téměř všechny nezastavěné pozemky kolem obce a bývalý arcibiskupský zámek v jejím centru.\n\nÚplnou odluku státu a církve v České republice si podle průzkumů přála většina občanů ČR, kraje, obce i registrované církve. Přes četná jednání, trvající od Sametové revoluce v roce 1989, nedošlo až do 1. ledna 2013 k žádnému systémovému kroku k uskutečnění snahy o úplné odloučení církví a státu v České reublice. Ve věci majetkového vypořádání patřilo ČR k posledním evropským zemím.\n\nOtázce církevních restitucí se věnovala např. vláda Miloše Zemana, která navrhla vytvoření fondu, do nějž by se zabavený majetek převedl a z jehož výnosů by se hradil církevní provoz. Takové řešení ale nakonec přijato nebylo. Národohospodářská fakulta Vysoké školy ekonomické připravila návrh, 168 miliard, ale splácení bylo nevýhodné a částka nebyla pro opozici přijatelná. Druhá vláda Mirka Topolánka sice schválila návrh, podle kterého by se církvím vrátila jen třetina majetku, zbylé dvě třetiny byly nahrazeny finanční částkou ve výši 83 miliard korun, vyplácenou po dobu 60 let, ale tento návrh neprošel Poslaneckou sněmovnou. Po určitých koaličních neshodách další návrh schválila vláda Petra Nečase. Církvím by mělo být vráceno 56 % jejich bývalého majetku, především zemědělské pozemky, a zbytek by měl být opět nahrazen finanční částkou ve výši 59 miliard korun, splácenou po dobu 30 let. V důsledku takto provedené církevní restituce by též mělo dojít k postupnému zastavení financování církví ze státního rozpočtu.\n\nPo různých problémech ve Sněmovně, Senátu, a vrácení zákona prezidentem, byly církevní restituce nakonec napodruhé schváleny poslaneckou sněmovnou 8. listopadu 2012. Prezident Václav Klaus 22. listopadu 2012 schválený zákon nepodepsal, ani nevetoval, a tak od roku 2013 vstoupil v účinnost. Církvím má být navrácen majetek v hodnotě zhruba 75 miliard korun a dále jim má být během 30 let postupně vyplaceno cca 59 miliard korun jako náhrada za majetek, jenž nemůže nebo z různých důvodů nebude vrácen.\n\nPodle zákona č. 428/2012 Sb., o majetkovém vyrovnání s církvemi a náboženskými společnostmi, vládou předloženého Poslanecké sněmovně 18. ledna 2012 a schváleného dne 8. listopadu 2012, bude vracen tzv. \"původní majetek\", který církvím, náboženským společnostem a církevním právnickým osobám dříve patřil a o který v důsledku majetkových křivd v období od 25. února 1948 do 1. ledna 1990 přišly. Povinnými subjekty, jež mají především zemědělský majetek vydávat, jsou Pozemkový fond České republiky, Lesy České republiky a příslušné státní organizace, pokud daný původní majetek spravují. Majetek ve vlastnictví soukromých osob být navrácen nemůže, stejně jako majetek ve vlastnictví státu, který však byl mezitím zastavěn, který je na území vojenských újezdů, národních parků a národních přírodních rezervací nebo který např. slouží k plnění úkolů bezpečnostních sborů či je potřebný pro dopravní či technickou infrastrukturu. Zákon se též nevztahuje na katedrálu sv. Víta na Pražském hradě. Vrácení má probíhat na základě výzvy k vrácení konkrétní věci (především nemovité, ale i movité) vůči povinnému subjektu, doložení jejího dřívějšího vlastnictví ze strany žadatele, tedy církve či náboženské společnosti, stejně jako doložení majetkové křivdy, kvůli níž o danou věc žadatel přišel. V takovém případě pak má o vrácení uzavřít povinný subjekt s žadatelem dohodu, v případě zemědělských nemovitostí podmíněnou souhlasem pozemkového úřadu, pokud by k dohodě nedošlo, může se žadatel obrátit na soud. Výzvu k vrácení bylo možné uplatnit nejpozději do jednoho roku od nabytí účinnosti předloženého zákona, jinak nárok na vrácení zanikl.\n\nKromě vracení konkrétních věcí má navíc dojít na základě tzv. \"smluv o vypořádání\" mezi státem a jednotlivými církvemi či náboženskými společnostmi k pravidelnému, třicetiletému vyplácení finančních náhrad, jejichž celková výše je určena návrhem zákona. Nejvyšší náhrady jsou u Římskokatolické církve ve výši celkem 47,2 miliard Kč, u Církve československé husitské ve výši 3,1 miliardy Kč a u Českobratrské církve evangelické ve výši 2,3 miliardy Kč. Naplněním těchto smluv pak dojde k úplnému vypořádání všech nároků na původní církevní majetek. Návrh zákona také počítá s tím, že po dvou letech od jeho účinnosti bude zrušena veškerá blokace původního majetku, stanovená zákonem o půdě (§ 29) a jeho vlastníci tak s ním už budou moci volně nakládat. Kromě toho má být také postupně snižován státní příspěvek na provoz církví a náboženských společností, až po 17 letech stát přestane provoz církví financovat úplně a tím dojde k definitivní odluce církve od státu. V lednu 2019 byl přijat návrh novely poslanců KSČM, podle které by se náhrady církvím danily (resp. byl zrušen bod stanovující, že nejsou předmětem daně ani poplatku).\n\nNa projednávání zákona o církevních restitucích byly podány dvě ústavní stížnosti, obě poslanci za Věci veřejné.\n\nV prvním případě – v září 2012 – podal stížnost poslanec Michal Babák, kterému vadilo, že mu předsedkyně Sněmovny při jeho projevu v červenci 2012 odebrala slovo, čímž se podle Babáka dopustila zásahu do svobodné soutěže politických sil. Žádal, aby byl zákon vrácen zpět do 2. čtení (Babákův projev byl přerušen ve 3. čtení). Ústavní soud tuto stížnost zamítl jakožto nepřípustnou.\n\nDruhou stížnost podaly Věci veřejné dne 4. ledna 2013. Stížnost se týkala jednak toho, že zákon byl schválen během přestávky na jednání poslaneckého klubu, jednak toho, že podle Věcí veřejných bude majetek vracen podle netransparentních parametrů a porušuje Listinu základních práv a svobod. Zároveň s touto stížností podaly stížnost na minimální počet poslanců, kteří stížnost na zrušení zákona mohou podle zákona o Ústavním soudu podat. Kvóta 41 poslanců jim přijde diskriminační, ale bez jejího snížení byla jejich stížnost neplatná. Ústavní soud stížnost ale právě z důvodu malého počtu poslanců, kteří ji jako skupina společně podali, zamítl. Předseda strany Radek John prohlásil, že Věci veřejné budou hledat podporu pro další ústavní stížnost u senátorů.\n\nÚstavní soud 3. června 2013 nálezem sp. zn. Pl. ÚS 10/13 (soudcem zpravodajem byl Stanislav Balík, nález pak vyšel ve Sbírce zákonů pod č. 177/2013) odmítl ústavní stížnost senátorů, přitom shledal jako protiústavní pouze jediné ustanovení zákona, a to v § 5 písm. i) zákona, v němž se mezi skutečnostmi, které se považují za majetkovou křivdu, mimo jiné uvádí znárodnění nebo vyvlastnění majetku bez vyplacení spravedlivé náhrady. Plénum Ústavního soudu dospělo k závěru, že je nezbytné v tomto ustanovení zrušit slovo „spravedlivé“, neboť v kontextu celé věci není zřejmé, jaká výše náhrady by byla považována za spravedlivou a podle jakých měřítek.\n\nCírkve od státu mohou podle zákona dostat majetek v hodnotě zhruba 75 miliard korun. Budou muset ale prokázat, že na něj mají nárok a že jim byl zabrán v době mezi nástupem komunistů k moci 25. února 1948 a 1. lednem 1990.\n\n\nPodle předběžných prognóz by celkový objem finančních prostředků se započtením pravděpodobného vývoje inflace v České republice do roku 2043 mohl pro církve znamenat přísun kolem 96 mld. korun.\n\nRozdělení částky 59 miliard korun mezi církve<br>\n\nZhruba je možné říci, že římskokatolická církev by měla dostat 99 % finančních náhrad, protože jí bylo zabaveno zdaleka nejvíc pozemků. Ale části finančních náhrad se zřekla ve prospěch menších církví. Proto dostane jen 80 % a zbylých 20 % si rozdělí menší církve. Takto dostanou náhradu i některé církve, kterým stát nic nezabavil.\n\nBratrská jednota baptistů nakonec majetkové vyrovnání odmítla a nebude od státu nic požadovat. BJB se tak zařadila mezi většinu registrovaných i neregistrovaných církví a náboženských společností působících na území České republiky, jež nechtějí mít podíl ze zákona o majetkovém vyrovnání s církvemi. Majetkové a finanční vyrovnání se tak poté týká 16 církví a náboženských společností.\n\nVe snaze fakticky snížit objem restituční finanční náhrady byl přijat zákon č. 125/2019 Sb., jímž bylo zrušeno osvobození finanční náhrady od daně z příjmů. Návrh předložili poslanci KSČM, která jím podmínila podporu vlády Andreje Babiše. Zákon měl vstoupit v účinnost 1. ledna 2020. Ústavní soud však nálezem sp. zn. Pl. ÚS 5/19 ze dne 1. října 2019 zdanění finančních náhrad zrušil.\n\nV souvislosti s restitucemi majetku a finančním odškodněním několika církví a náboženských společnosti v České republice se v médiích i jinde objevuje velké množství dohadů, spekulací i otázek ohledně spornosti existence nároků či reálného uplatnění restituování v praxi a zamezení možných chyb či neoprávněných ztrát veřejného majetku.\n\nJedním ze sporných bodů je samotná existence nároků církví.\n\nDalší kritika v souvislosti s církevními restitucemi naráží na možnost, že by mohla být restituována i některá církev, přestože takový majetek nebo finance ji odňaty nebyly. V této souvislosti byla zmíněna např. Českobratrská církev evangelická, která má třetí nejvyšší nárok na odškodnění za znárodňování v období komunistických vlád v Československu, a údajně o takové vrácení ani nežádá. Tomu ovšem má být předejito jasným paragrafem Zákona o církevních restitucích, který nařizuje, že vlastnická práva v období mezi 25. 2. 1948 a 1. 1. 1990 musí žadatelé prokazovat. Tento paragraf se ale týká jen žádostí o navrácení majetku. Finanční náhrada církvím je stanovena v zákoně bez ohledu na konkrétní žádosti o navrácení majetku.\n\nDále existuje podezření, že by u některých církví mohlo dojít až k absurdně vysokým náhradám, jako jsou desítky tisíc Kč na každého člena církve. Takovým případem by údajně mohla být Náboženská společnost českých unitářů, kde kritikové odhadují restituční nárok 232 tisíc Kč na člena.\n\nKritika se vztahuje také na to, že církve, především pak Římskokatolická církev bude moci získat v České republice ohromnou moc a bohatství, přestože má jen 10% podporu veřejnosti a ostatní církve dohromady 2 % (jedná se o data ze Sčítání lidu 2011, ještě v roce 2001 se přitom k církvím hlásilo přes 32 procent obyvatel a před dvěma desetiletími takřka 44 procent), čímž se místo míněné sekularizace a dokončení odluky státu a církve dosáhne toho, že církve budou svým vlivem zasahovat do politiky a veřejného dění ještě více než v současnosti, a financování veřejně prospěšných církevních institucí by ještě navíc mohlo zůstat stále na bedrech státu.\n\nKritikové též poukazují na zkušenosti z restituování církevního majetku z jiných zemí, především však ze sousedního Polska a Slovenska, kde ke kýženému cíli restituování, sekularizaci a odluce státu a církve, nedošlo. Spíše naopak. Navíc v zahraničí došlo k navrácení menšího majetku. V Polsku v přepočtu 30 miliard korun, tedy méně než tisíc Kč na obyvatele (návrh v ČR počítá s částkou přes 10 tisíc Kč na občana). V Maďarsku bude celkem vydán majetek za 175 miliard forintů (tedy odpovídající 15 miliardám Kč a tedy přibližně 1,5 tisíc Kč na obyvatele).\n\nVelmi kriticky vidí zákon o církevních restitucích, tak jak byl projednáván a schválen parlamentem, i někteří křesťané.\n\nKritici namítají, že zpráva od Ernst & Young, kterou zainteresované církve používají jako výrazný argument pro legitimitu restitucí, ve skutečnosti neposuzovala nárok jako takový, natož jeho výši, ale spíše coby kvalitativní metodický komentář. Firma Ernst & Young uvádí, že nezkoumala podklady („Neprováděli jsme účetní či statutární audit, marketingová, věcná ani jiná přezkoumání podkladů, které nám byly předány ze strany Objednatele...“) a šlo jen o posouzení kvalitativní a nikoli kvantitativní.\n\nVýsledky ČSÚ ukazují na značné nadhodnocení majetku.\n\nPředstavitelka České biskupské konference M. Vývodová shrnula obvyklé námitky a označila je za „mýty“\n\nÚstavní soud dospěl k závěru, že církevní subjekty byly skutečnými vlastníky majetku. Přestože bylo vlastnické právo omezeno, nikdy nepřestal tento majetek patřit církevním subjektům.\n\nÚstavní soud ohledně výše finanční náhrady zdůraznil, že se nemůže zabývat každým pozemkem a jeho oceněním. Výměra původního majetku nevykazuje znaky libovůle či omylu zákonodárce, nýbrž má rozumnou a přiměřenou vazbu na dostupné historické údaje.\n\nÚstavní soud pak neshledal neústavnost ani v právní úpravě smluv mezi státem a dotčenými církvemi.\n\nŘímskokatolická církev se zřekla 19 % finanční náhrady (z 99 na 80 %) ve prospěch menších církví. Proto finanční náhradu také dostanou církve, které u nás začaly působit až po roce 1948 a kterým stát nic nezabavil.\n\n\n\n\n\n"}
{"id": "758438", "url": "https://cs.wikipedia.org/wiki?curid=758438", "title": "Egyptská republika (1953–1958)", "text": "Egyptská republika (1953–1958)\n\nEgyptská republika byl název dnešního Egypta v letech od roku 1953, kdy byla svržena monarchie, až do roku 1958, kdy Egypt a Sýrie vytvořily federativní Sjednocenou arabskou republiku.\n"}
{"id": "758451", "url": "https://cs.wikipedia.org/wiki?curid=758451", "title": "FK Velež Mostar", "text": "FK Velež Mostar\n\nFudbalski Klub Velež Mostar je fotbalový klub z města Mostar v Bosně a Herzegovině. Založen byl roku 1922. Jméno Velež klub získal dle hory Velež blízko Mostaru. Byl jedním z nejúspěšnějších bosenských klubů v bývalé jugoslávské lize, třikrát obsadil 2. a čtyřikrát 3. místo. Krom toho dvakrát získal jugoslávský pohár (1981, 1986). V sezóně 2005/06 vyhrál druhou bosenskou ligu. Největším mezinárodním úspěchem klubu je čtvrtfinále Poháru UEFA 1974/75.\n\n"}
{"id": "758455", "url": "https://cs.wikipedia.org/wiki?curid=758455", "title": "Olga Zajcevová", "text": "Olga Zajcevová\n\nOlga Alexejevna Zajcevová ( , * 16. května 1978, Moskva, Sovětský svaz) je bývalá ruská biatlonistka, dvojnásobná olympijská vítězka a několikanásobná medailistka z mistrovství světa.\n\nNa mistrovství světa se poprvé prosadil v roce 2005 v Hochfilzenu, kde se stala mistryní světa ve štafetovém závodě a přidala stříbrnou medaili ve sprintu a bronzovou medaili ve stíhacím závodě. Ve stejném roce dokázala získat stříbrnou medaili také na mistrovství světa smíšených štafet v Chanty-Mansijsku. Na Zimních olympijských hrách 2006 v Turíně se stala poprvé olympijskou vítězkou, když zvítězila v ženském štafetovém závodě. Po dvou letech, kdy byla na mateřské dovolené, se vrátila v roce 2009 na mistrovství světa v Pchjongčchangu získala čtyři medaile. Stala se mistryní světa ve štafetovém závodě a v závodě s hromadným startem a obsadila třetí místa ve stíhacím závodě a ve sprintu. Olympijskou vítězkou se stala také na Zimních olympijských hrách 2010 ve Vancouveru, kde zvítězila opět ve štafetovém závodě a získala stříbrnou medaili v závodě s hromadným startem. Nejúspěšnější sezónou ve světovém poháru byla sezóna 2004/05, kdy v celkovém hodnocení obsadila konečné čtvrté místo.\n\nStupně vítězů na zimních olympijských hrách. Výsledky z olympijských her se započítávají do celkového hodnocení světového poháru.\n\nKvůli zapojení do ruského dopingového skandálu na ZOH v Soči byla Zajcevová ze všech disciplín těchto her, jichž se zúčasnila, 1. prosince 2017 diskvalifikována disciplinární komisí Mezinárodního olympijského výboru. Původně získala stříbrnou medaili v ženské štafetě.\n\nStupně vítězů na mistrovstvích světa. Výsledky z mistrovství světa se započítávají do celkového hodnocení světového poháru.\n\nVítězství v závodech světového poháru.\n\n"}
{"id": "758462", "url": "https://cs.wikipedia.org/wiki?curid=758462", "title": "The Broadway Melody", "text": "The Broadway Melody\n\nBroadwayská melódie (angl. \"The Broadway Melody\") je muzikál z dílny MGM režiséra Harryho Beaumonta z roku 1929. Jde o první celovečerní mluvený a ozvučený muzikál a zároveň o první zvukový film, který vyhrál Oscara v kategorii nejlepší film. Taktéž byla \"The Broadway Melody\" prvním snímkem společnosti Metro-Goldwyn-Mayer, který byl plně ozvučen.\n\nEddie Kearns (Charles King) vymýšlí a píše na Broadwayi estrádní čísla pro velkého producenta Zanfielda (Eddie Kane). Pozve svou snoubenku Hank spolu s její sestrou Queenie do New Yorku, aby předvedli svoje číslo. Jako sestry mají sehraných několik tanečních čísel a tak opouštějí Středozápad. Ve velkoměstě je kromě Eddieho přivítá i strýček Jed (Jed Prouty), který sestrám nabídne angažmá na třicet týdnů. Sebevědomá Hank i plachá Queenie nabídku odmítají.\n\nEddie přesvědčí Zanfielda, aby dal děvčatům šanci. On se na jejich tanec a zpěv podívá. Nabídne jim malé číslo v nově připravovaném muzikálu, ve kterém má zpívat i Eddie. V pozadí příprav hudebních čísel se rodí nový vztah mezi ním a Queenie. Oba dva začínají tušit, že s jejich city se cosi děje, ale nedovolují si to kvůli Hank připustit. Queenie se proto seznámí s drsným a přespříliš sebejistým Jockem Warrinerem (Kenneth Thomson). Jak s ním tráví víc a víc času, vzdaluje se nejen od Eddieho, ale taky od své starší sestry. Ta to plná obav a nářků sleduje. Zároveň si povšimne vznikajících citů mezi ní a snoubencem.\n\nVztah i hudební čísla sester se začínají bortit. Na jednom večírku se hrubián Jock pokouší svést nezkušenou Queenie. Přichází však Eddie a zabrání nejhoršímu, i když dostane pár ran. Oba dva, Eddie i Queenie, si konečně přiznají, že se milují. Hank to chápe a rozhodne se původní návrh strýce Jeda přijmout. Odchází proto na cesty s revue. Eddie a Queenie se vezmou a odcházejí na líbánky. Po jejich návratu je doma čeká milovaná Hank a Jed.\n\nMuzikálové číslo „Wedding of the Painted Doll“ bylo původně kolorované, v červené a zelené barvě (tzv. \"Technicolor\"). Zachovalo se však pouze jako černobílé. Producentům se choreografie se živým orchestrem nelíbila a musela být nastudovaná znovu. Šlo o experiment formou \"playbacku\" a tak se tahle část filmu stala vůbec první filmovou sekvencí v dějinách kinematografie natočenou tímhle způsobem.\n\nNatočila se i němá verze filmu, ke které mezititulky napsal Earl Baldwin.\n\nFilm byl prvním vítězem Ceny Akademie za nejlepší film, aniž by získal cenu v jiné kategorii. Akademie filmového umění a věd uvedla název teto kategorii právě v roce 1930 na svém druhém ročníku. V průběhu prvního se totiž Oscar udělil v kategorii \"nejlepší produkce\" a \"nejlepší umělecká produkce\".\n\nStudio MGM natočila několik dalších filmů s názvem \"Broadway Melody\" (\"Melodie světa 1936\", \"Broadway Melody of 1938\" a \"Broadway Melody of 1940\"). Byl nachystán projekt na další volné pokračování s názvem \"Broadway Melody of 1943\" s Genem Kellym v hlavní roli. Nakonec se záměr natočit muzikál nepovedl, předtočené hudební číslo však už existovalo a bylo použito ve filmu \"Thousands Cheer\".\n\nFilm byl námětem na remake o jedenáct let později, kdy vznikal muzikál \"Two Girls on Broadway\" (1940).\n\nHudbu složil Nacio Herb Brown, texty napsal Arthur Freed.\n\n\n"}
{"id": "758473", "url": "https://cs.wikipedia.org/wiki?curid=758473", "title": "Barbora Tomešová", "text": "Barbora Tomešová\n\nBarbora Tomešová (* 8. listopadu 1986, Liberec) je bývalá česká biatlonistka, účastnice světového poháru a mistrovství světa. Svoji kariéru ukončila na jaře 2016, nyní pracuje jako televizní spolukomentátorka stanice Eurosport.\n\nSvětového poháru se Barbora Tomešová účastnila od roku 2008.\nV roce 2009 byla členkou české smíšené štafety, která získala bronzovou medaili na mistrovství světa v letním biatlonu v Novém Městě na Moravě.\n\nV zimním biatlonu se pohybovala na hranici světového a evropského poháru. Na světovém poháru v norském Oslu v roce 2013 zajela ve sprintu 25. místo.\n\nPoznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\n\nSezóna 2015/16\n\n"}
{"id": "758475", "url": "https://cs.wikipedia.org/wiki?curid=758475", "title": "La Fabrika", "text": "La Fabrika\n\nLa Fabrika je kulturní prostor, sídlící v pražských Holešovicích. Vznikl ze dvou propojených továrních objektů z počátku dvacátého století, umístěných mezi ulicemi Dělnická, Komunardů a Přístavní, podle návrhů ateliéru KAVA. Industriální původ propůjčil La Fabrice zvláštní půvab a originalitu.\nV současné době je toto středisko víceúčelovým prostorem, ve kterém probíhají kromě divadla koncerty, výstavy, filmové projekce, multimediální expozice, performance, přednášky, workshopy, různá společenská setkání, akrobatická vystoupení, vyžadující netradiční prostorové řešení. Z herců působících v La Fabrice jmenujme např. Tatiana Vilhelmová, Anna Polívková, Martha Issová, Vojtěch Dyk, Jakub Prachař či soubory 420 PEOPLE, HOLEKTIV, SPOLUHRA a další.\n\nDivadlo La Fabrika bylo vybudováno ze soukromých finančních prostředků. Během tří let postupné rekonstrukce, vznikla ze staré budovy odsouzené k zchátrání provizorní scéna, která začala umělecky pracovat dřív, než byla zcela dokončena. Svůj plný provoz zahájila La Fabrika až na podzim roku 2007 otevřením Studia 1.\nHlavní prostor scény tvoří dva interiéry. Studio 1, které bylo přebudováno z haly Richterových strojních závodů a Karel Bendelmayer, slévárna umělecké litiny. Slévárna fungovala jako součást koncernu ČKD až do 80. let 20. století, avšak na slavnostní otevření si musela počkat až do roku 2012. Než byla přestavěna, byla využívána jako zkušebna.\n\nNázev divadla vznikl spojením slov \"\"La\"\", jež dostalo divadlo podle newyorského fenomenálního divadla La Mama a \"\"Fabrika\"\" pro původ budovy, ze které bylo divadlo vybudováno.\nTouha majitele a ředitele divadla Richarda Balouse po uměleckém prostoru, kde budou tvořit převážně mladí umělci, se stala skutečností a divadlo si za dobu své existence získalo silnou převahu mladého publika.\n\nDo povědomí veřejnosti se divadlo zapsalo inscenacemi La Putyka a Kultovní představení, jež se doposud podílejí na jeho oblíbenosti u mladého publika. Tyto představení významně ovlivnily vývoj divadla a jeho návštěvnost. Projekt La Putyka reprezentoval české divadlo na světové výstavě Expo 2010 v Šanghaji, získal prestižní ocenění za inscenaci roku a cenu za nejlepší hudbu. V případě Kultovního představení se dá hovořit o novém divadelním žánru, který propojuje základní dějovou linku s hudbou a volně se vyvíjí v závislosti na kulturním dění a improvizaci s diváky.\n\nV předsálí divadla, je návštěvníkům k dispozici dlouhý prostorný bar a malé jeviště s klavírem, kde po představení hudebníci a herci improvizují.\n\nDivadlo La Fabrika uvedlo či stále uvádí následující inscenace a koncerty:\n\n\n\n"}
{"id": "758481", "url": "https://cs.wikipedia.org/wiki?curid=758481", "title": "Soukromé gymnázium Minerva", "text": "Soukromé gymnázium Minerva\n\nSoukromé gymnázium Minerva bylo pražské gymnázium, které existovalo od roku 1992 do roku 2008, kdy kvůli dluhům zaniklo.\nGymnázium se profilovalo jako jazykové. V jednotlivých ročnících studia měli studenti 5 a ve vyšším ročníku 7 hodin angličtiny týdně a 3 a posléze 5 hodin druhého jazyka týdně (francouzština, němčina, ruština, španělština). V posledních dvou letech se pak studenti rozdělovali do jednotlivých větví podle svého zájmu a svého středoškolského směřování. Jednalo se o humanitní, ekonomickou a přírodovědnou větev.\n\nVýuka byla organizována v osmi-, šesti- a čtyřletém studiu.\n\nŠkola napřed sídlila v \"Rostovské ulici 1481/2a\" ve Vršovicích v Praze 10, později přesídlila do Strašnic do ulice \"Dubečská 900/10\". Později, ještě za fungování gymnázia, vznikla v budově školy, která sousedila s budovou Gymnázia Voděradská, Metropolitní univerzita. Metropolitní univerzita sídlí na této adrese dodnes.\n\nV roce 2008 uvalil soud na gymnázium exekuci za mnohamilionové dluhy vůči České správě sociálního zabezpečení a Všeobecné zdravotní pojišťovně. Podle zřizovatele školy prý došlo k pochybení na konci 90. let 20. století, kdy odpovědní zaměstnanci školy neplatili pojištění za zaměstnance.\n"}
{"id": "758483", "url": "https://cs.wikipedia.org/wiki?curid=758483", "title": "René Vaněk", "text": "René Vaněk\n\nRené Vaněk (* 31. prosince 1983 Turnov) je český spisovatel a grafik. Žije v Semilech.\n\nPo maturitě na Gymnáziu Ivana Olbrachta v Semilech studoval biologii na České zemědělské univerzitě v Praze. Původně internetový autor, který v roce 2008 debutoval značně kontroverzní povídkovou sbírkou \"Nezahrada\", díky které se rychle zařadil mezi uznávané tištěné autory. Na úspěch debutu navázal v roce 2011 knihou \"Soma Secundarium\", barvitě epizodickým románem s prvky surrealismu a Sci-fi. Pracuje jako počítačový grafik a designér, mezi jeho záliby patří astronomie a teraristika.\nJedná se o prvního českého autora, jehož dílo bylo vydáno na základě publikace na takzvaných literárních serverech.\n\n\n\nVaňkova kniha \"Soma Secundarium\" byla v roce 2012 nominována na literární Cenu Josefa Škvoreckého.\n\n\n"}
{"id": "758485", "url": "https://cs.wikipedia.org/wiki?curid=758485", "title": "FC Petrolul Ploiești", "text": "FC Petrolul Ploiești\n\nFotbal Club Petrolul Ploiești je rumunský fotbalový klub z města Ploiești. Založen byl roku 1924 jako Juventus București. Čtyřikrát vyhrál první rumunskou ligu (1929/30 1957/58, 1958/59, 1965/66) a třikrát rumunský fotbalový pohár (1962/63, 1994/95, 2012/13). Největším mezinárodním úspěchem klubu je čtvrtfinále Veletržního poháru 1962/63.\n\n\"K 16. 7. 2014\"\n\n"}
{"id": "758497", "url": "https://cs.wikipedia.org/wiki?curid=758497", "title": "Helena Ekholmová", "text": "Helena Ekholmová\n\nHelena Ekholmová, rozená Jonssonová (* 6. září 1984, Helgum), je bývalá švédská biatlonistka. Jedná se o trojnásobnou mistryni světa a vítězku celkového hodnocení světového poháru v sezóně 2008/09. V létě 2010 se vdala za bývalého biatlonistu Davida Ekholma.\n\n\n\n"}
{"id": "758499", "url": "https://cs.wikipedia.org/wiki?curid=758499", "title": "Smith &amp; Wesson Model 29", "text": "Smith &amp; Wesson Model 29\n\nSmith & Wesson Model 29 je revolver se šestiranným válcem vyráběný americkou firmou Smith & Wesson. Je určen k použití se střelivem ráže .44 Magnum nebo méně výkonným nábojem .44 Special. Popularitu této zbrani zajistilo to, že byla po určitou dobu jedinou zbraní určenou ke střelbě náboji ráže .44 Magnum a je spojena s filmovou sérií Dirty Harry s Clintem Eastwoodem.\nModel 29 byl nabízen jako standardní model s hlavní o délce 3’’, 4’’, 5’’, 6’’, 6½’’, 8⅜’’, později s 10⅝’’. Ostatní délky hlavní byly získány zakázkovou výrobou. Zbraň používá N (velký) revolverový rám.\n"}
{"id": "758505", "url": "https://cs.wikipedia.org/wiki?curid=758505", "title": "FC UTA Arad", "text": "FC UTA Arad\n\nFotbal Club UTA Arad je rumunský fotbalový klub z města Arad. Založen byl roku 1945. Patří k úspěšným rumunským klubům, šestkrát vyhrál domácí mistrovský titul (1946/47, 1947/48, 1950, 1954, 1968/69, 1969/70) – jen Steaua, Dinamo a Venus Bukurešť získali více ligových triumfů. Dvakrát též získal rumunský pohár (1948, 1953). V evropských pohárech došel nejdále do čtvrtfinále, a to v Poháru UEFA 1971/72.\n\n\n"}
{"id": "758507", "url": "https://cs.wikipedia.org/wiki?curid=758507", "title": "Zákon o úpravě některých majetkových vztahů řeholních řádů a kongregací a arcibiskupství olomouckého", "text": "Zákon o úpravě některých majetkových vztahů řeholních řádů a kongregací a arcibiskupství olomouckého\n\nZákon o úpravě některých majetkových vztahů řeholních řádů a kongregací a arcibiskupství olomouckého, vyhlášený pod číslem č. 298/1990 Sb., je zákon Federálního shromáždění ČSFR o převodu části bývalého církevního majetku ze státu zpět na církve. Podle formy vymezení vraceného majetku se zákon v kontextu právní historie církevního majetku v Československu někdy označuje zkráceně jen jako výčtový zákon. Přijat byl z důvodu nápravy křivd způsobených katolickým řeholním řádům a kongregacím v padesátých letech 20. století, později byl doplněn zákonem č. 338/1991 Sb. (a proto se někdy uvádí, že jde o dva výčtové zákony), jednání o dalších církevních restitucích bylo ukončeno až roku 2012 přijetím zákona č. 428/2012 Sb., o majetkovém vyrovnání s církvemi a náboženskými společnostmi. \n\nPodstata výčtového zákona spočívala v tom, že v přílohách zákona uvedený nemovitý majetek, včetně v něm v roce 1950 umístěného majetku movitého (jestliže bylo známo jeho umístění v roce 1990), přešel k 19. červenci 1990 na jednotlivé řády, kongregace a na Arcibiskupství olomoucké. Ze strany těchto subjektů naopak zanikly nároky na náhradu škody, neoprávněný majetkový prospěch nebo nájemné za období od 1. ledna 1950 do 19. července 1990. Pokud předávané objekty doposud sloužily ke zdravotnickým, sociálním, školským, kulturním, osvětovým nebo archivnickým účelům, nebylo je možné nechat jednostranně vyklidit. \n\nPřevedení majetku se týkalo především klášterů nebo řeholních domů, ve dvou, později po novelizaci třech přílohách zákona jich bylo pro Českou republiku vyjmenováno celkem 86 mužských a 83 ženských.\n\n"}
{"id": "758510", "url": "https://cs.wikipedia.org/wiki?curid=758510", "title": "Bezpečnostní přeliv", "text": "Bezpečnostní přeliv\n\nBezpečnostní přeliv je objekt vodního díla, sloužící jako ochrana proti přelití hráze. Umožňuje bezpečný odtok přebytečné vody (např. při povodni) přes hráz. \nPřeliv se dle typu skládá z přelivné hrany (hrazené nebo nehrazené), spadiště, odpadu, skluzu a vývařiště. Aby se zamezilo případnému ucpání, staví se před přelivnou hranu česle.\n\n"}
{"id": "758517", "url": "https://cs.wikipedia.org/wiki?curid=758517", "title": "Vývařiště", "text": "Vývařiště\n\nVývar, neodborně též někdy vývařiště, je jedním ze základních zařízení pro tlumení energie vody přepadající přes jez, přelivné objekty přehrad a pod., případně vytékajících ze základových výpustí přehrad či jejich odpadních štol, pomocí prohloubení dna pod objektem, které slouží k vytvoření a stabilizaci zpravidla vzdutého vodního skoku, někdy též skoku s povrchovým režimem. V podstatě se jedná o prohloubení dna, které může být doplněno dalšími prvky, které podporují disipaci energie ve vodním skoku (odrazníky, rozražeče). Protože voda odtékající z vývaru vykazuje ještě značnou turbulenci, bývá za koncem prahu vývaru ještě pás těžkého záhozu z lomového kamene, chránící dno těsně za vývarem před erozí. Nejčastěji se lze setkat s vývarem půdorysu pravoúhelníku, používají se však (zejména na výtocích z odpadních štol) i vývary divergentní. Vývar musí být stavebně proveden tak, aby vydržel vysoké rychlosti vody na vstupu a značné dynamické zatížení proudící vodou. Návrh vývaru větších a velkých vodních děl bývá zpravidla přezkoušen a optimalizován hydraulickým (též hydrotechnickým) výzkumem na fyzikálním modelu .\n\nPři přepadu vody přes jez nebo přelivný objekt přehrady je pro výpočet vývaru nutné určit obě vzájemné hloubky vodního skoku. Protože druhá vzájemná hloubka, která je rozhodující pro návrh hloubky vývaru, se může pro daný průtok lišit od hloubky v odpadním korytě, dané jeho konsumční křivkou (a to jak směrem nahoru, tak dolů), a tento rozdíl se může měnit se změnou průtoku, je nutné určit také tzv. návrhový průtok. Pro povrchový vodní skok musíme vzhledem k rozsahu hesla odkázat na literaturu .\n\nPrvní vzájemnou hloubku vodního skoku pod přelivem hráze nebo pod jezem určíme snadno z Bernoulliho rovnice pro profil nad přelivem (profil 0) a profil v patě přelivné plochy (profil C) - viz výpočetní schéma. Energetická výška formula_1 [m] je\n\nformula_2\n\nkde formula_3 [m] je výška hladiny ve zdrži či nádrži nad srovnávací rovinou (zde za ni považujeme dno vývaru), formula_4 [-] Coriolisovo číslo (při těchto výpočtech se obvykle uvažuje formula_5), formula_6 [ms] přítoková rychlost (rychlost před jezem nebo přelivem hráze) a formula_7 [ms] tíhové zrychlení. Energetická výška v patě přelivné plochy je\n\nformula_8\n\nkde ztráta energie mezi profily 0 a C je formula_9 [m], formula_10, kde formula_11 [-] je ztrátový součinitel.\n\nProtože formula_12 , po dosazení formula_13 kde formula_14 [-] je rychlostní součinitel a formula_15 kde formula_16 [ms] je průtok přes přeliv a formula_17 [m] průtočná plocha v profilu C, a po úpravě dostáváme vztah\n\nformula_18\n\nz něhož již snadno určíme rychlost v patě přelivné plochy formula_19. Protože formula_20, je třeba rovnici řešit postupným přibližováním. Hodnota rychlostního součinitele závisí na výšce, tvaru a charakteru příslušné přelivné plochy a lze jej nalézt v literatuře. Hloubku formula_19 v dalších výpočtech uvažujeme jako první vzájemnou hloubku vodního skoku,formula_22\n\nDruhou vzájemnou hloubku formula_23 určíme snadno z rovnice vodního skoku, např. ve tvaru\n\nformula_24\n\nkde formula_25[-] je Froudeho číslo, v tomto případě v profilu C.\n\nPro daný průtok formula_16 určíme z konsumční křivky odpadního koryta příslušnou hloubku vody formula_27 [m] a porovnáme ji s druhou vzájemnou hloubkou formula_23 vypočtenou pro tento průtok. Mohou nastat tři případy (viz též heslo vodní skok):\n\nformula_29\n\nformula_30\n\nformula_31\n\nV prvním případě - hloubka vody v odpadním korytě je větší než druhá vzájemná hloubka - evidentně vznikne vodní skok vzdutý nad patou přelivné plochy.\n\nDruhý případ je velmi nepravděpodobný, vznikl by právě vodní skok přilehlý. Aby byla zabezpečena jeho transformace do vodního skoku vzdutého, bylo by třeba mírné prohloubení dna, obdobné následujícímu případu.\n\nPokud je druhá vzájemná hloubka větší než hloubka v odpadním korytě, vznikl by vodní skok oddálený. To znamená, že bystřinné proudění by pokračovalo odpadním korytem, ztrátami třením by se zvětšovala jeho hloubka a vodní skok by se vytvořil v místě, kde by hloubka bystřinného proudění dosáhla první vzájemné hloubky formula_32 příslušné druhé vzájemné hloubce formula_30. Aby se vytvořil vodní skok vzdutý, je nutné snížit dno ve vývaru pod úroveň dna odpadního koryta, a to o hodnotu\n\nformula_34\n\nkde formula_35 [m] je hloubka vývaru a formula_36 [-] je tzv. míra vzdutí (zpravidla se uvažuje formula_37).\n\nDélka vývaru formula_38 [m] zpravidla postačuje poněkud menší než je délka prostého vodního skoku formula_39; podle Smetany postačuje\n\nformula_40, podle Čábelky formula_41. Novák udává na základě experimentů vztah\n\nformula_42 kde\n\nformula_43 pro formula_44\n\nformula_45 pro formula_46\n\nformula_47 pro formula_48\n\nformula_49 pro formula_50.\n\nProtože největší hloubka vývaru nemusí nutně být pro největší průtok, je třeba při návrhu vývaru stanovit tzv. návrhový průtok. Postup je dosti jednoduchý - pro několik zvolených průtoků vypočteme potřebné hloubky vývaru a pokud možno je vyneseme do grafu v závislosti na průtoku. Získané body spojíme \"od ruky\" plynulou křivkou, jejíž maximum nám určuje návrhový průtok. Pro tento návrhový průtok pak provedeme konečný návrh rozměrů vývaru.\n\nKaždý vývar je zakončen závěrným prahem a pro lepší tlumení energie a stabilizaci vodního skoku může být opatřen odrazníky a rozražeči v různém uspořádání. Pokud jsou použity odrazníky nebo rozražeče, a přitom není použit standardní typový vývar (viz např. ,), je nutné funkci tohoto příslušenství a jeho účinnost ověřit výzkumem na fyzikálním modelu, protože nevhodný návrh může funkci vývaru i výrazně zhoršit.\n\nZávěrný práh vývaru se kdysi navrhoval jako kolmý (viz a) na obr.), později jako stupňovitý (viz b) na obr.). Oba tyto typy nejsou podle pozdějších poznatků vhodné, protože v případě chodu splavenin může docházet k jejich ukládání v mrtvých prostorech před prahem nebo v jeho stupních, nebo i k erozi materiálu prahu obrusem splaveninami. Proto se zejména u jezů, kde může k pohybu splavenin docházet, běžně užívá závěrný práh ve sklonu 1:3 (viz c) na obr.), přes který mohou splaveniny bez problémů přecházet.\n\nZávěrný práh může být případně opatřen rozražeči podle Rehbocka.\n\nZa zvláštních okolností může být použit i tzv. vývar se zvýšeným prahem, kde dno odpadního koryta je níže než hřbet prahu. Toto uspořádání má výhodu menší hloubky vývaru (a tudíž menšího objemu zemních prací). Výpočet vývaru je však poněkud odlišný (je třeba odkázat na literaturu).\n\nOdrazníky bývají v běžných případech umístěny v patě přelivné plochy. Jejich účelem je rozdělit přepadající paprsek na větší průtočnou plochu. Některá vodní díla jsou opatřena přelivnou plochou ve tvaru lyžařského můstku (např. V.D. Slapy či Orlík), kde přepadající voda je vlastní setrvačností vrhána do vývaru ve větší vzdálenosti od paty hráze. Odrazníky v těchto případech opět přispívají k většímu rozdělení paprsku po ploše i k jeho lepšímu provzdušení, důsledkem čehož je zase lepší tlumení energie.\n\nRozražeče jsou v jedné nebo více řadách pravidelně rozmístěné bloky vhodného tvaru (vzhledem k vysokým rychlostem ve vývaru hrozí nebezpečí kavitace) a velikosti umístěné na dně vývaru. Je známo i jejich umístění na závěrném prahu, navržené Rehbockem.\n"}
{"id": "758518", "url": "https://cs.wikipedia.org/wiki?curid=758518", "title": "4 (album, Beyoncé)", "text": "4 (album, Beyoncé)\n\n4 je čtvrté studiové album americké zpěvačky Beyoncé Knowles. Deska vyšla pod vydavatelstvím Columbia Records 24. června 2011. První zmínka o desce padla v únoru 2010, kdy Beyoncé v rozhovoru prozradila, že už dále nebude používat své alter ego \"Sasha Fierce\": „Dospěla jsem a jsem schopná obě bytosti sloučit v jednu.“ Dále v interview řekla, že na albu se snaží vytvořit svůj vlastní žánr, který není typický pop, R&B ani rock. Největší inspirací při natáčení ji byli Lauryn Hill, Stevie Wonder nebo Michael Jackson.\n\nZvuk desky je ovlivněn sedmdesátými a osmdesátými léty. A obsahuje z většinové části písně v pomalém a středním tempu.\nAlbum v prvním týdnu debutovalo na prvním místě americké albové hitparády, kdy se prodalo desky 310 000 kopií. Beyoncé Knowles se stala po Britney Spears teprve druhou umělkyní, která měla na prvním místě albového žebříčku čtyři po sobě jdoucí alba.\n"}
{"id": "758521", "url": "https://cs.wikipedia.org/wiki?curid=758521", "title": "Victoria București", "text": "Victoria București\n\nVictoria București je bývalý fotbalový klub z hlavního města Rumunska Bukurešti. Založen byl roku 1935, zanikl roku 1990. Během socialistické éry byl klubem rumunského ministerstva vnitra. Nikdy nevyhrál rumunskou ligu či pohár, přesto vstoupil do evropských pohárů, a to úspěšně – v sezóně 1988/89 se probojoval do čtvrtfinále Poháru UEFA. Celkem v Evropě odehrál 3 ročníky (vždy v Poháru UEFA), s bilancí 14 zápasů, 6 výher, 3 remízy, 5 proher a skóre 21:17.\n\n"}
{"id": "758522", "url": "https://cs.wikipedia.org/wiki?curid=758522", "title": "Chošila", "text": "Chošila\n\nChošila (Qošila, Kuśala; , , 22. prosince 1300 – 30. srpna 1329) byl od února 1329 císařem říše Jüan a velikým chánem mongolské říše.\n\nByl nejstarším synem císaře Chajsana (vládl 1307–1311). Za vlády jeho bratra Ajurbarwady emigroval do střední Asie. Po dvanácti letech, koncem roku 1328, vzpoura stoupenců Chajsanových synů vynesla na místo císaře mladšího Chajsanova syna Tug Temüra. Chošila se vrátil ze střední Asie do Mongolska a po abdikaci Tug Temüra se stal císařem. Půl roku po nastoupení na trůn zemřel na cestě do Chánbalyku (Pekingu). Pravděpodobně byl s vědomím Tug Temüra otráven.\n\nChošila byl nejstarší syn Chajsana, císaře říše Jüan a jeho manželky z kmene Ikeresů. Vzhledem k složitým vztahům mezi Chajsanem, jeho mladším bratrem Ajurbarwadou a jejich matkou Targi, nejmenoval Chajsan následníkem trůnu svého syna, ale Ajurbarwadu. Chošila měl být Ajurbarwadovým nástupcem.\n\nNicméně po Chajsanově smrti na Ajurbarwadově dvoře získala převahu chongiratská frakce v čele s Targi, která roku 1316 prosadila za následníka Ajurbarwadova syna Šidebalu. Chošila byl obdařen titulem knížete z Čou a odeslán do vzdáleného Jün-nanu. Namísto odjezdu do Jün-nanu však stanul v čele vzpoury v Šen-si. Vzpoura neuspěla a Chošila uprchl do střední Asie, kde ho přivítal chán čagatajského chanátu Esen Buka. V exilu se sblížil s čagatajskými knížaty. Také se oženil s Mailaiti, dcerou karluckého náčelníka Temüdera. Měl s ní syna Togon Temüra. Matkou jeho druhého syna, Rinčinbala, byla Najmanka Babuša. Ve střední Asii zůstal i po zavraždění císaře Šidebaly a nástupu Jesün Temüra roku 1323.\n\nRoku 1328 po úmrtí Jesün Temüra vypukla v říši Jüan občanská válka. Stoupenci zemřelého panovníka v čele s císařovou vdovou Babuchan a Dawlat Šáhem, stojícím v čele administrativy, vybrali v Šang-tu novým vládcem syna zemřelého – osmiletého Ragibaga. V druhém hlavním městě, Chánbalyku (Pekingu), sjednotil El Temür jejich odpůrce a na trůn povolal Chošilova mladšího brata Tug Temüra. Tug Temürova strana dokázala ovládnout většinu říše a v listopadu její vojska dobyla Šang-tu, přičemž zajala nebo zabila vůdce Ragibagovy strany, včetně císaře. Tug Temür poté vyzval svého bratra k návratu.\n\nChošila s doprovodem čagatajských princů Eldžigideje and Duwy Temüra vytáhl do Mongolska, kde se k němu přidali místní velitelé a knížata z Čingisova rodu. Tug Temür ustoupil staršímu bratru a rezignoval, Chošila se tak mohl 27. února 1329 severně od Karakorumu nechat prohlásit velikým chánem mongolské říše a císařem říše Jüan.\n\nEl Temür přivezl císaři imperiální pečeť a ohlásil mu, že hlavní město očekává jeho příchod. Chošila poté jmenoval následníkem trůnu Tug Temüra, ale soulad mezi nimi narušil, když začal své stoupence umisťovat do hlavních úřadů – ústředního sekretariátu, výboru pro vojenské záležitosti a kontrolního úřadu.\n\nV srpnu se vydal do Chánbalyku. Tug Temür a El Temür mu vyjeli vstříc, všichni se setkali 26. srpna 1329. Čtyři dny po setkání Chošila zemřel. Pravděpodobně byl otráven El Temürem se souhlasem Tug Temüra. Motivem byla obava z přesunu moci ve prospěch Chošilových stoupenců ze střední Asie a Mongolska. Na trůn se 8. září 1329 vrátil Tug Temür.\n"}
{"id": "758525", "url": "https://cs.wikipedia.org/wiki?curid=758525", "title": "Mikuláš Krnáč", "text": "Mikuláš Krnáč\n\nMikuláš Krnáč (* 15. února 1947 Ratka) je bývalý slovenský fotbalový útočník. Jeho syn Martin Krnáč je fotbalový brankář.\n\nV československé lize hrál za Inter Bratislava. V lize nastoupil ke 133 utkáním a dal 50 gólů. Za olympijský tým Československa nastoupil ve 4 utkáních a dal 1 gól. Účastník LOH 1968 v Mexiku. V juniorské reprezentaci nastoupil v 1 utkání a dal 1 gól. Z Interu přestoupil v roce 1974 do VP Frýdek-Místek. V nižší soutěži dále hrál i za RH Cheb, kde ukončil aktivní kariéru.\n\n\n"}
{"id": "758527", "url": "https://cs.wikipedia.org/wiki?curid=758527", "title": "Přeliv", "text": "Přeliv\n\nPřeliv může být:\n\n"}
{"id": "758528", "url": "https://cs.wikipedia.org/wiki?curid=758528", "title": "Dějiny Chile", "text": "Dějiny Chile\n\nDějiny Chile zahrnují dějiny lidských společností na území dnešního Chile. První známky lidského osídlení pochází z doby mezi 33 až 13 000 lety. Od 16. století do začátku 19. století byla země součástí španělské koloniální říše. V roce 1818 se Chile stalo nezávislým státem. Po vítězství ve druhé tichomořské válce (1883) získalo území na severu s nalezištěm ledku, který do počátku 20. století představoval nejdůležitější vývozní surovinou země. Od 20. let 20. století se chilské vlády s různým úspěchem snažily o postupné řešení sociálních a hospodářských problémů postkoloniální země (např. chudoba, závislost na monokulturách, nerovnoměrná distribuce půdy nebo inflace). V roce 1970 byl do čela země zvolen socialista Salvador Allende, kterého v roce 1973 svrhla vojenská junta, jenž zemi vládla v letech 1973 až 1990. V roce 1990 se Chile vrátilo k demokracii.\n\nPodle archeologických nálezů se nejstarší lidská osídlení v Chile nalézala v oblastech pobřeží ale také v poušti Atacama. Po většinu období dějin Chile se lidé pohybovali po osa Sever-Jih.Podle archeologů začala migrace lidí už před 33 000 lety, nicméně toto datum není zcela potvrzeno. Mnohem spolehlivější archeologické nálezy pochází z doby před 13 000 lety, kdy se jednalo o osídlení v oblasti dnešního Valdivia. Podobně jako v sousedním Peru byly první lidské komunity orientovány na lov ryb nebo na lov a sběr a obývaly hlavně oblasti kolem řek. S nástupem zemědělství začaly žít usedle. Kolem 500 až 1000 n.l. se do Chile šířily vlivy peruánské kultury civilizace Tiahuanaco, která do Chile zavedla například pěstování brambor, fazolí, paprik a bavlny.\nV pozdější době žili v oblasti centrálního údolí a na jihu Chile Mapuche nebo také Araukáni, kteří se věnovali především lovu, ale také zemědělství. Dále na jihu se jednalo o další etnické skupiny například Čono (\"Chonos\"), Alakalufánů (\"Alacalufes\"), Jagenů (\"Yagenes\") nebo Onuů (\"Onas\"). Kolem roku 1470 začali Inkové ze severu anektovat severní oblasti v dnešním Chile. Dále na jihu se ale setkali s odporem ze strany Araukánů. Zatímco tedy obyvatelstvo na severu bylo značně ovlivněno inckou byrokracií a kulturou, na jihu stále existovala nezávislá společenství Araukánů a dalších.\n\nŠpanělé postupovali při objevování a obsazování území dnešního Chile ve dvou směrech, a to ze severu na jih, stejně jako z jihu na sever. Ferdinand Magellan se při své cestě v roce 1520 věnoval především objevování cesty z Ameriky do Asie, což znamenalo, že ho pobřeží dnešního Chile příliš nezajímalo. Naopak Diego Almagro, jeden z členů Pizarrovy výpravy do Peru, se zaměřil právě na objevení a dobytí jižních oblastí incké říše označovaných Španěly jako Nueva Toledo. Jeho výprava, přestože přišla poprvé do kontaktu s oblastmi dnešního Chile, nebyla příliš úspěšná. Dalším objevitelem a conquistadorem Chile se stal Pedro de Valdivia, pověřený Pizarrem v roce 1540 dobytím a kolonizací všech oblastí Nueva Toledo. Valdivia založil město Santiago de la Nueva Extramadura (1541) a zahájil postupnou španělskou kolonizaci dnešního Chile. Valvidia se stal po porážce pizarristů u Jaquijahuana guvernérem Chile a rozhodl se rozšířit oblasti pod svojí kontrolou směrem na jih. V roce 1550 se u řeky Bío Bío střetl s vojskem Araukánů a porazil je. Nicméně ani tato porážka neznamenala konec odporu Araukánů, kteří se španělské kolonizaci houževnatě bránili více než 300 let.\nTaké nástupce Valdivia Garcia Hurtado de Mendoza věřil, že zakládáním nových sídlišť a měst v oblastech Araukánů dokáže jejich odpor pacifikovat. Přes dílčí úspěchy ale představovali Araukáni v jižních oblastech země stále velkou hrozbu pro budoucnost španělského osídlení v Chile. V následujících letech nebyly okolnosti Španělům nakloněné a místní kolonizátoři museli bojovat nejenom s Araukány a anglickými a holandskými korzáry, ale také s zemětřesením a epidemiemi. V důsledku ztráty velké části domorodého obyvatelstva byli do Chile posíláni černí otroci, jejichž počet do konce 17. století rostl, nicméně v pozdější době klesal. \n\nPodobně jako i jinde ve španělské Americe byla koloniální společnost v Chile rozdělena podle kastovně-rasového principu. Nejpočetnější skupiny společnosti tvořili tzv. mesticové, tj. míšenci mezi Evropany a místními domorodci. Privilegovanou skupinou byli Španělé a kreolové. Také Chile podléhalo centralizované správě španělské říše a bylo spravováno pomocí několika instancí. Generální kapitanát Chile oficiálně podléhal místokrálovství Peru se sídlem v Limě, ale v mnoha ohledech byl na Limě nezávislý (od roku 1798 pak oficiálně). Stejně jako i jinde sehrávala významnou roli v koloniální společnosti římskokatolická církev. Mezi prvními se v Chile objevili především milosrdní bratří, nicméně roku 1593 sem přišli jezuité. V roce 1561 byla založena první chilská diecéze Nuevo Extremo, podřízená Limě. Od 17. století se hlavní vývozním artiklem chilského koloniálního hospodářství stal lůj doplněný hovězími kůžemi. Většina ekonomiky se orientovala na výměnu s Peru, popřípadě s Buenos Aires a také Asií kam Chilané exportovali především měď, zlato a stříbro výměnou za hedvábí a koření.\n\nTaké v Chile na konci 18. století a na počátku 19. století byla místní koloniální společnost značně ovlivněna revolucí ve Spojených státech, reformistickými kroky vlády Bourbonů v oblasti koloniální správy a myšlenkami osvícenství umocněnými stále častějšími cestami chilských elit do Evropy. V roce 1808 místní kreolské elity reagovaly na události ve Španělsku vyhlášením podpory Ferdinandovi VII., nicméně s obavami sledovaly dění mateřské zemi, kterou obsadil a kontroloval Napoleon. Tato nejistá situace vyústila do konfliktu mezi roajalisty a vlastenci o uspořádání poměrů v Chile s ohledem na dění v Evropě. Ani jedna skupina však neměla v plánu úplnou nezávislost, nicméně spíše různé formy autonomie.V roce 1810 vznikla vlastenecká junta, která sice nahradila koloniální správu, ale z obav před možnou intervencí místokrálovského vojska v Limě vyhlásila věrnost králi Ferdinandovi. V následujících letech v Chile otevřeně vypukl konflikt mezi vlastenci a roajalisty, kteří mohli počítat s podporou z Limy. Mezi roky 1811–1826 v Chile probíhala vleklá válka za nezávislost. V roce 1818 vyhlásil Bernardo O'Higgins nezávislost Chile a později zasadil poslední ránu chilským roajalistům v bitvě u Maipó.\n\nV prvních letech po získání nezávislosti byl nejvýznamnějším politikem Bernardo O'Higgins, jeden z latinskoamerických \"libertadores\". První roky jeho vlády (1817–1823) se vyznačovaly reformní a zakladatelskou činnosti. O'Higginsova vláda například založila Národní knihovnu, pravidelnou dostavníkovou linku mezi Valparaísem a Santiagem, nebo zrušila šlechtické tituly a snažila se o vykořenění alkoholismu a kohoutích či býčích zápasů. V roce 1822 Spojené státy uznaly nezávislost Chile a Chile získalo první zahraniční půjčku jednoho miliónu liber šterlinků od britského kapitálu. Nicméně vnitropolitická situace v zemi nebyla stabilní, O'Higgins měl řadu oponentů a nepřátel, kteří zpochybňovali jeho postavení jako \"directora supremo\", což v praxi znamenalo, že O'Higgins byl nucen vládnout jako diktátor opírající se především o vojenskou sílu. Tato situace potom vyústila v roce 1829 v občanskou válku, ze které O'Higgins nevyšel vítězně.\n\nPo odchodu O'Higginse se Chile potýkalo s politickým chaosem, který se také promítl na stavu zemědělství a na obchodní výměně s Peru, která značně oslabila. Přechod od monarchie k republice se ani v Chile neobešel bez problémů. Na konci 20.let 19. století bylo Chile de facto v rukou důstojníků s liberálními idejemi a vizí uspořádat zemi podle myšlenek Francouzské revoluce. Politická nezávislost neznamenala ale změnu společenského řádu, což znamenalo, že si dominantní postavení ve společnosti podržela chilská aristokracie. V této době se také začaly formovat první politické strany v Chile, a to především liberálové (přezdívaní \"pipiolos\") a konzervativci (přezdívaní \"pelucones\"). \n\nDiego Portales, příslušník aristokratické rodiny se stal stěžejní politickou postavou 30. let 19. století. Portales byl politikem konzervativního smýšlení, který kladl v kontextu zmatků v novém státě a v atmosféře doznívající občanské války roku 1829 důraz na pořádek, chilský patriotismus a silnou exekutivu. Během let 1830 až 1837 zaujímal Portales různé ministerské funkce. V rámci tohoto působení zavedl například Národní gardu jako protiváhu armády, zbavil se nepohodlných armádních důstojníků, některé svoje oponenty poslal do exilu a zavedl dokonce i vojenské soudy. V roce 1833 dostalo Chile novou ústavu, která učinila ze země prezidentskou republiku se silnými prezidentskými pravomocemi.\n\nVe 30. letech 19. století oslabovaly postavení nového státu také problémy ze zahraničí. Konfederace Peru a Bolívie se snažila destabilizovat Chile vnitřně (například podporou oponentů Portalesova režimu) a získat Chile pod svojí kontrolu. Peru zvýšilo daně na chilské zboží a spolu s Bolívii se snažilo vyvolat v Chile vzpouru. Naopak Portales se netajil snahou o posílení obchodní hegemonie Valparaísa i mocenskými plány učinit z Chile \"Anglii Pacifiku\". Konfederace se pokusila o vojenskou invazi do Chile. V roce 1839 byla Bolivijsko-peruánská konfederace poražena v bitvě u Yunguy. Vnější nebezpečí posílilo vnitřní soudržnost země a znamenalo i strategickou výhodu pro Chile, které si tak podrželo kontrolu nad tichomořským pobřežím Jižní Ameriky. \n\nK nejvýznamnějším nástupcům Portalese, zavražděného v roce 1837, patřili prezidenti Manuel Bulnes Prieto (v úřadě 1841–1851) a Manuel Montt Torres (v úřadě 1851–1861), kteří se oba podíleli na celkové konsolidaci politické moci nově vzniklého státu. Bulnes pocházel z vojenských poměrů a zahájil mimo jiné program další kolonizace Chile, které mělo v roce 1842 jenom něco přes milión obyvatel. Přes všechnu snahu, ale Chile nelákalo tolik přistěhovalců z Evropy jako například Argentina nebo Uruguay. Za Bulnesova prezidentství byla také otevřena Chilská univerzita a postavena první chilská železnice. Jeho nástupce Montt byl vůbec prvním prezidentem, který neměl vojenskou minulost a dokázal se udržet v úřadě, a to i přes počáteční odpor některých důstojníků, který vyústil do krátké občanské války v roce 1851. Montt se zaměřil na podporu vzdělání a školství a dále na podporu ekonomického rozvoje země – například založil Hypotéční a úvěrovou banku, která měla investicemi pomáhat rozvoji zemědělské výroby.\nCelková stabilizace poměrů v zemi během 40., 50. a 60. let 19. století se promítla do ekonomiky země, která zaznamenala vzestup zemědělské výroby, stejně jako uspokojivý růst těžby mědi a stříbra.\n\nStabilizace politických poměrů v Chile vedla od poloviny 19. století k novému rozvoji hospodářství země. Mezi roky 1870 až 1914 se ekonomická pozice Chile ve světovém hospodářství postupně měnila. Chile mělo nicméně exportně zaměřenou ekonomiku s tendencí k monokulturám. Do roku 1880 bylo Chile největším exportérem mědi. Vedle toho, avšak v menším množství, vyváželo také obilí, a to především do Evropy a v omezeném množství do dalších zemích v Jižní Americe. Po roce 1879 získala význam těžba ledku. Ledek, který se v Chile nacházel v hojné míře, představoval mezi roky 1882 až 1930 14% HDP Chile a vyvážel se především do Evropy (Německo, Francie).\n\nRelativní politická stabilita ale neznamenala, že by v Chile nedocházelo k politickému zápasu. Od 60. let 19. století se mezi sebou potýkaly dvě politické strany: první z nich zastávala konzervativní myšlenky spojující je s portesovskou tradicí a římskokatolickou církví. Liberální spíše tíhla k liberalismu, antiklerikalismu a dále se snažila o změnu ústavy z roku 1833. V roce 1863 se z ní vydělila Radikální strana. V rámci politického systému si i nadále silnou pozici zachovával prezident republiky a politickou moc měli v rukou především bohatí majitelé půdy (latifundisté). Politická stabilita země byla narušena druhou tichomořskou válkou v letech 1879 až 1883 a později občanskou válkou v roce 1891. V roce 1865 až 1866 bylo Chile jako spojenec Peru krátce zaiteresováno ve válce se Španělskem, které se pokusilo vojensky ohrozit Peru.\nDruhá tichomořská válka vypukla jako konflikt mezi Chile, Peru a Bolívii. Příčinou války byl spor mezi Chile a Bolívii o území pouště Atacama. Přestože se ve válce proti Chile spojila Bolívie s Peru, válku nakonec vyhrálo Chile a v jejím důsledku si připojilo ke svému teritoriu značné pobřežní území s nalezišti ledku na severu země. Bolívie ztratila přístup k moři.\nK další politické destabilizaci došlo v roce 1891 vypuknutím krátké občanské války. Příčinou byla politika prezidenta José Manuela Balmacedy z Liberální strany, který začal ve funkci porušovat ústavu a stavit se do pozice diktátora, což vedlo k vleklému sporu mezi ním a parlamentem. Kromě toho se Balmaceda pokoušel o potlačení vlivu britského kapitálu v Chile, který v této době kontroloval značnou část chilské ekonomiky – například 84 % veškeré produkce chilského ledku a 45 % dovozu do Chile. Situace vyústila ve vojenský puč vedený chilským námořnictvem. Ozbrojený konflikt mezi stoupenci a odpůrci Balmacedy trval od ledna do září 1891. Balmaceda nakonec ve válce prohrál a v prezidentské funkci ho nahradil Jorge Montt, jeden z vůdců rebelů.\n\nObčanský konflikt v roce 1891 vedl k reformě politického uspořádání Chile. Moc exekutivy byla značně omezena na úkor parlamentu (tzv.\"parlamentarismo\"), což posílilo význam a vliv politických stran. Z této nové situace vznikly dvě politické uskupení: Aliance a Koalice, které byly schopné zajistit parlamentní podporu oslabené exekutivě. Aliance (\"Alianza Liberal\") představovala seskupení liberálních politických stran, na druhou stranu Koalice (\"Coalición\") byla koalicí spíše liberálně-konzervativních stran. V rámci těchto politických uskupení to byla oligarchie, kdo řídil osudy země v letech 1891 až 1921. Oslabení exekutivy znamenalo také přesunutí voleb do rukou politických stran, které si hlasy často také kupovaly. Tato situace vedla k tomu, že si oligarchové většinou vybírali prezidentské kandidáty z vlastních řad, takže se ve funkci střídali členové rodinných klanů (např. rodina Montt nebo rodina Errázuriz).\n\nNa počátku 20. století Chile stále ekonomicky spoléhalo na těžbu ledku jako základního zdroje bohatství země. Závislost na příjmech z těžby a vývozu ledku byla natolik silná, že Chile prakticky neznalo přímé daňové zatížení obyvatelstva. Během konce 19. století se také změnila sociální struktura obyvatelstva a jeho zeměpisné rozložení. Například na jihu převládalo zemědělství a většinu tvořili malí zemědělci nebo zemědělští dělníci (peoni). Venkov představoval poměrně zaostalou část země. Na severu naopak převažovalo hornictví a ve městech se koncentrovalo dělnictvo.Tato demografická a společenská změna přinesla řadu nových sociálních problémů. Ve stejné době se ale i v Chile zformovaly nepříliš početné střední vrstvy. Tyto společenské změny se záhy dotkly také politického života Chile.\n\nV roce 1920 byl prezidentem Chile zvolen Arturo Alessandri Palma, kandidát liberální Aliance.Ve svém programu Alessandri sliboval omezit vliv přespříliš silného parlamentu ale také věnovat se řešení některých sociálních a ekonomických problémů Chile (např. návrh zákoníku práce, zavedení daně z příjmu, založení Centrální banky atp.). S takovým programem Alessandri nereprezentoval tradičního liberála. V realizaci programu Alessandri neuspěl, jelikož se musel potýkat s celou řadou politických problémů způsobených na prvním místě sabotáží jeho práce ze strany silného parlamentu. Vedle toho jeho vládu také tížila krize těžby ledku spojená se zmenšující se poptávkou v Evropě a ve světě, která vedla ke ztrátě pracovních míst tisíců horníků a ještě prohlubovala sociální problémy Chile. K roku 1924 vyměnilo Chile vládní kabinet celkem osmnáctkrát. Alessandriho čtyřletá vlády tak znamenala významné období pro postupný přechod od parlamentarismu kontrolovaného většinou chilskou oligarchii k další demokratizaci chilské politiky.\nNa druhou stranu byla také projevem celkové krize portalesovského uspořádání země. Chilská oligarchie se s reformními pokusy Alessandriho vlády nechtěla smířit a obrátila se na pomoc k armádě. Tím byla de facto porušena portalesovská zásada politické neangažovanosti chilské armády. V roce 1924 vznikla první vojenská junta. Vojáci chtěli zprvu svým vstupem do politiky uspíšit přijetí některých Alessandriových reforem a státního rozpočtu, který byl parlamentem blokován a znamenal pro armádu opožděné platby žoldu. Následně Alessandri rezignoval na úřad prezidenta a uchýlil se do exilu, zatímco moc v zemi nadále držela vojenská junta. Po několikaměsíčních zmatcích se v roce 1925 vrátil do Chile a prosadil novou ústavu (1925), která posílila roli exekutivy a omezila přílišný vliv parlamentu, uzákonila odluku církve od státu, upravila pravidla pro držení ministerských a poslaneckých či senátorských funkcí atp.\n\nOd vstupu vojáků do politiky se v Chile profilovala nová politická osobnost, kterou byl Carlos Ibañez del Campo (v úřadě 1927–1931), generál chilské armády. Po nástupu do prezidentského úřadu se Ibañezova vláda vyznačovala autoritářstvím a slabým parlamentem s pramalým demokratickým potenciálem. Situace došla tak daleko, že se politické strany dohodly na tom, že do voleb postaví odpovídající počet kandidátů jako je počet členů parlamentu. Tím pádem nebylo nutné volby konat a parlament se sešel ve složení jaké si dohodly předem politické strany. Ibañezova autoritářská vláda nebyla schopna řešit pokračující ekonomické a sociální problémy země. Chile nyní čelilo nejen upadajícímu zájmu o jeho klíčovou komoditu – ledek, ale také obecným dopadům Velké hospodářské krize. Ibañez zemi zatěžoval dalšími půjčkami a jeho kabinety zvyšovaly schodek státního rozpočtu. V roce 1931 zemi zaplavila vlna stávek a Ibañez následně rezignoval na úřad prezidenta a opustil Chile. Novým prezidentským kandidátem se nestal nikdo jiný než Arturo Alessandri.\n\nAlessandriho druhý prezidentský termín (v úřadě 1932–1938) byl spojen s nadějemi na vyřešení celkově špatné hospodářské a společenské situace v zemi. Tato situace znamenala, že Alessandri si prosadil na určitou dobu výjimečné pravomoci na úkor parlamentu. Klíčovým úkolem bylo zlepšit hospodářskou situace země. Ministr Gustav Ross Santa Maria uvedl v život prorůstovou strategii (zvyšování výroby a zvětšování objemu domácího konzumu). Alessandri potom prosadil některé další sociální zákony jako byl například zákon o minimální mzdě v obchodě a průmyslu nebo zákon o volebním právu žen v obecních volbách v roce 1934 (plná emancipace žen v Chile byla uzákoněna v roce 1947). Během svého druhého období ale Alessandri ztratil podporu levice a sám se začal přiklánět ze strategických důvodů na stranu konzervativců.\n\nNásledujících 14 let bylo ve znamení politické nadvlády Radikální strany, která obsadila prezidentský post celkem třikrát. První z radikálních prezidentů byl Pedro Aguirre Cerda (v úřadě 1938-1941), dalším Juan Antonio Ríos Morales (v úřadě 1942–1946) a posledním potom Gabriel González Videla (v úřadě 1946–1952). Radikální strana vládla v době, kdy se politická scéna Chila značně rozdělovala. Ve 30. letech se zformovala chilská socialistická strana zastupující zájmy početné dělnické třídy. Od roku 1922 v Chile existovala také komunistická strana. V zemi se ale rozšířil rovněž národní socialismus inspirovaný především italským fašismem. Mládežnické hnutí konzervativců se seskupilo do Národní falangy (\"Falange Nacional\") s politikou sociálně-křesťanského zaměření. Vedle toho bylo v Chile poměrně silné odborové hnutí. Radikální strana se v roce 1937 spojila se socialisty, komunisty a Demokratickou stranou a zformovala tzv. Lidovou frontu (\"Frente Popular\") za kterou kandidoval první radikální prezident Aguirre Cerda. Radikální prezidenti kladli důraz na otázky vzdělání ve vztahu k podpoře průmyslu a výroby (především technické vzdělávání),zlepšení pracovních podmínek zaměstnanců, omezení růstů spotřebních cen a nebo výstavbu bytů pro sociálně slabší. V době posledního prezidentského mandátu z Radikální strany do chilské vlády oficiálně vstoupili také komunisté. To vyvolalo ostré reakce především z pravicových ale i levicových řad a dalo vzniknout militantní Chilské antikomunistické akci (\"Accion chilena anticomunista\"). V kontextu Studené války se ale prezident González Vidal dostal do konfliktu s komunisty ve své vládě. Ti z ní byli v roce 1947 vytlačeni a González Vidal vytvořil novou vládní koalici ve které měl podporu radikálů, liberálů, demokratů a konzervativců. I přes to se atmosféra v zemi radikalizovala. Komunisté vedli nebo podněcovali spolu s chilskými odbory řadu stávek, které nadále ochromovaly život v zemi. Zákon o ochraně demokracie přijatý v roce 1948 měl být vládním řešením \"komunistického problému\". Komunistická strana Chile byla zakázána a vláda se uchýlila dokonce k represím ve formě koncentračních táborů kam byli posíláni komunisté i další levicoví aktivisté. Ani to ale nezmírnilo stávkové hnutí v Chile, které ukazovalo na to, že odbory se staly významnou politickou silou do budoucna.\n\nRozjitřená situace v zemi a pokles prestiže tradičních politických stran v Chile vytvořily možnosti pro nezávislé politiky, tzn. politiky, kteří nebyli přímo spojeni s minulými vládami a politickými stranami. Svůj comeback zažil Carlos Ibañez, který byl zvolen prezidentem Chile v roce 1952 jako nestranický kandidát. Ibañez měl ovšem poměrně slabou parlamentní většinu a nedařilo se mu Chile především ekonomicky stabilizovat. Nejzávažnějším hospodářským a také sociálním problémem byla inflace. Ta se držela v průměru na 25%, nicméně v roce 1955 stoupla na alarmujících 80%. Prezidentův ekonomický program se spoléhal na tradiční řešení: omezení objemu peněz v ekonomice spojených se snížením průmyslové výroby a tím pádem také s růstem nezaměstnanosti. Zemi tak zaplavila další vlna stávek a demonstrací.\n\nV roce 1958 byl prezidentem zvolen Jorge Alessandri Rodríguez, syn bývalého prezidenta Arturo Alessandriho. Ten vládl od roku 1961 s podporou Demokratické fronty (\"Frente Democratico\"), koalice liberálů, konzervativců a radikálů. Alessandrimu se podařilo dostat pod kontrolu inflaci (v roce 1961 jen na 9,7%). Jeho vláda také přikročila k prvnímu kolu řešení jednoho z nejpalčivějších problémů země – agrární reformy. Zákon z roku 1962 rozděloval půdu těm rolníkům, kteří na ní fyzicky pracovali a byl snahou vyřešit závislost Chile na dovozu zemědělských výrobků ze zahraničí a posílit střední vrstvy na venkově. Kritici vlády ale reformu považovali za nedostatečnou.\nRůst počtu obyvatelstva (7,2 miliónu v roce 1958 a 8,4 miliónů v roce 1964)znamenal zvýšení požadavků na bydlení. Alessandriho vládě se podařilo postavit na 150 000 nových bytů a také zvýšit těžbu mědi na rekordních 600 000 tun ročně (1964).\n\nAlessandriho nástupcem byl zvolen Eduardo Frei Montalva (v úřadě 1964–1970), kandidát křesťansko-demokratické strany. Od počátku Frei hlásal nutnost významných sociálních, politických i ekonomických změn. Jeho heslem bylo \"Todo tiene que cambiar\" (Všechno se musí změnit). Freiova křesťansko-demokratická strana se přitom vymezovala jak ke klasickému liberalismu tak i k marxismu, a hlásila se k vlastní křesťansko-demokratické cestě – \"comunitarismo\".Jeho vláda se zaměřila na zvýšení platů ve veřejné sféře a na problém chudinských městských čtvrtí (\"callampas\"), kde se snažila potírat analfabetismus, chudobu a společenské vyloučení. Vláda investovala do bydlení, vzdělání, hygieny a zdravotnictví. Frei se také odvážil realizovat další etapu agrární reformy v Chile, která měla vyřešit nerovnoměrnou distribuci vlastnictví půdy. V roce 1967 byla zákonem o agrární reformě vyvlastněna opuštěná nebo špatně obdělávaná půda a také zavlažované pozemky nad 80 hektarů. Tato vyvlastněná půda byla předána malým zemědělcům a jejich rodinám, zatímco stát bývalým vlastníkům vyplatil odškodné. Velkostatkáři, kterých se vyvlastnění týkalo, proti zákonu protestovali a vyvlastňování se někdy bránili i silou.\n\nV roce 1970 byl do prezidentského úřadu zvolen socialista Salvador Allende Gossens (v úřadě 1970–1973). Allendeho zvolení do úřadu vyvolalo obavy mezi podnikateli, latifundisty, mezi některými rolníky a také v USA, obávajících se další socialistické revoluce na západní hemisféře. Allendeho vláda přišla s programem, který byl postaven na znárodnění části chilského hospodářství, masivním přerozdělení příjmů, umenšení vlivu latifundistů, politické reformě, která by zavedla jednokomorový parlament, zvýšila lidovou účast v politice a hospodářském rozhodování a na orientaci zahraniční politiky na země východního bloku. Problémem se stala otázka realizace tohoto vládního programu. Alledeho koaliční vláda Národní jednoty (\"Unidad Popular\", UP) se skládala z celkem 6 levicových nebo středolevých stran. Vlastní Allendeho socialistická strana byla značně rozdělena v názoru na způsob \"chilské cesty k socialismu\". Část socialistů například volala po násilné revoluci. Skupiny mimo socialistickou stranu jako byli například miristé tuto formu revoluce svými teroristickými útoky již začaly realizovat. Naopak komunisté ve vládě zastávali umírněné názory odmítající revoluční násilí.\n\nVláda v roce 1971 znárodnila nerostné bohatství Chile (nejprve měď a poté ledek) a následně také vlastní doly a poté zahájila znárodnění celé řady dalších podniků. Vedle toho zvýšila platy a zmrazila ceny základních potravin. Díky znárodnění půdy Chile nebylo schopno vyprodukovat vlastní potraviny a spotřební zboží a bylo stále více nuceno k nákupu v zahraničí, což v důsledku snižovalo devizové rezervy země. Podobná situace byla i v oblasti znárodněného hornického průmyslu. S odchodem zahraničních odborníků se ukázalo, že Chile nemá dostatek svých odborníků. Tato situace vedle ke snížení efektivity těžby a tedy i snížení příjmů. Vláda také přikročila k dalším přerozdělování půdy v rámci pozemkové reformy. V této otázce ale nebyla chilská společnost tak jednotná jako v otázce znárodnění ledku a mědi a pozemková reforma zůstávala kontroverzní otázkou. Tato hospodářská politika se ukázala i přes počáteční dobré výsledky jako neúspěšná. Z Chile unikal kapitál a devizové rezervy, vláda vydávala nekryté emise bankovek, země nebyla schopna sama vyprodukovat dostatek konzumního zboží a byla stále závislejší na dovozu. Výsledkem marxistických experimentů byl kolaps ekonomiky, vzrůst nezaměstnanosti, nedostatek zboží i potravin, zavedení přídělového systému, občanské nepokoje, teroristickým útokům levicových radikálů a růst násilí v zemi. V roce 1973 Allende vyhlásil výjimečný stav. Inflace v 1972 dosáhla 140 %, situace se rychle zhoršovala, meziroční inflace v srpnu 1973 přesáhla 300 %, v říjnu dosahovala 1000 %. V zemi se schylovalo k občanské válce.\nChilská společnost se během Allendeho vlády značně polarizovala. Prezident Allende ztrácel podporu i v rámci své strany a v parlamentu, v některých případech se uchyloval k neústavním krokům. Zemi vysilovaly četné stávky, pouliční násilí a teroristické útoky. Například podle studie H. Landsbergera a T. McDaniela se v roce 1972 konalo celkem 2 474 stávek v soukromém a 815 stávek ve veřejném sektoru Ve srovnání s rokem 1959 se jednalo o celkem šestnáctkrát více. Řada těchto stávek byla předzvěstí převzetí podniků do státních rukou, ale přílišná politická mobilizace budila v Allendeho vládě obavy. V březnu 1973 se konaly parlamentní volby, ve kterých získala opozice celkem 57%, zatímco Allendeho UP 43%. Volební výsledek ještě prohloubil nejednotu v rámci Allendovy koalice. Během roku 1973 Allende jmenoval dvě nové vládě. Po ztrátě podpory křesťanských demokratů a v kontextu stávky horníků dolu El Teniente, kteří protestovali proti novým socialistickým podmínkám a která postupně paralyzovala celou zemi, do druhé vlády najmenoval vojáky.Po rezignaci generála Carlose Huga Pratse na post velitele pozemních sil do funkce jmenoval generála Augusta Pinocheta.\n\n11. září 1973 vypukl v Chile pod vedením generála Augusta Pinocheta a generálů Leigha, Toribio Meriny a Mendozy vojenský puč, který v zemi s podporou USA zavedl režim politického autoritářství a ekonomiky volného trhu. Prezident Allende při něm podle posledního vyšetřování (2011) spáchal sebevraždu, jak potvrdil chilský soud.\n\nNa kolaps ekonomiky a hrozící občanskou válku zareagovala armáda v čele s vrchním velitelem Augusto Pinochetem, který ještě několik měsíců předtím potíral snahy o ozbrojený převrat. Pinochet diktaturu označoval za nutnou, vzhledem k násilným snahám levice o destabilizaci země a směřoval zemi k demokracii, poté co pomine nebezpečí levicové diktatury, podporované SSSR a Kubou. V roce 1978 souhlasilo v referendu 78,6 % voličů s pokračováním Pinochetovy vlády a současným směřováním země. V roce 1980 byla schválena nová ústava, která nařizovala další prezidentské referendum s jedním kandidátem v roce 1988 a návrat k demokratickému politickému zřízení v roce 1990. V referendu v roce 1988 Pinocheta podpořilo 45 % voličů, protikandidát Patricio Aylwin získal 55 %. Pinochet je výjimečný tím, že sám nechal vypsal opakovaně referendum o své vládě a když prohrál, poměrem 45 % ku 55 % odevzdaných hlasů, předal moc zvolenému Patricio Aylwinovi. Pinochetův nástupce Patricio Aylwin ponechal v platnosti hospodářská opatření Pinochetovy vlády, vládu Pinocheta shrnul slovy: „Brutální, ale účinná.“. Pinocheta po roce 1990, zůstal na svém postu vrchního velitele armády až do roku 1998, kdy získal doživotně křeslo v chilském senátu, což mu zajišťoval ústavní dodatek z roku 1980.Ve druhé polovině 80. let 20. století se Pinochetův režim musel potýkat s rostoucím občanským odporem. Zároveň v Chile docházelo k politickému uvolňování, které dalo politický prostor demokratické opozici. Předzvěstí vážné krize režimu se stala reakce na jeden ze zákroků chilských karabiníků v roce 1988, jehož výsledkem byli tři zavraždění komunističtí předáci. Oficiální vyšetřování vynucené Vikářstvím solidarity a veřejností ukázala na brutální způsoby karabiníků. \nSouhrnná zpráva tzv. Rettigovy komise, vytvořené z Pinochetových odpůrců i stoupenců pod oficiálním názvem Národní komise pravdy a usmíření, z roku 1990 uvádí počet obětí Pinochetova režimu na 2 279 (146 osob odsouzeno válečným tribunálem k trestu smrti, 131 osob zamřelo během střetů při demonstracích, 101 osob zastřeleno při pokusech o útěk, 39 osob zemřelo během přestřelky, 90 osob zabito soukromými osobami, 815 dalších úmrtí a 957 zmizelých), následná vyšetřování komisí zřízených prezidentem Ricardem Lagosem i jeho nástupkyní Michelle Bacheletovou odhalila v letech 2004 a 2011 další případy. Celkový počet obětí perzekuce uznaný v roce 2011 vládou prezidenta Sebastiána Piñery činí 40 018 osob, z toho 3 065 zabitých nebo násilně zmizelých. Podle Alana Angella, který byl chilskou ambasádou v Londýně za svou pomoc uprchlíkům z Chile označen za údajného komunistu, si Chilská vojenská junta při převratu počínala s neobvyklou brutalitou, počet mrtvých odhaduje v odhadech mezi 3000 až 30 000 – přesné číslo není známo. Angella píše, že během prvních šesti měsíců se ve vězení ocitlo kolem 80 000 lidí. Na pořadu dne byly popravy, mučení, neoprávněné věznění a mizení lidí. Hlavní oporou nového režimu se stala DINA (\"Directión Nacional de Informacion\"), koordinační centrála tajných služeb zodpovědná přímo A. Pinochetovi.\n\nJunta hned v září 1973 rozpustila parlament, převzala veškeré exekutivní a legislativní pravomoci a zrušila ústavu z roku 1925, kterou nahradily \"Actas Institucionales\" (vládní dekrety). V zemi byly zakázány levicové politické strany a činnost ostatních politických stran byla pozastavena. Během roku 1974 se Augusto Pinochet stal prezidentem republiky, vrchním velitelem pozemního vojska a Nejvyšší hlavou národa (\"Jefe Supremo de la Nación\"). Až do roku 1980, kdy byla v referendu schválena ústava vládla junta zemi bez ústavy. Pinochet vládl prostřednictvím prezidentských dekretů. Nová ústava zaváděla režim \"kontrolované\" demokracie. V roce 1981 se Pinochet stal znovu prezidentem republiky na dalších 8 let s tím, že v roce 1988 měla junta (tj. velitelé všech tří vojenských složek a karabiníků) jmenovat dalšího kandidáta. Ústava zaváděla pořádek, který byl charakteristický vysokým stupněm centralizace a koncentrace moci. \nOd roku 1975 začal Pinochetův režim ekonomickou, politickou a sociální transformaci Chile podle principů navržených neoliberální chicagskou školou. Augusto Pinochet udělal ze země ostrov ekonomické stability, v jinak problémy zmítaném sektoru zemí jako Argentina či Brazílie, což platilo ještě 30 let po převratu. Někdy se tomu, co nastalo po spuštění ekonomických reforem, říkalo \"ekonomický zázrak Chile\". V zemi stoupla životní úroveň, snížila se dětská úmrtnost, prodloužil se věk dožití, zlepšila se zdravotní péče, snížily se daně, došlo k rozšíření a stabilizaci střední vrstvy, výdaje státu klesly o 25 %. Podle údajů Světové banky klesla nezaměstnanost a zvýšil se HDP. Podle Carlose Fortína, ministra ve vládě Allendeho svržené Pinochetem, šoková terapie, kterou Chile Pinochet naordinovala, spočívala ve škrtech vládních výdajů, snižovaní fiskálního deficitu a rozsáhlé privatizaci. Podle Fontína bylo výsledkem na jedné straně snížení inflace, růst HDP kolem 7 % ročně, příliv zahraničních investic do Chile či růst vývozních možností, ale na druhé straně růst nezaměstnanosti, sociálních nerovností a zhoršování sociální situace, dále Fontín uvádí zvětšení hospodářské koncentrace, což znamenalo, že velké korporace kontrolovaly jednotlivé oblasti hospodářství. 30 % půdy rozdělené pozemkovou reformou bylo vráceno jejím původním majitelům a dalších 30 % odkoupeno pod cenou. V době jihoamerické ekonomické krize v roce 1982 Chile znovu spadlo do recese, která byla horší než ta z let 1975 až 1976, podle Fontína například chilský příjem na hlavu byl o 3,5 % nižší než v roce 1970, průmyslová výroba byla o 25 % nižší než v roce 1970, zahraniční dluh dosahoval 80 % HDP ve srovnání s 8,2 % v roce 1970. Vládě se podařilo po recesi v letech 1982 až 1983 Chile ekonomicky stabilizovat. V letech 1986 až 1988 ekonomika rostla kolem 5 % ročně a nezaměstnanost klesla. Celá řada příčin může vysvětlit úspěšnou konsolidaci Pinochetova režimu. Na prvním místě to byla poměrně velká podpora širších skupin společnosti, které se obávaly důsledků Allendovy politiky. Dále to byla bezohlednost s jakou si junta počínala a efektivita jejího represivního aparátu (především DINA). Podle V. Valdivie Ortiz napomohla politická a společenská polarizace chilské společnosti během Allendeho vlády k legitimizaci užití násilí Pinochetovým režimem. Pinochetovi se také podařilo na určitou dobu paralyzovat politický život. Režim považoval opozici za zločin, zilegalizoval všechny levicové strany a pozastavil činnost ostatních stran. Např. řada prominentních představitelů Allendeho koalice UP a nebo chilských odborů byla nucena odejít do exilu nebo byla zabita. Katolická církev byla jedním z nejhlasitějších kritiků Pinochetova represivního režimu. Santiagský arcibiskup založil Vikářství solidarity (\"Vicaría de Solidaridad\"), které se snažilo chránit obyvatelstvo před porušováním lidských práv. Církev také provozovala nezávislé \"Radio Chileno\". Svůj význam měla určitá podpora Spojených států. Už před pučem CIA disponovala celkem 8 milióny dolarů určenými na svržení Allendeho a podněcovala převratovou atmosféru v zemi. Následně měla CIA \"asistovat juntě v tom aby získala pozitivní obraz doma a v zahraničí\", tři týdny po puči Nixonova administrativa uvolnila celkem 24 miliónů dolarů komoditních úvěrů na nákup obilí, což předtím Allendeho vládě odmítla. Nicméně v roce 1975 se stala otázka potlačování lidských práv významným aspektem americko-chilských vztahů. Např. americký kongres a další kritizovali Fordovu administrativu za podporu Pinocheta.V roce 1999 prezident Clinton prohlásil v Guatemale v souvislosti s americkými intervencemi v Latinské Americe, že \"Podpora vojenských nebo zpravodajských jednotek, které se podílely na násilné a široké represi byla chybná a Spojené státy nesmějí takovou chybu opakovat.\"\n\nPrvní demokratická vláda P. Aylwina (v úřadě 1990–1994) měla před sebou náročný úkol zachovat politický konsensus včetně vyvážených vztahů mezi civilní vládou a armádou, udržet hospodářský růst, ale pokusit se řešit sociální problémy zanechané minulým režimem a konečně adresovat palčivou otázku potlačování lidských práv za Pinochetova režimu. V oblasti ekonomiky vláda navázala na předchozí vývoj s tím, že kladla důraz na růst s rovností a provedla některé korekce neoliberálního modelu. V otázce vyrovnání se s nedávnou minulostí nebyla úspěšná. Dohoda o přechodu k demokracii z roku 1989 uznávala legitimitu pinochetovské ústavy a institucí, což dálo poměrně malý prostor pro vyrovnání s minulostí.Mimo to si generál Pinochet do roku 1998 podržel post velitele pozemních vojsk. Komise pravdy a usmíření (1991) zdokumentovala více než 2000 případů zabitých Až do roku 2001 chilská armáda odmítala zodpovědnost za násilí a porušování lidských práv během vojenské junty. Minulost zůstává dodnes bolestivým tématem chilské společnosti. \n\nAylwinovým nástupcem byl zvolen další křesťanský demokrat Eduardo Frei Ruiz-Tagle (v úřadě 1994–2000), jehož vláda provedla ústavní reformu a mezi jiným snažila se směřovat přebytky chilského rozpočtu do oblasti zdravotnictví a školství.V letech 2000 až 2010 nastoupili prezidenti ze socialistické strany Ricardo Lagos Escobar (v úřadě 2000–2006) a jako první žena ve funkci Michelle Bachelet Jeria (v úřadě 2006–2010). Vláda R. Lagose reformovala pracovní zákony a zdravotní systém. Lagos v roce 2005 prosadil další ústavní reformu, která zkrátila délku prezidentského termínu ze 6 na 4 roky a zrušil pozice doživotně jmenovaných senátorů. Vláda M. Bachelet se zaměřila na otázky zlepšení postavení žen a dětí a snažila se efektivně využít státní příjmy z prodeje mědi na snížení dopadů ekonomické recese.\n\nV srpnu roku 2000 Nejvyšší soud zrušil imunitu generála Pinocheta ale následný soudní proces neprokázal Pinochetovu přímou vinu na vraždách a únosech, nicméně v březnu 2001 Pinocheta obvinil z toho, že o zločinech věděl a nepředal je soudům. Pinochet byl v roce 2002 shledán neschopným procesu ze zdravotních důvodů a zároveň rezignoval na úřad doživotního senátora.Nové rozhodnutí z roku 2004 ale umožnilo další vyšetřování především Pinochetova angažmá v operaci Condor. V roce 2006 Pinochet ve věku 91 let zemřel bez toho, aby byl uznán vinným.\n\nOd roku 2010 byl prezidentem Sebastian Piñera Echenique jako první středopravý prezident po 52 letech. Jeho vláda pokračovala během prvního roku svého mandátu v ekonomické a sociální politice předchozí vlády. V roce 2010 také musela čelit dopadům ničivého zemětřesení a situaci kolem 33 horníků uvězněných v dole. Socialistka Michelle Bachelet ovšem v boji o prezidentský mandát v roce 2013 opět zvítězila.\n\n\n"}
{"id": "758529", "url": "https://cs.wikipedia.org/wiki?curid=758529", "title": "Vodní nádrž Žlutice", "text": "Vodní nádrž Žlutice\n\nVodní nádrž Žlutice (známá též jako údolní nádrž či vodní dílo Žlutice) je přehradní nádrž na řece Střela, která se nachází 2 km západně od Žlutic v okrese Karlovy Vary v Karlovarském kraji. Byla vybudována během let 1965–1968. Hráz vodního díla, jejíž délka činí 233 m, se nachází na 68,30 říčním kilometru řeky Střely.\nV zátopovém území vodní nádrže zanikla dvě sídla, Mlyňany a Dolánky a několik mlýnů na Střele, rovněž byla zatopena silnice do Skoků.\n\nPrůměrný dlouhodobý roční průtok k profilu hráze činí 1,24 m³/s. Stoletá voda zde dosahuje 110 m³/s.\n\nHlavním účelem tohoto vodního díla je akumulace vody pro přilehlou úpravnu pitné vody. Dále je také využívána ke snížení účinku povodní, zajištění minimálního průtoku pod vodním dílem a také pro výrobu elektrické energie.\nV roce 1997 byly na obě spodní výpusti pro odběr surové vody do úpravny vody instalovány dvě Bánkiho turbíny ČKD TT o instalovaném výkonu 130 a 89 kW. Roční výroba elektrické energie činí kolem 900 MWh.\n\nHráz je přímá, sypaná, kamenné jádro je ze svorových rul, návodní strana je těsněná sprašovými hlínami a zakryta makadamovým zásypem, vzdušný líc je zatravněn. Zajímavostí je, že odběrný objekt v podobě betonové věže je normálně ukryt pod hladinou nádrže.\nDvě spodní výpusti o průměru 600 mm, s maximální kapacitou 7,97 m³/s, uzávěr šoupě a regulační klapka.\nBezpečnostní přeliv je nehrazený, korunový, o jednom poli o šířce 35,1 m, s maximální kapacitou 200 m³/s. Betonový skluz je zaústěn do vývaru.\n\n\n"}
{"id": "758532", "url": "https://cs.wikipedia.org/wiki?curid=758532", "title": "Dolánky (Žlutice)", "text": "Dolánky (Žlutice)\n\nDolánky () jsou zaniklá osada dnešních Verušic, části města Žlutice v okrese Karlovy Vary. Osada zanikla v polovině šedesátých let dvacátého století při výstavbě vodního díla Žlutice.\n\nNázev vesnice je zdrobnělinou jména Dolany ve významu malé Dolany. Slovo Dolany vzniklo ze staročeského slova dól (důl), příbuzného s německým slovem (údolí). V historických pramenech se název objevuje ve tvarech: in Dolan (1379), Dolanky (1572, 1575, 1578), w Dolankach (1651), Dolanky (1654), Dolanka (1785), Dollanka (1847) a Dolánky nebo Dollanka (1854–1923).\n\nPrvní písemná zmínka o vesnici pochází z roku 1379.\n\n"}
{"id": "758534", "url": "https://cs.wikipedia.org/wiki?curid=758534", "title": "FCM Bacău", "text": "FCM Bacău\n\nFotbal Club Municipal Bacău byl rumunský fotbalový klub z města Bacău. Založen byl roku 1950. V rumunské lize dosáhl nejvýše 4. místa, v rumunském poháru se jednou probojoval do finále (1990/91). Přesto si připsal významný úspěch v evropských pohárech, v sezóně 1969/70 postoupil do čtvrtfinále Veletržního poháru (vyřadil Florianu, Skeid Oslo a Kilmarnock, vypadl s Arsenalem Londýn). V sezóně 1991/92 hrál jako poražený finalista domácího poháru též Pohár vítězů pohárů, vypadl v 1. kole s Werderem Brémy. Klub hrával ke konci historie v nižších rumunských soutěžích, zanikl v roce 2014.\n\n\n\n"}
{"id": "758539", "url": "https://cs.wikipedia.org/wiki?curid=758539", "title": "Mlyňany", "text": "Mlyňany\n\nMlyňany () jsou katastrální území o rozloze 2,25 km² a zaniklá část města Žlutice v okrese Karlovy Vary. Vesnice zanikla v důsledku výstavby vodního díla Žlutice v polovině šedesátých let dvacátého století.\n\nPrvní písemná zmínka o vesnici pochází z roku 1379. Ves tehdy byla rozdělená mezi více šlechtických statků, z nichž jeden až do roku 1405 patřil zemanovi Rackovi. V roce 1417, kdy byla poprvé zmíněna zdejší tvrz, na ní sídlil Odolen z Oráčova. Jeho potomci nebo příbuzní zde žili až do roku 1467, kdy Jan z Ejstebna prodal panství žlutickému špitálu. Mlyňanský statek poté patřil mezi významné zdroje městských příjmů. Výnosný byly zejména mlýny. Z nich byl nejvýnosnější Havlův mlýn, který město koupilo po roce 1610 od rytíře Jana Jáchyma z Ratiboře. Stával u Střely na severním okraji vesnice a zanikl ve druhé polovině devatenáctého století. Je možné, že byl pozůstatkem tvrze, protože byl osvobozen od většiny poplatků a povinnost a naopak poddaní z okolních vesnic museli do mlýna vozit dříví nebo jinak pomáhat při jeho údržbě. Dne 7. července 1950 byl v lese nedaleko obce zastřelen lesníkem Hynek Horák, který dva dny předtím uprchl z koncentračního tábora Svornost.\n\n"}
{"id": "758542", "url": "https://cs.wikipedia.org/wiki?curid=758542", "title": "Pannwitz", "text": "Pannwitz\n\nPříjmení Pannwitz má více nositelů:\n\n"}
{"id": "758547", "url": "https://cs.wikipedia.org/wiki?curid=758547", "title": "Ogilvy", "text": "Ogilvy\n\nOgilvy (Ogilvie) byl starý skotský hraběcí rod, jehož mnoho členů hledalo od 17. století své životní štěstí v zahraničních vojenských službách.\n\n\n"}
{"id": "758556", "url": "https://cs.wikipedia.org/wiki?curid=758556", "title": "Long Tall Sally (EP)", "text": "Long Tall Sally (EP)\n\nLong Tall Sally je páté oficiální EP rockové skupiny The Beatles vydané ve Spojeném království. Vydáno bylo vydavatelstvím Parlophone v roce 1964 a bylo prvním britským EP této skupiny, které neobsahovalo písně předtím vydané na albech nebo singlech. Ze čtyř obsažených písní se ve třech případech jedná o cover verze.\n"}
{"id": "758557", "url": "https://cs.wikipedia.org/wiki?curid=758557", "title": "Filtrování zpráv", "text": "Filtrování zpráv\n\nFiltrování zpráv je proces zpracování e-mailových zpráv za účelem jejich organizace dle zadaných kritérií. Nejčastěji se jedná o automatické zpracování příchozích zpráv, ale termín se vztahuje i na zákrok člověka spolu s anti-spamovými technikami stejně jako na odchozí e-maily.\n\nVstupem softwaru pro filtrování zpráv je e-mail. Software poté buď doručí zprávu do uživatelovy schránky nezměněnou, přesměruje zprávu na jiné místo nebo dokonce e-mail zahodí. Některé filtry jsou schopny během zpracování zprávu i upravit.\n\nObvyklé využití e-mailových filtrů spočívá v organizaci příchozích e-mailů a odstraňování spamů a počítačových virů. Občas se využívá i k vyšetřování odchozích e-mailů v některých společnostech, aby bylo zajištěno, že zaměstnanci splňují příslušná práva. Uživatelé mohou také využít e-mailového filtru pro upřednostnění zpráv a zařazení zpráv do složek podle předmětu nebo jiných kritérií.\n\nE-mailové filtry mohou být nainstalovány uživatelem buď jako oddělené programy nebo jako část jejich e-mailových klientů. V e-mailových klientech si mohou uživatelé „ručně“ vytvořit filtry, které potom automaticky filtrují zprávy dle zadaných kritérií. Většina e-mailových klientů má také automatický spamový filtr. Poskytovatelé internetového připojení mohou také mít nainstalované e-mailové filtry v jejich programech pro přenos e-mailů jako službu pro všechny své zákazníky. Vzhledem k rostoucímu počtu podvodných webových sítí poskytovatelé filtrují URL v e-mailových zprávách k odstranění nebezpečných odkazů dříve, než na ně uživatelé kliknou. Společnosti často používají filtry, aby ochránili zaměstnance a jejich informační technologie.\n\nE-mailové filtry mohou zpracovávat příchozí a odchozí e-mailový provoz. Filtrování příchozích e-mailů zahrnuje prověřování zpráv z internetu adresovaných chráněným uživatelům nebo legální ukládání dat za účelem analýzy či evidence. Filtrování odchozích e-mailů zahrnuje opak – prozkoumávání e-mailových zpráv lokálních uživatelů předtím, než mohou být potenciálně škodlivé zprávy odeslaný ostatním uživatelům internetu. \nJedna z metod filtrování odchozích e-mailů běžně používána poskytovately internetu je Transparent SMTP proxy, ve které je e-mailový provoz zadržen a filtrován skrze transparentní proxy uvnitř sítě. Odchozí filtrování má také uplatnění na e-mailovém serveru. Mnoho společností používá technologii pro prevenci úniku dat v jejich e-mailových serverech pro odchozí poštu k předejití úniku citlivých informací skrze e-mail.\n\nE-mailové filtry mají různé stupně konfigurovatelnosti. Někdy se rozhodují na základě regulárních výrazů. V jiných případech jsou používána klíčová slova v těle zprávy nebo třeba e-mailové adresy odesílatele zprávy. Některé pokročilejší filtry, částečně anti-spamové filtry, používají techniky pro statistické klasifikace dokumentů jako např. naivní Bayesovský klasifikátor. Může být použito i filtrování obrázků, které používá algoritmy komplexní analýzy obrázků pro detekování odstínů pleti a specifických částí těla asociovaných s obrázky pro dospělé (pornografické obrázky).\n\n"}
{"id": "758562", "url": "https://cs.wikipedia.org/wiki?curid=758562", "title": "Karel Pimmer", "text": "Karel Pimmer\n\nKarel Pimmer byl český fotbalista, brankář v předligové éře.\n\nHrál za SK Slavia Praha (1910-1913). Mistr ČSF 1913, vítěz Poháru dobročinnosti 1911 a 1912. S reprezentací byl amatérským mistrem Evropy 1911 organizace UIAFA.\n\n\n"}
{"id": "758563", "url": "https://cs.wikipedia.org/wiki?curid=758563", "title": "BW", "text": "BW\n\nSpojení písmen B a W může mít různé významy:\n\n"}
{"id": "758564", "url": "https://cs.wikipedia.org/wiki?curid=758564", "title": "FC Amsterdam", "text": "FC Amsterdam\n\nFC Amsterdam byl nizozemský fotbalový klub z Amsterdamu. Vznikl roku 1972 sloučením klubů Door Wilskracht Sterk (založen 1907), Blauw-Wit Amsterdam (založen 1902) a Volewijckers (založen 1920). Zanikl roku 1982. Nejúspěšnějším ze zakladatelů klubu byl Door Wilskracht Sterk, známý též jako DWS, který se probojoval do čtvrtfinále Poháru mistrů evropských zemí 1964/65. Samotný FC Amsterdam hrál evropské poháry jednou, ale také úspěšně: postoupil rovněž do čtvrtfinále, tentokrát Poháru UEFA v sezóně 1974/75.\n"}
{"id": "758579", "url": "https://cs.wikipedia.org/wiki?curid=758579", "title": "Oblouk (Ostrava)", "text": "Oblouk (Ostrava)\n\nOblouk je multifunkční budova v Ostravě-Porubě, umístěná v nejstarší části zástavby tohoto sídliště, na jeho jižním okraji. Název budovy pochází od půlkruhovitého půdorysu, který zabírá. Představuje jednu z ukázek socialistického realismu 50. let a zároveň měla být velkolepou bránou do nového, dělnického města (dodnes je Oblouk největší stavbou na území nové Poruby).\n\nArchitekt Evžen Šteflíček se při navrhování budovy inspiroval známým Palácovým náměstím v dnešním Petrohradě – tedy kruhovým prostorem obestavěným velkolepým palácem s monumentální bránou v průčelí. Koňské spřežení však nahradil reliéfem znázorňujícím „odchod do práce a opětný návrat domů“ (jeho autorem byl Václav Šantrůček). Budova Oblouku patří mezi nejznámější počiny tohoto brněnského architekta.\n\nUprostřed půlkruhu „oblouku“ se nachází silniční křižovatka, ze které vycházejí dvě dopravní komunikace procházející průjezdy skrz objekt, třetí z nich směřuje do Svinova a skrz Oblouk neprochází. V průjezdech je prostor pro chodce oddělen od vozovky stylizovanými sloupy. Západní konec je ukončen věží s hodinami, která se vypíná nad říčkou Porubkou, východní pak přechází v jeden z mnohých obytných domů navazujícího sídliště. Samotný oblouk se ve skutečnosti sestává z dvanácti samostatných jednotek, které jsou uspořádány do jednoho celku, působícího dojmem jednoho rozsáhlého objektu. Při pohledu ze vzduchu či na mapu je jasně vidět budovu v kontextu s vozovkou jako srp a kladivo.\n\nVýstavba Oblouku byla zahájena v červnu roku 1952 a probíhala společně s budováním okolních obytných celků na nedaleké ulici Svazu protifašistických bojovníků (s jedním tímto domem je Oblouk dokonce i propojen). Stavební práce probíhaly po celý rok 1953 i 1954 a dle dobových údajů byly poměrně náročné. V prosinci roku 1954 byl komplex dokončen a nastěhovali se do něj první nájemníci. Zdobná omítka budovy však byla dokončena až později.\n\nVelkolepá budova odkazující na architekturu Sovětského svazu však v nových poměrech, které přišly v polovině 50. let a v letech šedesátých, jen stěží mohla plnit roli ukázky socialistické architektury a proto byla v následujících letech často opomíjena. Rozhodnutím Ministerstva kultury ČR z 27. března 2008 byl Oblouk prohlášen kulturní památkou.\n"}
{"id": "758580", "url": "https://cs.wikipedia.org/wiki?curid=758580", "title": "FI-NUTS", "text": "FI-NUTS\n\nNUTS:FI je zkratka pro normalizovanou klasifikaci územních celků ve Finsku pro potřeby Eurostatu.\n\n\n"}
{"id": "758586", "url": "https://cs.wikipedia.org/wiki?curid=758586", "title": "Cairns", "text": "Cairns\n\nCairns je město a přístav v severním Queenslandu v Austrálii. Město má asi 152 000 obyvatel. Ve městě se nachází jeden z domovských přístavů australského královského námořnictva.\n\nCairns bylo založeno v roce 1876 jako přístav pro zlaté doly. \n\nBylo pojmenováno podle guvernéra Queenslandu, Williama Wellingtona Cairnse. \n\nV okolí města jsou četné plantáže cukrové třtiny.\n\nCairns je turistické město, v blízkosti je Velký bariérový útes. Velmi oblíbený je také Národní park Daintree\n\nMěsto se nachází ve tropickém pásu. Lednové teploty zde mohou přesáhnout hranici 30 °C a červencové teploty se pohybují kolem 22 °C. Mezi lednem a březnem se zde objevují i monzunové deště.\n\nCairns se stává pro turisty stále populárnější destinací hlavně díky tomu, že se nachází na pomezí deštných lesů a suchých stepí tzv. bushe.\n\nCairns nabízí studium na James Cook University, tato škola se také nachází ve Brisbane, Townsville a Mackay.\n\nTaké se zde nachází jedna ze sítí odborných škol CQUniversity, kterou navštěvují hlavně zahraniční studenti.\n\n"}
{"id": "758587", "url": "https://cs.wikipedia.org/wiki?curid=758587", "title": "Vlado Bálint", "text": "Vlado Bálint\n\nVlado Bálint (* 1960, Michalovce, Slovensko) vystudoval kulturologii na Univerzitě P. J. Šafáříka v Košicích. Působil v profesionálním divadle, televizi, rozhlase, dabingu a jako pedagog. V současnosti se kromě psaní věnuje i fotografii a komponování hudby. Je zapsaný v Who is Who v Slovenské republice, II. edition, 2003. \nJe autorem knih:\n\nVšechny divadelní hry autora byly přeloženy i do češtiny. Náhodné stretnutie (iného druhu) i do angličtiny.\nJe autorem hudebních CD:\n\n"}
{"id": "758588", "url": "https://cs.wikipedia.org/wiki?curid=758588", "title": "Jan Kozár", "text": "Jan Kozár\n\nJan Kozár (4. března 1933 Opatovice – 31. března 2009 Chomutov) byl český římskokatolický kněz, správce chomutovské farnosti, okrskový vikář krušnohorského vikariátu, osobní arciděkan, sídelní kanovník katedrální kapituly u sv. Štěpána v Litoměřicích.\n\nNa kněze byl vysvěcen 23. června 1963 v Litoměřicích. Nejprve působil od roku 1963 v Teplicích jako kaplan, od roku 1965 v Horním Jiřetíně jako administrátor farnosti.\n\nKdyž biskup litoměřické diecéze Štěpán Trochta, ve smyslu Motu proprio papeže Pavla VI. \"Ecclesiae Sanctae\" z 6. srpna 1966 a dekretů II. vatikánského koncilu, zřídil dne 28. března 1969 Diecézní kněžskou radu, jmenoval do ní také Jana Kozára.\n\nOd 1. října 1970 byl jmenován administrátorem v Kadani, a excurrendo administrátorem v Čachovicích, Mikulovicích, Prunéřově, Tušimicích, Úhošťanech, Želině, Místě a Kralupech u Chomutova. V Kadani byl později jmenován farářem a nakonec děkanem. V roce 1986 se stal děkanem v Chomutově.\n\nNa období duchovní správy v Kadani v 80. letech 20. století se váže jeho protikomunistická činnost. Angažoval se v tajné tiskárně samizdatů v charitním domově řeholnic dominikánského řádu v Kadani. Byl na něho nasazen agent StB, který se prezentoval jako potenciální konvertita. Tento agent byl Státní bezpečností: \"„zaměřován na prohloubení styků s děkanem římskokatolické církve v Kadani.“\" Obdržel od děkana Kozára k prostudování náboženskou protisocialisticky zaměřenou literaturu, vydávanou ve formě samizdatů. S pomocí tohoto agenta se tajnou tiskárnu podařilo odhalit, nicméně agent byl do určité míry ovlivněn děkanem natolik (podle Kozárova osobního svědectví), že neprozradil všechny informace, které by bývaly byly dostupné. Když se v 90. letech dostal Jan Kozár k záznamům Státní bezpečnosti, byl spíše překvapen, co všechno se nedozvěděla. Existuje ale také názor, že plným prozrazením agenta by StB narušila jeho konspiraci. Státní bezpečnost se Jana Kozára pokoušela získat pro spolupráci do roku 1989, ale bezvýsledně.\n\nPo pádu totality v roce 1990 se stal okrskovým vikářem krušnohorského vikariátu. 1. dubna 1993 byl za svou činnost oceněn litoměřických biskupem Josefem Kouklem titulem osobní arciděkan. 11. dubna 1995 se stal kanovníkem kapituly sv. Štěpána v Litoměřicích s kanonikátem königseggovským II. Zemřel 31. března 2009 v Chomutově. Poslední rozloučení s tímto významným knězem se konalo 6. dubna 2009 v děkanském kostele Nanebevzetí Panny Marie v Chomutově. S kanovníkem Janem Kozárem se přišla rozloučit, kromě velikého počtu věřících i nevěřících, také chomutovská primátorka Ivana Řápková. Následně byl pochován litoměřickým biskupem Janem Baxantem do kněžské hrobky na chomutovském hřbitově.\n\n\n\n"}
{"id": "758589", "url": "https://cs.wikipedia.org/wiki?curid=758589", "title": "Londýn XI", "text": "Londýn XI\n\nLondýn XI, čili „londýnská jedenáctka“, byl fotbalový výběr, který byl vytvořen speciálně pro první ročník Veletržního poháru, který se konal tři roky, v letech 1955-58. Původní myšlenkou Veletržního poháru bylo, aby se utkávali zástupci měst, v nichž se konají velké veletrhy. Do prvního ročníku některá města tedy vyslala jakési městské reprezentace tvořené hráči různých klubů. Byl mezi nimi i Londýn, jehož výběr sestavil kouč Chelsea Joe Mears, a to ze zástupců jedenácti londýnských klubů: Arsenalu, Brentfordu, Charlton Athletic, Chelsea, Crystal Palace, Fulhamu, Leyton Orient, Millwallu, Queens Park Rangers, Tottenham Hotspur a West Ham United.\n\nNěkterá města ovšem pověřila reprezentací města konkrétní klub (v prvním ročníku např. FC Barcelona, Birmingham City, Inter Milán, Lausanne Sports). Tento princip časem převládl a Veletržní pohár se změnil v klubovou soutěž. Londýn svou reprezentací pověřil od druhého ročníku také vždy již pouze konkrétní kluby (ve 2. ročníku to byla Chelsea). Londýnská XI v prvním ročníku uspěla, probojovala se až do finále, kde podlehla FC Barcelona.\n\n"}
{"id": "758594", "url": "https://cs.wikipedia.org/wiki?curid=758594", "title": "Antonín Tesař", "text": "Antonín Tesař\n\nAntonín Tesař (* 2. prosince 1963 Kroměříž) je český fotograf. Ve své tvorbě se věnuje především fotografii aktu, portrétní fotografii, okrajově i zátiší. Ve své tvorbě se inspiruje tématy z mytologie, náboženství nebo díly starých mistrů. Jeho snímky jsou na první pohled barevné a záměrně využívají prvoplánové, jednoduché estetiky popkultury, to však často vzápětí přebíjí nečekaným absurdním detailem nebo šokujícím spojením.\n\nDětství strávil v rodné Kroměříži. Na základní škole navštěvoval 5 let Lidovou školu umění. Po ukončení základního vzdělání se hlásil na Střední umělecko-průmyslovou školu v Uherském Hradišti obor grafika. Složil talentové zkoušky, ale přijat nebyl. Pokračoval na SPŠ v Hodoníně, obor stavební hmoty. Po škole pracoval krátce v Okresní knihovně v Kroměříži jako knihovník. Inscenované fotografii se začal intenzivně věnovat od roku 1989. Od roku 1999 vystřídal řadu zaměstnání (drogista, číšník, provozovatel baru). V současné době pracuje v reklamní společnosti GRAPO, na pozici tiskaře.\n\nVe své tvorbě se věnuje především portrétu, okrajově i zátiší. Jeho díla představují osobitý pohled na současný svět viděný dekadentní optikou. Z dekadence, jako tvárné metody pracující s neklidnými a zasutými prvky lidské mysli, čerpá své představy o podobách lásky, šílenství, smrti i bolesti. Témata, která Tesaře iritují, oscilují od zájmu o banální podoby lidských tužeb, slastí až po devalvaci intimity spojenou s masovou popularitou sexu. Často také pracuje s odkazy na náboženská a antická témata. V autorských verzích jeho fotografie zachycují motivy ukřižování, zpochybňují neposkvrněné početí, hledají současné analogie pro utrpení jednotlivých světců a světic. Stejnou inspirací jsou mu i klasická díla světového malířství, s nimiž nakládá jako poučený postmodernista velmi volně a svobodně. Jeho tvorba je velmi vrstevnatá, významově nabitá, koncepčně pečlivě promyšlená. Divák je nucen se proplétat skrze bludiště zásadních otázek souvisejících se samotnou podstatou bytí. Tesař pracuje s motivy spojovanými s pornografií, fetišem, s tématem slasti, ale i závislosti. Rád vstupuje do pozice komentátora soudobé společnosti. Jeho na první pohled lákavé, barevné a bujné scény a obrazy záměrně využívají prvoplánové, jednoduché estetiky popkultury. Tu autor často vzápětí přebíjí nečekaným absurdním detailem, šokujícím spojením, které si neklade za cíl rehabilitovat kýč či banalitu, ale uvést překvapeného diváka do dalších rovin fotografické kompozice, kde dále pracuje se spodním proudem svého i diváckého podvědomí. V jeho dílech můžeme najít prvky nejen dekadence či postmodernismu, ale i surrealismu nebo popsurrealismu. V jeho fotografiích se také často spojuje naturalistické zobrazení se symbolickými významy, ve výsledné formě velmi silně ovlivněné dekorativním ornamentalismem, který má kořeny na začátku minulého století v secesním umění a symbolismu.\n\nŠtěpánka Bieleszová, kurátorka fotografické sbírky Muzea umění Olomouc glosovala Tesařovo dílo citátem H. P. Robinsona:\n\nOd prvních fotografií používá v procesu klasické fotografie akvarelové barvy. Tuto techniku dále rozvíjí na míchání transparentních vrstev na samotném pozitivu aby dosáhl barevné škály stejně, jako se o to snažili impresionisté. Díky tomu trvá výroba jedné fotografie i několik týdnů a stává se tak u sběratelů ještě více ceněnou. Fotografuje na negativy formátu 6x6 cm a od roku 2001 přešel na velikost 9x12 cm. Jeho fotografie jsou vyrobeny klasickým „mokrým procesem“. Při jejich výrobě nepoužívá osobní počítač.\n\n\n\n"}
{"id": "758600", "url": "https://cs.wikipedia.org/wiki?curid=758600", "title": "Inverzní morfologie", "text": "Inverzní morfologie\n\nInverzní morfologie je v některých jazycích vlastnost slovesa zaměnit podmět a předmět v rámci shody vyjádřené polypersonálním sufixem.\nPoužití inverzní morfologie (někdy se v této souvislosti mluví o vidu nebo slovesném rodě) je zpravidla obligatorní, je-li předmět prominentnější než podmět na stupnici, která je jazykově specifická (např. v algonkinských jazycích jde o gramatickou kategorii osoby, pořadí je 2 > 1 > 3). Vyskytuje se v některých polysyntetických jazycích jako kríjština, kečuánština nebo mapudungun.\n\nNapříklad v kríjštině ve slově \"ni-wi:cih-a:-na:n-ak\" poslední dva sufixy vyjadřují 1. a 3. osobu plurálu a \"-a:\" je přímý mód. Věta znamená „pomáháme jim“. Pokud se místo \"-a:\" použije inverzní mód \"-iko\", tedy \"ni-wi:cih-iko-na:n-ak\", význam je „pomáhají nám“.\n\nV jazycích tohoto typu neexistuje explicitní vyjádření rozdílu mezi podmětem a předmětem na úrovni morfologie nebo syntaxe, místo toho jsou tyto gramatické funkce vyjádřeny implicitně shodou vyjádřenou slovesnými sufixy.\n\nProtokečuánština měla inverzní morfologii před bližším kontaktem s ajmarštinou a dodnes ji některé dialkty v určitých konstrukcích mají. Například \"mika-na:-šu-nqa-yki\" znamená „abys dostal hlad“. \"-yki\" vyjadřuje druhou osobu podmětu, v kombinaci se \"-šu\" ale druhou osobu předmětu. \"-na:\" je kauzativní sufix.\n"}
{"id": "758604", "url": "https://cs.wikipedia.org/wiki?curid=758604", "title": "Velká lokomotivní honička", "text": "Velká lokomotivní honička\n\nVelká lokomotivní honička (\"Great Locomotive Chase\" nebo též \"Andrews' Raid\" – Andrewsův přepad) byla epizoda americké občanské války, která se udála 12. dubna 1862 v severní Georgii. Dobrovolníci armády Unie vedení civilním zvědem Jamesem J. Andrewsem unesli vlak a snažili se jej odvézt na sever do Chattanoogy v Tennessee. Cestou poškozovali trať Western and Atlantic Railroad (W & A) z Atlanty do Chattanoogy jak jen mohli, nejen aby zabránili pronásledování, ale aby především znemožnili zásobování vojsk Konfederace v Chattanooze. Jelikož poškodili i telegrafní vedení, nemohla být alarmována vojska Konfederace, která se nacházela podél trati. Únosci byli nakonec zajati a někteří z nich popraveni jako špióni. Někteří z únosců se stali prvními nositeli Medaile cti.\n\nBrigádní generál Ormsby M. Mitchel velel vojskům Unie v centrální části Tennessee. Plánoval přesun své armády na jih a obsazení Huntsville v Alabamě, poté chtěl pokračovat na východ a doufal, že se mu podaří obsadit Chattanoogu. Byl si vědom strategického významu Chattanoogy jako uzlu železniční a vodní dopravy.\n\nTehdejší standardní taktikou zabraňující posílení obrany bylo obklíčení. Chattanooga však byla na jihu a východě obklopena horami a vodou, což činilo obklíčení s prostředky, které měl Mitchel k dispozici, prakticky neproveditelným. Avšak v případě, že by se bývalo podařilo zabránit přístupu posil po železnici, naděje na dobytí by vzrostly. V případě obsazení Chattanoogy by vojska Unie získala významný strategický bod, navíc s dobrým železničním spojením s pevností a zásobovacím skladem v Nashville v Tennessee.\n\nJames J. Andrews, civilní zvěd, navrhl odvážný nájezd s cílem zničení železnice Western and Atlantic Railroad spojující Chattanoogu s Atlantou. Nejprve zkusil oslovit generála Buella, u něj však neuspěl. Generála Mitchela ale plán zaujal a souhlasil s ním. Koncem března se tak uskutečnila první výprava osmi dobrovolníků na území nepřítele. V Atlantě se měli setkat s georgijským strojvůdcem. Čekali několik dní, ale strojvůdce se nedostavil, pravděpodobně byl zaměstnán při velkých přesunech, které v ty dny probíhaly. Skupina se vrátila zpět. V pondělí 7. dubna se Andrews znovu objevil v táboře v Shelbyville. Tentokrát přibral civilistu Williama Huntera Campbella a 22 dobrovolníků ze tří regimentů z Ohia, včetně dvou strojvůdců. Andrews nařídil mužům přijet do Marietty v Georgii do půlnoci 10. dubna. Byl domluven s Mitchelem na současném zničení trati do Atlanty a útoku na Huntsville 11. dubna. Do Chattanoogy cestovali dobrovolníci v malých skupinkách po dvou nebo třech a v civilních oděvech, aby neupadli v podezření. Cestu komplikovaly silné deště, a tak se téměř všichni sešli s Andrewsem teprve ve čtvrtek večer nedaleko Chattanoogy, u městečka Jasper. Andrews odložil akci o den, pravděpodobně doufal, že i generál Mitchel odloží útok na Huntsville. Pouze dvěma se podařilo dorazit do Marietty v původním termínu, ale 12. dubna nebyli včas probuzeni a únosu se nezúčastnili. Naopak Llewellyn a Smith se zdrželi a podle instrukcí, které obdrželi pro takový případ, se nechali narukovat do vojska Konfederace.\n\nRáno 12. dubna zastavil v Big Shanty v Georgii (nyní Kennesaw) osobní vlak vedený lokomotivou \"General\", aby cestující a četa posnídali v hotelu Lacy. V tehdejších dobách bývalo zvykem, že v jízdních řádech vlaků byly plánovány přestávky na jídlo pro cestující. Andrews a jeho společníci využili této příležitosti a zmocnili se lokomotivy s několika vozy. Jejich cílem bylo dovést vlak do Chattanoogy a zde se spojit s Mitchelovou armádou. Andrews se rozhodl provést únos ve stanici Big Shanty, protože ve stanici nebyla telegrafní stanice. Nemilým překvapením pro únosce ovšem byl vojenský tábor, který krátce před únosem vyrostl v sousedství stanice. Nakonec byl ovšem proveden únos tak rychle, že ani vojáci nestačili zareagovat. Únosci vyrazili z Big Shanty zanechávajíce za sebou překvapené cestující, vlakovou četu a přihlížející, včetně mnoha vojáků Konfederace. Cestou plánoval Andrews na různých místech vytrhat koleje, poškodit výhybky, spálit kryté mosty a přetrhat telegrafní vedení.\n\nPrůvodčí William Allen Fuller a dva další muži – strojvůdce Cain a mechanik Murphy – vyrazili za ukradeným vlakem, nejprve během, potom pokračovali na vozíku na nářadí, který jim poskytli traťoví dělníci. To nebylo tak beznadějné, jak by se dnes zdálo, protože tehdy byla průměrná rychlost vlaků 15, nejvýše 20 km/h. Dokonce dnes nepřesahuje v úseku mezi Atlantou a Chattanoogou 40 km/h. Protože Andrews plánoval zastávky pro sabotáže, bylo by pro odhodlaného pronásledovatele docela možné vlak doběhnout.\n\nVe stanici Etowah nalezl Fuller lokomotivu \"Yonah\" a na ní pronásledoval únosce až do Kingstonu. Strojvůdce Knight, který řídil uneseného \"Generala\", chtěl lokomotivu zneschopnit, ale Andrews kvůli zdržení chtěl raději rychle pokračovat v jízdě. Kdyby bývali lokomotivu zneschopnili odebráním části mechanismu, Fuller by je stěží mohl úspěšně pronásledovat. \nÚnoscům se z různých důvodů po celou dobu nepodařilo získat před Fullerem výraznější náskok. Jednak ničení trati za vlakem nešlo příliš rychle a jednak unesli pravidelný vlak, který se na jednokolejné trati musel křižovat podle jízdního řádu s dalšími vlaky, takže ve stanicích stejně museli čekat na vlaky mířící k jihu. V Kingstonu čekali více než hodinu, než dojely postupně tři nákladní vlaky směřující na jih. Fuller s pronásledovateli dorazil do Kingstonu krátce po jejich odjezdu. Jelikož nádraží bylo plné, přestoupili na lokomotivu \"William R. Smith\" Rome R.R., přibrali dobrovolníky a pokračovali do Adairsville. Dvě míle před Adairsville byly koleje přerušené únosci, takže jediní Fuller s Murphym pokračovali pěšky k Adairsville. \n\nAndrewsovi se při křižování v Adairsville podařilo oklamat četu lokomotivy \"Texas\", takže mu uvolnili kolej a mohl pokračovat s \"Generalem\" na sever, ačkoliv měl jet osobní vlak v opačném směru. Ke stanici Calhoun dojeli právě v okamžiku, když se dával do pohybu osobní vlak s lokomotivou \"Catoosa\". Jelikož Andrews a jeho společníci systematicky ničili telegrafní vedení, vlakové čety, staniční zaměstnanci, ani vedení W & A na sever od místa únosu neměli ponětí, že \"General\" padl do rukou nepřítele. \n\nVlak s lokomotivou \"Texas\" vyjel z Adairsville, ale zanedlouho jeho strojvůdce – Peter Bracken spatřil Fullera s Murphym. Zastavil a ihned se s oběma muži vrátil do Adairsville, kde odstavil vozy. V Calhounu se vykřižovali s osobním vlakem a při té příležitosti přibrali několik ozbrojených dobrovolníků. Za Calhounem pak potkali mladého telegrafistu Hendersona, který se z Daltonu vypravil na jih hledat poruchu.. \"Texas\" pronásledoval \"Generala\" tendrem napřed. V Daltonu vysadili pronásledovatelé Hendersona a ten stačil vyslat alespoň část zprávy o únosu do Chattanoogy dříve, než únosci přerušili vedení. Za Calhounem únosci chtěli znovu přerušit koleje, ale záhy uslyšeli lokomotivní píšťalu. Pokusili se také setřást pronásledovatele tak, že proti nim vyslali odpojený vagón, ale ti jej bez potíží zachytili. Další, zapálený vůz zanechali na mostě přes řeku Oostanaula, ale dřevo bylo nasáklé deštěm a mostní konstrukce se nevznítila. Pronásledovatelé oba vozy odstavili v Resace. \n\nV tunelu navrhoval Knight Andrewsovi opustit lokomotivu a poslat ji buď proti Texasu nebo dále vpřed, aby ji Fuller pronásledoval, ale Andrews obě myšlenky zamítl. Nakonec, v míli 116,3, severně od Ringgoldu, několik mil od Chattanoogy, došlo dříví i voda a únosci \"Generala\" opustili a rozprchli se. Všichni byli zajati, včetně dvou, kterým se nepodařilo k únoscům včas připojit. \n\nVšichni únosci byli postaveni před soud s obviněním z nezákonného útoku, civilisté navíc jako nelegální bojovníci a špióni. Andrews byl souzen v Chattanooze a shledán vinným. Byl oběšen 7. června v Atlantě. 18. června bylo v Atlantě oběšeno dalších sedm únosců, kteří byli odsouzeni v Knoxville za špionáž. Jejich těla byla pohřbena bez obřadu v neoznačeném hrobě, později byla přenesena na Národní hřbitov v Chattanooze. Další se z obavy o svůj osud pokusili uprchnout, z nich osm úspěšně. Po dvojicích putovali stovky mil, všech osm uprchlíků se dostalo na území Unie. Dvěma z nich přitom pomohli otroci a sympatizanti Unie, další dva se plavili po proudu řeky Chattahoochee, až byli 17. března 1863 zachráněni kolesovým dělovým člunem USS \"Somerset\" z unijní blokády.\n\nÚnoscům-vojákům byly uděleny první Medaile cti v historii Unie. Úplně prvním nositelem této medaile se stal vojín Jacob Wilson Parrott, se kterým bylo ve vězení velmi krutě zacházeno. Postupně byla tato medaile udělena téměř všem (kromě dvou), některým z nich posmrtně. Andrews a Campbell jako civilisté nemohli dostat válečné vyznamenání.\n\nTato válečná epizoda se stala námětem pro komedii Frigo na mašině z roku 1927 s Busterem Keatonem v hlavní roli.\nDramatického zpracování se dočkala v roce 1956 jako film \"The Great Locomotive Chase\" z produkce Walta Disneye.\n\nÚnosu vlaku se zúčastnili tito muži:\nPomník věnovaný Andrewsovým únoscům se nachází na Národním hřbitově v Chattanooze. Na jeho vrcholu je umístěn model lokomotivy \"General\" a je na něm popsána stručná historie únosu. Lokomotiva \"General\" je uchována v Kennesaw a \"Texas\" v Atlantě.\n\nPamětní tabule připomíná místo, kde únos začal. Nachází se poblíž muzea Big Shanty v Kennesaw. Další tabule je umístěna v míli 116,3, kde únos skončil. Na předměstí Atlanty Georgia je na rohu ulic 3rd Street and Juniper Street označeno místo, kde byl Andrews oběšen.\n\n\n"}
{"id": "758608", "url": "https://cs.wikipedia.org/wiki?curid=758608", "title": "Ivo Zbožínek", "text": "Ivo Zbožínek\n\nIvo Zbožínek (* 24. května 1977, Prostějov, Československo) je bývalý český fotbalový obránce. Momentálně působí jako trenér ve fotbalovém týmu TJ Smržice, který hraje Lion sport 1.B třídu skupiny B Olomouckého kraje (7. nejvyšší fotbalová soutěž).\n\nAktuální k 13. srpnu 2012\n"}
{"id": "758611", "url": "https://cs.wikipedia.org/wiki?curid=758611", "title": "VANOS", "text": "VANOS\n\nVANOS ( \"Variable Nockenwellen Steuerung\") je zkratka označující motory automobilky BMW s proměnným časováním ventilů. Proměnné časování ventilů (též VVT z anglického \"Variable valve timing\") je technologie, která se v automobilovém průmyslu využívá pro optimalizaci parametrů čtyřtaktních spalovacích motorů. Motory díky ní dosahují při nižší spotřebě vyšších výkonů. \n\nModerní benzinové motory automobilky BMW jsou vybaveny systémem Vanos. Jedná se o motory s variabilním ventilovým rozvodem. Variabilní rozvody jsou používány ke zdokonalení výměny náplně válců pístového spalovacího prostoru. Zkratka Vanos vznikla z německého VAriable NOckenwellen Steuerung (Variabilní časování vaček). Jedná se o jedno z technických řešení umožňující změnu časování ventilů, pomocí elektro-hydraulicky ovládaných vačkových hřídelí. Společnost BMW toto zařízení představila v roce 1992 u modelu BMW M50. Systém Vanos na základě údajů o otáčkách motoru a poloze plynového pedálu natáčí vačky sacích ventilů, čímž posouvá časování ventilů až o 42 ° vůči klikové hřídeli. V roce 1996 přišla automobilka s dalším vylepšením rozvodového mechanismu. Na rozdíl od klasického systému Vanos, který ovládal časování pouze sacích ventilů, ovládá nový systém „Double Vanos“ vačkový sací hřídel a navíc i vačkový hřídel výfukových ventilů. To umožňuje ještě lepší regulaci časování ventilového rozvodu.\n"}
{"id": "758613", "url": "https://cs.wikipedia.org/wiki?curid=758613", "title": "Injektování paketů", "text": "Injektování paketů\n\nInjektování paketů je termín užívaný u počítačových sítí, který odkazuje na posílání paketů na síti do již vytvořených spojení, obvykle účastníkem, který se jinak daného spojení neúčastní. Toho se docílí tzv. Packet crafting. V závislosti na použitém síťovém mediu nebo operačním systému, injektování paketů může být proveden použitím raw socketů, volaní funkce NDIS nebo přímým přístupem do síťového adaptéru (Kernel mode). Někdy je použito IP spoofing.\n\nPopulární aplikace injektující pakety pro bezdrátové sítě je aireplay-ng, která je součást balíčku aircrack-ng.\nJiné injektory paketů jsou Nemesis, Ostinato, pcap, Winsock, Void11, CommView for WiFi Packet Generator, file2air, AirJack, and libradiate.\n\n\n"}
{"id": "758614", "url": "https://cs.wikipedia.org/wiki?curid=758614", "title": "Milan Lutonský", "text": "Milan Lutonský\n\nMilan Lutonský (* 10. srpna 1993, Rybníček (okres Vyškov), Česká republika) je český fotbalový záložník a mládežnický reprezentant, momentálně působící v druholigovém 1. SK Prostějov, kde je na hostování z FK Jablonec.\n\n\n"}
{"id": "758618", "url": "https://cs.wikipedia.org/wiki?curid=758618", "title": "Žádná legrace", "text": "Žádná legrace\n\nŽádná legrace (anglicky \"Beyond a Joke\") je šestá epizoda sedmé série (a celkově čtyřicátá druhá) britského kultovního sci-fi seriálu / sitcomu \"Červený trpaslík\".\n\nScénář napsal Robert Llewellyn (v seriálu představitel Krytona) a Doug Naylor, režie Ed Bye. Ve Spojeném království byla poprvé epizoda odvysílána na kanále BBC2 21. února 1997.\n\nKryton připraví na výročí své záchrany z kosmické lodi Nova 5 humra, ale Lister, Kocour i Kochanská dají přednost umělé realitě. Krytonovi dá práci, než je přivede k prostřenému stolu. Tady jej natolik rozčílí Listerův požadavek o kečup, že mu exploduje hlava. Oprava se nedaří a posádka Kosmiku se musí vydat na vesmírný koráb Kentaur pro rezervní hlavy. V Kentaurovi se ovšem usídlil nebezpečný replikant...\n\nKryton připravuje humra na počest výročí své záchrany z lodi Nova 5. Humr pochází z kosmického korábu Kentaur, kde posádka našla i software virtuální hry z prostředí románu anglické spisovatelky Jane Austenové \"Pýcha a předsudek\", oblíbeného tématu Kristiny Kochanské. Kristina horuje pro okamžitý nástup do hry, podařilo se jí přesvědčit i Kocoura, jenž se těší na dcery paní Bennetové.\nListerovi je líto zklamat Krytona, ale nakonec jde také. To se androidovi vůbec nezamlouvá, tvrdí, že tento výlet Davidovi nic nedá, své argumenty dokládá poukazováním na Listerovo tričko „Kolostomická exploze“. Kochanská mu oponuje, že se snaží mužskou část posádky zkulturnit, her jako „Hádej, co to páchne“ nebo „Kolik kuliček se ti vejde do nosní dírky“ už bylo dost. Kryton se rozhodne, že to tak nenechá.\n\nKochanská, Lister a Kocour se objevují ve hře v dobových kostýmech. Kristina je nadšená a po seznámení s paní Bennetovou a jejími 5 dcerami odcházejí všichni společně do zahradního altánku na čaj.\n\nKryton se vydá do simulační místnoti. Hodlá posádku přivést k prostřenému stolu za každou cenu. V umělé realitě se mu podaří odstranit pomocí foukačky dvě dcery, poté jej trefí vlastní past – zavěšený kmen stromu. Rozrušený android si na moment odskočí a nahraje do softwaru tank T-72.\n\nPaní Bennetová se v altánku pohoršuje nad zpožděním svých dvou dcer, když se z blízkého jezera vynoří tank. Kryton otevře poklop a zdůrazňuje, že večeře je na stole. Vypálí z kanónu a altánek je rozmetán ohnivou explozí. Když se dým zvedne, Lister, Kochanská a Kocour sedí v šoku na místě. Dave poznamená, jestli i roboti mají přechodové potíže.\n\nU večeře obsluhuje podrážděný Kryton trojici strávníků. Lister požádá o kečup a to už je na sanitárního robota příliš. Začne se rozčilovat a jeho hlava exploduje.\n\nOprava se nedaří, explodují všechny hlavy, které se Lister snažil namontovat. Poznamená, že je v místnosti víc černých hlav než v kuchyni Kentucky Fried Chicken. Posádka se rozhodne poohlédnout se po náhradních hlavách na lodi Kentaur.\n\nHlavy skutečně na lodi jsou, ale chybí k nim jádra. Navíc loď obývá nebezpečný replikant. Kristina Kochanská navrhne převléci ze za Gelfy a s replikantem udělat výměnný obchod. Mezitím co smlouvají s replikantem, jeho společník – Gelf kmene Kinitawowi rabuje na Kosmiku, odkud ukradne veškeré zbytky Krytona včetně paměťového čipu.\n\nReplikant se svým kumpánem přivádí bezhlavé tělo Krytona k androidu jménem Able a požaduje opravu robota. Able Krytona opraví a ten mu sdělí, že pocházejí ze stejné série 4000, jsou tedy něco jako bratři. Able má výpadky paměti, protože jeho spoje rozežírá otrozon, látka, na níž je závislý.\n\nKosmik se blíží ke Kentaurovi, ten jej zaregistruje a mizí pryč. Takovou rychlostí se Kosmik nedokáže pohybovat.\nSituaci zachraňuje opět Kochanská, když navrhne otočit plavidlo, aby to vypadalo, že na Kentaurovi je nastražená bomba. Lest funguje a Kentaur se otáčí a dohání Kosmika.\n\nReplikant se s Gelfem teleportuje na palubu Kosmiku. Následuje menší potyčka, po níž Lister odešle oba vetřelce zpět na Kentaura. Ještě předtím stačí replikant prozradit Krytonovi heslo do tajného souboru v jeho paměti. Tento kód zpřístupňuje informace o profesorce Mametové, která stvořila robotickou sérii 4000. Kryton propadá zoufalství. Able poznamená, že tato informace z něj udělala feťáka. Když pak Kryton sedí sklesle v kajutě, Lister se snaží vypátrat, co se jeho přítel dozvěděl o Mametové. Robot vypráví příběh o snoubenci mladé profesorky, který ji opustil den před svatbou. Ona se mu pomstila tím, že vytvořila sérii 4000 podle něj, tedy nemotorného robota trapného vzhledu. Kryton drží malou skříňku – negátor – kam se ukládají veškeré negativní emoce a její naplnění způsobilo explozi robotových hlav. Lister Krytona chlácholí, že již prošel určitým osobnostním vývojem a s prchlivým snoubencem nemá mnoho společného.\n\nKosmik je pronásledován Kentaurem a replikant posádce slibuje pomstu. Vesmírné plavidlo se ukryje v pásu asteroidů, přičemž letí na tichý chod, aby znemožnilo odhalení své polohy. Je to Able, jenž nechtěně způsobí prozrazení, když si v pilotní kabině aplikuje dávku otrozonu a spadne na ovládací panel. Kryton Abla z kokpitu odvede a vyčítá mu ohrožení posádky. Ta mezitím uhýbá střelám z Kentaura, dokud si Lister nevšimne únikového modulu Kosmiku směřujícímu ke Kentaurovi. Je jasné, že v něm sedí Able. Kryton se domnívá, že je android zradil, ten však použije negátor a zaplaví nepřátelskou loď negativním polem. Replikant uvnitř lodi je zaplaven vlnou sebelítosti a nenávisti a bezhlavě pálí kolem sebe, až Kentaur exploduje. Výbuch smete i únikový modul na povrch nedalekého měsíce. Kryton letí pro tělo Abla, aby jej mohl pohřbít.\n\nZávěrem se koná večeře, které se v umělé realitě hry Pýcha a předsudek účastní všichni z Kosmiku a paní Bennetová s dcerami. Lister, Kochanská a Kocour mají své jídlo extrémně pálivé, Kryton uvažuje, že se do softwaru zřejmě dostal nějaký virus.\n\n\nRobert Llewellyn si v epizodě zahrál dvojroli, kromě Krytona ztvárnil i dalšího androida série 4000 Abla.\n\nRoli replikanta zahrál britský herec Don Henderson, pro něhož to byla poslední herecká role kariéry, krátce po odvysílání epizody zemřel. Henderson trpěl rakovinou hrdla v pokročilém stadiu a jeho chraplavý hlas nebyl výsledkem žádného speciálního efektu, nýbrž jeho nepříznivého zdravotního stavu.\n\nVedlejší role v epizodě „Žádná legrace“:\n\n\n"}
{"id": "758619", "url": "https://cs.wikipedia.org/wiki?curid=758619", "title": "Martin Doležal (1980)", "text": "Martin Doležal (1980)\n\nMartin Doležal (* 18. prosince 1980, Praha, Československo) je český fotbalový brankář a trenér brankářů. Poté, co v roce 2016 ukončil profesionální hráčskou kariéru, působí trenérsky v týmu FC Zbrojovka Brno a hráčsky v AFK Tišnov, TJ Tatran Bohunice a od sezony 2018/19 v FK Blansko.\n\nAktuální k 1. červenci 2017\nOd roku 2016 je trenérem brankářů ve Zbrojovce Brno.\n\n"}
{"id": "758620", "url": "https://cs.wikipedia.org/wiki?curid=758620", "title": "František Krajčír", "text": "František Krajčír\n\nFrantišek Krajčír (12. června 1913 Vídeň – 16. května 1986 Praha) byl český a československý politik Komunistické strany Československa, ministr vlád Československa, diplomat a poslanec Ústavodárného Národního shromáždění, Národního shromáždění ČSR, Národního shromáždění ČSSR, Sněmovny lidu\nFederálního shromáždění.\nPocházel z rodiny českého řeznického mistra žijícího ve Vídni. Díky zprostředkování vídeňského spolku České srdce v roce 1936 přijel z Vídně do Prahy a začal pracovat v nakladatelství a knihkupectví \"V. Neubert a synové\". Vydal ve své době nejúplnější bibliografii děl Tomáše Garrigue Masaryka. V roce 1937 založil se svou manželkou knihkupectví v Hořicích. Za války se zapojil do domácího odboje a podporoval komunistické ilegální hnutí. Účastnil se květnového povstání 1945 a stal se předsedou místního národního výboru. Ve volbách 1946 byl zvolen poslancem za KSČ.\n\nV letech 1947–1948 zastával funkci předsedy Ústředního svazu obchodu. Byl členem několika československých vlád. V druhé vládě Klementa Gottwalda, vládě Antonína Zápotockého a Viliama Širokého a v druhé vládě Viliama Širokého byl v letech 1948–1959 ministrem vnitřního obchodu. V druhé vládě Viliama Širokého pak roku 1959 přešel na post ministra zahraničního obchodu a zastával ho do roku 1963 i v třetí vládě Viliama Širokého, v níž pak od roku 1963 působil jako místopředseda vlády, přičemž tuto pozici zastával i ve vládě Jozefa Lenárta až do roku 1968. V 70. letech 20. století pak působil v diplomacii. V letech 1969–1971 byl velvyslancem ČSSR v NDR a v letech 1971–1978 prvním náměstkem ministra zahraničních věcí ČSSR., do jehož kompetence spadaly \"prověrky\" postojů československých diplomatů z konce 60. let. V roce 1978 byl v této funkci vystřídán Jaroslavem Knížkou a poté odešel do penze.\n\nPo desítky let zasedal v nejvyšších zákonodárných sborech Československa. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Hradec Králové. Mandát získal i ve volbách roku 1954, volbách roku 1960 (po nich poslancem Národního shromáždění ČSSR) a volbách roku 1964. Zde setrval do roku 1968 a po federalizaci Československa se stal poslancem Sněmovny lidu Federálního shromáždění, kde zasedal do konce funkčního období v roce 1971. K roku 1954 se profesně uvádí jako ministr vnitřního obchodu.\n\nZastával i stranické posty. VIII. sjezd KSČ ho zvolil členem Ústředního výboru Komunistické strany Československa. Ve funkci ho potvrdil IX. sjezd KSČ, X. sjezd KSČ, XI. sjezd KSČ, XII. sjezd KSČ, XIII. sjezd KSČ, XIV. sjezd KSČ a XV. sjezd KSČ. V roce 1963 mu byl udělen Řád práce, roku 1973 Řád Vítězného února a roku 1978 Řád republiky.\n\n"}
{"id": "758623", "url": "https://cs.wikipedia.org/wiki?curid=758623", "title": "Tooms", "text": "Tooms\n\nTooms je jednadvacátá epizoda 1. série amerického science-fiction seriálu \"Akta X\". Je to jakési pokračování k 3. dílu 1. série nesoucí název „Protažení“ (původně „Škvíra“ - v anglickém originále „Squeeze“).\n\nEugene Tooms, který se objevil již v jedné z epizod 1. série amerického seriálu Akta X, je propuštěn z léčebného ústavu, kde určitou dobu strávil, přičemž byl neustále sledován psychologem Aaronem Montem a připadá do péče dvou manželů, kteří mu poskytnou pokoj v jejich domě. Toomsově propuštění se velmi brání agent Fox Mulder, jelikož si uvědomuje, že pokud se Tooms dostane na svobodu, opět zaútočí, aby mohl dokončit to, co začal, tedy získat poslední lidská játra a následně se uložit k třicetileté hibernaci. Soud Mulderova opodstatnění závažnosti situace nebere vážně a proto je tedy Tooms propuštěn. Mulder se rozhodne Eugena hlídat a sleduje ho prakticky na každém kroku. Sledování se vyplatí, několika lidem tím zachrání život. Agentka Scullyová mezitím navštíví Franka Briggse, detektiva, který vyšetřoval Toomsovy vraždy v roce 1933. Dozvídá se, že tělo jedné oběti nebylo nalezeno. Scullyová a Briggs navštíví chemičku, která se v tehdejší době stavěla a je možným místem, kde by se mohlo tělo nacházet. Kostra mrtvoly se zde opravdu najde. Po identifikaci je jasné, že to byla Toomsova oběť. V té době se Tooms jednoho večera „vloupe“ (spíše se protáhne škvírou ventilace) do Mulderova bytu a zde naiscenuje rvačku s agentem například tím, že si stopu Mulderovy boty obtiskne na tvář. Fox Mulder po obvinění z ataku zajde za Skinnerem a ten mu okamžitě zakáže jakýkoliv styk s Toomsem. Zhruba den poté přijde Dr. Monte Toomse navštívit. Jeho opatrovníci mezitím odcházejí a Toomsovi už nic nebrání v tom vzít si poslední játra, která potřebuje. Zabije Monteho a utíká. Později na místo činu přijede Mulder se Scullyovou a nachází jen tělo mrtvého psychologa. Za několik okamžiků odjíždějí na Exeter Street 66, kde Tooms bydlel. Místo starého domu zde stojí moderní obchodní dům. Oba agenti vstoupí dovnitř a vydávají se na místo, kde se přibližně nacházelo Eugeneovo hnízdo. Na tomto místě je vchod pod eskalátor. Mulder tam vleze a po chvilce plazení se po zemi najde Toomsovo hnízdo. Najednou z něj velmi prudce Tooms vyleze, celý od žluče a snaží se agenta chytit. Ten jen tak tak vyleze s pomocí Scullyové ven a Eugena Toomse následným spuštěním eskalátoru zabije. Na konci epizody si Skinner přečte finální hlášení Dany Scullyové o případu Eugena Toomse a následně se zeptá Muže s cigaretou, zda v to věří. Ten odpoví: „Samozřejmě, že věřím.“ V úplném závěru pozorují Mulder a Scullyová kuklu housenky a přemýšlí o Aktech X.\n"}
{"id": "758631", "url": "https://cs.wikipedia.org/wiki?curid=758631", "title": "Offspring (rozcestník)", "text": "Offspring (rozcestník)\n\nOffspring může být:\n\n\n\n"}
{"id": "758636", "url": "https://cs.wikipedia.org/wiki?curid=758636", "title": "Jaroslav Kratochvíl (poslanec)", "text": "Jaroslav Kratochvíl (poslanec)\n\nJaroslav Kratochvíl (18. června 1911 Trubín – 2. října 1954) byl český a československý politik Československé strany lidové a poválečný i poúnorový poslanec Ústavodárného Národního shromáždění a Národního shromáždění ČSR.\n\nHospodařil na usedlosti svých rodičů. Od roku 1927 byl aktivní ve Sdružení katolické mládeže (roku 1930 zvolen do jejího ústředí) a později v ČSL, do které vstoupil v roce 1930. Byl autorem mnoha článků o zemědělství. Po roce 1948 zastupoval stranu v Jednotném svazu českých zemědělců.\n\nV parlamentních volbách v roce 1946 se stal poslancem Ústavodárného Národního shromáždění za lidovce. V parlamentu zasedal do voleb do Národního shromáždění roku 1948, v nichž byl zvolen do Národního shromáždění ve volebním kraji České Budějovice. Patřil k té části lidovců, která souhlasila s průběhem komunistického převratu v roce 1948 a setrval ve straně i poté, co se stala loajálním spojencem komunistů. Mandát zastával do své smrti roku 1954.\n\n"}
{"id": "758637", "url": "https://cs.wikipedia.org/wiki?curid=758637", "title": "Jaroslav Kratochvíl", "text": "Jaroslav Kratochvíl\n\nJméno a příjmení Jaroslav Kratochvíl má více nositelů:\n\n"}
{"id": "758642", "url": "https://cs.wikipedia.org/wiki?curid=758642", "title": "Apia International Sydney 2012 – ženy", "text": "Apia International Sydney 2012 – ženy\n\nTenisový turnaj WTA Apia International Sydney 2012 se konal ve dnech 8. až 14. ledna v australském Sydney venku na kurtech s tvrdým povrchem. Turnaj patřil do kategorie WTA Premier Tournaments. Odměny činily 600 000 USD.\n\nDvě nejvýše nasazené hráčky měly do druhého kola volný los.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "758647", "url": "https://cs.wikipedia.org/wiki?curid=758647", "title": "25. ročník udílení Zlatých glóbů", "text": "25. ročník udílení Zlatých glóbů\n\n25. ročník udílení Zlatých glóbů se konal 12. února 1968 v Cocoanut Grove hotelu Ambassador v Los Angeles. Asociace zahraničních novinářů vyhlásila nominace 21. ledna.\n\nFilm \"Absolvent\" získal ze sedmi nominací pět Zlatých glóbů. Sedm nominací získaly i snímky \"V žáru noci\", \"Bonnie a Clyde\" a \"Hádej, kdo přijde na večeři\". Poslední dva jmenované filmy nevyhrály ani jednu cenu. \"V žáru noci\" a \"Camelot\" získaly shodně po třech cenách.\n\nSpencer Tracy získal svou čtvrtou a poslední nominaci za film \"Hádej, kdo přijde na večeři\". Herec se však nominace nedožil, zemřel krátce po natáčení. Audrey Hepburn byla, stejně jako Dustin Hoffman, nebo Faye Dunaway, nominována ve dvou kategoriích. Na rozdíl od Hoffmana, ani jedna z hereček žádnou nominaci neproměnila. Britská herečka Julie Andrews získala cenu Henrietta druhý rok za sebou. Richard Attenborough získal Glóbus druhý rok za sebou. V obou případech se stal nejlepším vedlejším hercem.\n\nFilmová adaptace Hrabalova románu \"Ostře sledované vlaky\" režiséra Jiřího Menzela získala nominaci v kategorii nejlepší zahraniční film v jiném, než anglickém jazyce. Film cenu nezískal. Na rozdíl od Oscara, na jehož 40. ročníku 10. dubna 1968 byl vyhlášen nejlepším cizojazyčným filmem roku.\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "758650", "url": "https://cs.wikipedia.org/wiki?curid=758650", "title": "Jaromír Kubánek", "text": "Jaromír Kubánek\n\nJaromír Kubánek (19. ledna 1910 – ???) byl český a československý politik Komunistické strany Československa a poválečný poslanec Ústavodárného Národního shromáždění, Národního shromáždění ČSR a Národního shromáždění ČSSR.\nPocházel z malozemědělské rodiny. Za války se účastnil v odboji. Roku 1945 vstoupil do KSČ. V roce 1946 se uvádí jako malorolník, bytem Vysoké Mýto.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Pardubice. Mandát získal i ve volbách roku 1954 a volbách roku 1960 (po nich poslancem Národního shromáždění ČSSR). V parlamentu setrval do konce funkčního období v roce 1964.\n\nBěhem únorového převratu přijal v budově parlamentu delegaci prokomunistických rolnických komisí. Po převzetí moci komunisty se podílel na zakládání jednotných zemědělských družstev. K roku 1954 se profesně uvádí jako vedoucí Krajského výzkumného zemědělského ústavu. V roce 1960 byl zmiňován coby pracovník OV KSČ v Pardubicích. Roku 1962 pracoval na kontrolním odboru ONV.\n\nV dubnu 1964 mu byl udělen Řád práce.\n\n"}
{"id": "758657", "url": "https://cs.wikipedia.org/wiki?curid=758657", "title": "Matilda Kulichová-Sutórisová", "text": "Matilda Kulichová-Sutórisová\n\nMatilda Kulichová-Sutórisová (23. ledna 1904 – 30. ledna 1975) byla slovenská a československá politička a poválečná poslankyně Ústavodárného Národního shromáždění za Demokratickou stranu.\n\nV parlamentních volbách v roce 1946 se stala členem Ústavodárného Národního shromáždění za Demokratickou stranu. V parlamentu setrvala formálně do konce funkčního období, tedy do voleb do Národního shromáždění 1948.\n"}
{"id": "758665", "url": "https://cs.wikipedia.org/wiki?curid=758665", "title": "Občanská nauka", "text": "Občanská nauka\n\nObčanská nauka je školní předmět, který má kladně ovlivnit studenty do života. Student by se měl především naučit uvážlivě, slušně a hlavně s rozmyslem jednat se svým okolím a jak by se měl on sám chovat ve svém demokratickém státu. Občanská nauka má studenty naučit kriticky myslet a nenechat se zmanipulovat. Výuka tohoto předmětu má být jakousi nadstavbou na znalosti, které se již naučili v základní škole. Většina středních škol se tomuto předmětu ještě věnuje a doplňuje chybějící informace žáků. Výuka úzce spolupracuje s historií státu, ve kterém student žije a zároveň mu tak například vysvětluje jisté politické zvraty a co jim předcházelo. Základní školy se tomuto předmětu věnují od 6. až do 9. třídy.\n\nOblasti, kterým se občanská nauka věnuje:\n\n"}
{"id": "758666", "url": "https://cs.wikipedia.org/wiki?curid=758666", "title": "John Blow", "text": "John Blow\n\nJohn Blow (pokřtěn 23. února 1649, Nottinghamshire – 1. října 1708, Londýn) byl anglický barokní skladatel a varhaník.\n\nHrdý muž státnického vzezřeni vyrostl ze skromných venkovských poměrů v předního hudebníka Anglie. Už jako dvacetiletý se stal hlavní postavou hudby v době restaurace a zastával královské pozice vytvořené speciálně pro něj, včetně postu v katedrále sv. Pavla a ve Westminsterském opatství.\n\nV roce 1668 se stal varhaníkem westminsterského opatství. V roce 1683 složil operu \"Venus and Adonis\", v roce 1685 tři hymny ke korunovaci Jakuba II. V roce 1695 složil \"Ode on the death of Purcell\" (Ódu na smrt Purcella).\n\nJeho světské dílo zahrnuje hudbu k různým ceremoniím a první anglickou operu \"Venus and Adonis\". Zkomponoval také množství hudby duchovní, zejména více než 100 velmi melodických hymnů. Celkem napsal asi 400 děl.\n\n"}
{"id": "758667", "url": "https://cs.wikipedia.org/wiki?curid=758667", "title": "Filmová esej", "text": "Filmová esej\n\nFilmová esej je okrajový filmový žánr, který vychází z podobných nároků jako literární esej. Výlučnost filmové eseje je však dána možností využít osobité filmové výrazové prostředky. Ačkoliv je známo mnoho tvůrců filmových esejí, stále je problém s odborným uchopením významu tohoto pojmu.\n\nU filmové eseje je problém s uchopením pojmu. Jedná se spíše o ideu, jak přistupovat k tvorbě, než o nějakou přesnou formu. Filmová esej tedy nevyžaduje nezbytná kritéria, na základě kterých by měla být jako filmová esej považována. Některé charakteristiky jsou jí však obecně vlastní. Filmová esej se snaží filmovými prostředky ztvárnit abstraktní myšlenky, často filozofického rázu. Náročné problémy se pak pokouší komplexně uchopit. Důležité je zde také pozice autora. Film je většinou kolektivním dílem, zde však musí být vše podřízeno autorovi (režisérovi) a jeho celistvé představě o výsledné podobě. Filmová esej je z tohoto pohledu autorským filmem.\n\nNěkteré znaky charakteristické pro filmovou esej:\n\n\nVe filmové produkci se jedná spíše o okrajový žánr, přesto není problém jmenovat některé filmové eseje, které jsou obecně známé nebo jsou natočeny známým tvůrcem. Ze současných filmů jsou to například \"Fahrenheit 9/11\" (2004) Michaela Moorea nebo \"Socialismus\" (2010) Jeana-Luca Godarda. Z dřívějších esejů je možno zmínit slavný \"Řím\" (1972) Federica Felliniho nebo \"Muže s kinoaparátem\" (1929) Dzigy Vertova. Fenoménem žánru je Artavazd Pelešjan, jehož tvorba je na filmový esej cíleně zaměřená. Slavná je také trilogie filmových esejů \"Koyaanisqatsi\" (1983), \"Powaqqatsi\" (1988) a \"Naqoyqatsi\" (2002) režiséra Godfreye Reggia. Nejznámějším představitelem české filmové eseje je pravděpodobně film \"Moravská Hellas\" (1964) Karla Vachka.\n\nPrvní pokus o definování žánru filmové eseje se nachází v komentáři \"Der Filmessay: eine neue Form des Dokumentarfilms\" z roku 1940 od experimentálního režiséra Hanse Richtera, který novému žánru přikládá možnost zobrazit na plátně neviditelný svět myšlenek, což umožňuje jak intelektuální, tak citovou účast diváků. Filmová esej se podle Richterova názoru vyvinula z dokumentárního filmu, ale na rozdíl od něj přesahuje důraz na vztah k realitě, faktičnosti a prezentování informací. Esej\nse soustředí na komplexnost myšlení, nebrání se fantazii, iracionalitě a rozporuplnosti. Richter neuznává „pohlednicový“ styl dokumentarismu, který nám předkládá falešný odraz reality. V této souvislosti zmiňuje režiséra Roberta Flahertyho, jehož snímky \"Nanuk – člověk primitivní\" (1922) a \"Muž z Aranu\" (1934) se z tohoto „pohlednicového“ hlediska vymaňují a nabízejí nám kromě\nlíbivých obrázků také teoretický obsah (v tomto případě ukázání údělu lidského boje s drsnou přírodou).\n\nFilmové eseje se mohou stejně jako v literatuře zabývat náročnými tématy, které mají možnost převést do obecně srozumitelné formy. Richter své tvrzení uvádí na názorných příkladech. Zatímco konvenční dokumentární filmy například o krajině, zvycích lidí, zimních sportech nebo letní turistice dovedou téma snadno uchopit prostřednictvím přesného vykreslení a chronologické souslednosti, pro složitá témata, jakým je například fungování burzy, je taková metoda nedostačující. Burza není stroj a ani nemá žádný konkrétní dějový sled. Funkce burzy odkazuje na mnoho dalších vzájemně propojených složek (potřeby veřejnosti, nabídka, poptávka…). Esejista musí vyložit především celkovou ideu věci. Může k tomu však použít bohatší škálu výrazových prostředků než v čistě dokumentárním filmu.\n\nPříchod nové podoby kinematografie později hlásal francouzský režisér a především teoretik Alexandre Astruc, který přišel v roce 1948 s autorskou teorií „kamera-pero“ (caméra-stylo). Podle jeho názoru se z kinematografie stává jazyk, který se vymaní z nadvlády obrazu. \"Jazykem myslím formu, která umělci umožní vyjádřit jeho myšlenky, jakkoliv mohou být abstraktní, nebo\nkterá přeloží jeho utkvělé představy přesně tak, jak to dělá současný román nebo esej. A to je právě ten důvod, proč bych chtěl nazvat nový věk kinematografie věkem caméra-stylo.\"\n\nNejen že podle Astruca kinematografie dokáže uchopit jakýkoliv předmět nebo žánr, ale dokonce pouze ona může ospravedlnit současné myšlenky a životní filozofii. \"„Descartes dneška by byl již zavřený v ložnici s 16mm kamerou a filmem, na který by psal svou filozofii.“\" Astruc podotýká, že nemá na mysli ilustrování obrazem, prostřednictvím kterého chtěl například Sergej Ejzenštejn převést na plátno Kapitál Karla Marxe, ale že mu jde výhradně o\nvepsání myšlenek rovnou do filmu. Hledání způsobu, jak se tohoto úkolu zhostit, je základním problémem kinematografie.\n\nAstrucův termín „caméra-stylo“ vnímá Phillip Lopate v úvodu svého eseje In Search of Centaur: The Essay-Film za utopistický s poukazem na to, že kamera jednoduše není perem. Filmový esej je žánrem, který sotva existuje – možná právě z důvodu, že je těžké použít esejistický způsob myšlení ve filmové formě.\n\nLopate se posléze snaží v několika bodech definovat vlastnosti, které má filmová esej naplňovat:\n\nStojí za pozornost, že Lopate ve svých pěti kritériích nebere v potaz zacházení s obrazem. Status eseje nepřikládá žádnému filmu němé éry. V této souvislosti například zmiňuje film Tři písně o Leninovi od Dzigy Vertova, který podle něj má spíše charakter jakési hudební skladby než eseje.\n\nMetodu montáže vnímá Olga Sommerová ve své diplomové práci Filmový esej jako nejtypičtější a filmovému eseji nejvlastnější výrazový prostředek. Jako příklad střihového filmu založenému na montáži uvádí \"Pád dynastie Romanovců\" režisérky Esfir Šubové, která dokázala použít filmové záběry v souvislostech, které jim vtiskly nový obsah. Dále Sommerová zmiňuje režiséra Dzigu Vertova. Jeho osobité pojetí montáže spočívá v tvorbě nové skutečnosti díky osobitému použití dokumentárního materiálu. Montáž tedy\numožňuje filmové eseji spojovat jeho příznačnou zlomkovitost a vytvářet nové významy.\n\nFilmový režisér Sergej Ejzenštejn spatřoval v samotných obrazech, a především v jejich střetu, velký potenciál. Jeho názory vychází z Marxovy dialektiky, na jejímž základu vypracoval koncept intelektuální montáže. Dvě protikladné teze podle něj vytvářejí novou syntezi. Stejně tak to u Ejzenštejna platí i u střetu protikladných záběrů. Podle Ejzenštejna může kolizní montáž tvořit abstraktní myšlenky, ne jen vyprávět.\n"}
{"id": "758668", "url": "https://cs.wikipedia.org/wiki?curid=758668", "title": "Moorilla Hobart International 2012", "text": "Moorilla Hobart International 2012\n\nTenisový turnaj WTA Moorilla Hobart International 2012 se konal ve dnech 8. – 14. ledna v areálu Hobart International Tennis Centre australského Hobartu venku na kurtech s tvrdým povrchem. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nPrvní nasazený pár měl do druhé kola volný los.\n\n"}
{"id": "758672", "url": "https://cs.wikipedia.org/wiki?curid=758672", "title": "Jiří Vilém Braniborský", "text": "Jiří Vilém Braniborský\n\nJiří Vilém Braniborský (3. listopadu 1595, Cölln an der Spree – 1. prosince 1640, Královec, Prusko) byl braniborský markrabě, kurfiřt a pruský vévoda v letech 1619–1640. Pocházel z rodu Hohenzollernů.\n\nJiří Vilém se narodil jako nejstarší dítě vévody Jana Zikmunda I. a princezny Anny Pruské. Když jeho otec Jan Zikmund roku 1619 zemřel, měl již Jiří Vilém za sebou vzdělání absolvované ve Frankfurtu nad Odrou a první státnické zkušenosti, když pět let působil jako místodržící v Klévském vévodství.\n\nNejednalo se o zvlášť výrazného a schopného politika. Ani neklidná doba probíhající třicetileté války tomu nepřála. Skrze území Braniborska pochodovaly cizí armády a často docházelo k bezuzdnému drancování a plundrování zasaženého území. Obyvatelstvo tím značně trpělo a došlo k velkému úbytku obyvatel. Ten byl ještě umocněn pravidelně se opakujícím morem, který sem často přicházel s cizími vetřelci. Jiří Vilém se proto rozhodl roku 1638 přesídlit s celým dvorem do válkou nezasaženého a relativně klidného Pruského vévodství. Zde se usídlil v Královci, kde ho také v prosinci 1640 zastihla smrt (údajně vodnatelnost).\n\nV zahraniční politice byl braniborsko-pruský vladař neustále nucen ohlížet se na své silnější sousedy a jejich požadavky. Po svém nástupu na trůn se v září 1621 dostavil do Varšavy, kde složil hold svému lennímu pánovi, polskému králi Zikmundovi Vasovi (Pruské vévodství bylo formální součástí Polského království, tento akt musel opakovat ještě roku 1633, kdy nastoupil nový polský král Vladislav IV. Vasa).\n\nHlavní problémem však byla třicetiletá válka, která vyplnila celou vládu Jiřího Viléma. Snažil se zůstat neutrálním mezi Svatou říší římskou, ve které vládli Habsburkové, Švédskem Gustava II. Adolfa, jemuž byl dokonce švagrem, a protestantskými vladaři severního Německa. Po roce 1631, ač s nechutí, se stal spojencem Švédů. Švédský král Gustav II. Adolf však roku 1632 padl v bitvě u Lützenu a iniciativa přešla na stranu Habsburků. Roku 1633 Jiří Vilém kapituloval před vojsky Albrechta z Valdštejna, rok nato po habsburském vítězství u Nordlingenu vypověděl alianci se Švédy a následně 30. května 1635 spolupodepsal s Ferdinandem II. Pražský mír.\n\nPo jeho odchodu do Pruska roku 1638 řídil Braniborsko jeho osobní kancléř Adam ze Schwarzenbergu (1583 – 1641), jednalo se prakticky o osobní diktaturu, která ještě více zbídačila již tak vyčerpanou zemi. Jeho moc pak byla omezena až po smrti Jiřího Viléma novým panovníkem Fridrichem Vilémem I.\n\nJiří Vilém se 24. července 1616 v Heidelbergu oženil s Alžbětou Šarlotou Falckou (1597–1660), dcerou kurfiřta Fridricha IV. Falckého. Měli čtyři děti:\n\n"}
{"id": "758677", "url": "https://cs.wikipedia.org/wiki?curid=758677", "title": "Eva Frodl-Kraftová", "text": "Eva Frodl-Kraftová\n\nEva Frodl-Kraftová, německy Eva Frodl-Kraft (29. září 1916, Vídeň – 1. května 2011, Vídeň), byla rakouská kunsthistorička a odbornice na středověké vitráže.\n\nVystudovala historii a dějiny umění na univerzitě ve Vídni a také se učila fotografovat. Roku 1973 habilitovala a roku 1979 se stala dopisující členkou Rakouské akademie věd. Byla jedním ze zakládajících členů mezinárodního výzkumného projektu \"Corpus Vitrearum Medii Aevi\" a stala se jeho prezidentkou. Svým osobním nasazením výrazně přispěla k budování této organizace, jejíž cílem je ochrana a průzkum středověkých vitráží.\n\n"}
{"id": "758679", "url": "https://cs.wikipedia.org/wiki?curid=758679", "title": "Jonathan Franzen", "text": "Jonathan Franzen\n\nJonathan Franzen (* 17. srpna 1959) je americký romanopisec a esejista. Jeho třetí román \"Rozhřešení\" (2001) mu vynesl široký úspěch u kritiky, cenu National Book Award a nominaci na Pulitzerovu cenu. Nejnovější Franzenův román \"Svoboda\" vyšel v roce 2010, český překlad v roce 2013. Franzen je přispěvatelem časopisu \"The New Yorker\".\n\nFranzen se narodil americkému otci a švédské matce v městě Western Springs ve státě Illinois, vyrostl na předměstí St. Louis ve státě Missouri a v roce 1981 dokončil studia na Univerzitě Swarthmore. Studoval také v Berlíně na Freie Universität Berlin a v Mnichově. Během tohoto studijního pobytu se naučil plynně německy. Po vystudování se oženil a přestěhoval do Bostonu, kde chtěl zahájit svou spisovatelskou kariéru. Tento plán mu však nevyšel, a tak se v roce 1987 přestěhoval do New York City, kde se mu podařilo udat první román \"The Twenty-Seventh City\".\n\nNyní je rozvedený a žije zčásti v newyorské čtvrti Upper East Side a zčásti v městě Boulder Creek ve státě Kalifornie.\n\n\n\n\n\n\n\n\n"}
{"id": "758686", "url": "https://cs.wikipedia.org/wiki?curid=758686", "title": "Edmund z Cornwallu", "text": "Edmund z Cornwallu\n\nEdmund z Cornwallu ( \"Edmund of Almain\", \"Edmond de Cornouailles\", 26. prosince 1249/5. prosince 1250 hrad Berkhamsted – 24./25. září/1. října 1300, klášter Ashridge) byl hrabě z Cornwallu a jeden z regentů Anglie v době královy nepřítomnosti.\n\nEdmund byl druhým ze tří synů Richarda z Cornwallu a jeho druhé choti Sanchi, dcery provensálského hraběte Ramona Berenguera V. Byl pokřtěn na počest svatého Edmunda z Abingdonu. 6. října 1272 se v kapli v Ruislipu oženil s Markétou, dcerou Richarda z Clare, hraběte z Gloucesteru a o týden později, 13. října převzal po otci titul hraběte z Cornwallu. Roku 1288 nechal v Abingdonu postavit kapli sv. Edmunda.\n\nK rozluce manželství s Markétou došlo v únoru 1293 a Edmund se znovu neoženil, zemřel bez legitimního potomstva v důsledku nemoci zřejmě na podzim roku 1300. Jeho srdce a měkké tkáně byly pohřbeny na místě skonu v klášteře Ashridge a kosti byly uloženy v březnu 1301 v Haileském opatství.\n"}
{"id": "758691", "url": "https://cs.wikipedia.org/wiki?curid=758691", "title": "Julien Bryan", "text": "Julien Bryan\n\nJulien Hequembourg Bryan (23. května 1899, Titusville, Pensylvánie, USA – 20. října 1974) byl americký fotograf, filmový tvůrce a dokumentarista. Nejznámější je díky svým dokumentům každodenního života v Polsku, SSSR a nacistickém Německu v letech 1935 až 1939.\n\nBryan byl synem kazatele v presbyteriánské církvi s dlouholetou misijní tradicí.\n\nV sedmnácti letech, po absolvování střední školy, se dobrovolně přihlásil ke službě v \"American Field Service\" pro francouzskou armádu v první světové válce. Působil jako řidič sanitního vozu u Verdunu a v Argonnském lese, a následně o této zkušenosti napsal knihu \"\", kterou ilustroval svými fotografiemi.\n\nV roce 1921 absolvoval Princetonskou univerzitu, dokončil teologický seminář v New Yorku, ale nerozhodl se k vysvěcení za kněze. Poté vedl organizaci YMCA v Brooklynu.\nV této době začal cestovat do zahraničí, kde fotografoval, natáčel a psal reportáže. Své cesty financoval přednáškami o zemích, které navštívil a prodejem svých filmů různým společnostem včetně ERPI. \n\nŘadu filmů z těchto cest lze nalézt ve Spielbergově filmovém archivu v americkém muzeu holocaustu. V těchto filmech jsou zachyceny cesty do Číny, do Sovětského svazu (1930, 1933 a 1935), Polska (1936), Německa (1937), Švýcarska a Nizozemska (1939). \n\nJeho filmy a fotografie z nacistického Německa zachytily stranická shromáždění, každodenní život v ulicích, protižidovskou propagandu a nacistické vůdce. Byly začleněny do dvou filmů \"March of Time\". Jeho přednášky s promítáním se konaly v koncertních sálech, včetně Carnegie Hall.\n\nO německé invazi do Polska se dozvěděl během jízdy vlakem do Varšavy dne 3. září. Do Varšavy dorazil 7. září se svým fotoaparátem Leica, filmovou kameru Bell & Howell a 6000 metry filmu. V té době všichni cizinci, diplomaté a vládní úředníci prchali z hlavního města pryč. Kontaktoval starostu Varšavy Stefana Starzyńského, který mu poskytl automobil, průvodce a tlumočníka Stefana Radlinského včetně povolení k cestování a fotografování ve městě. Za dva týdny od 7. do 21. září se mu podařilo nasnímat stovky fotografií a 5000 metrů filmu, na kterých zdokumentoval obléhání Varšavy a děs bombardování města německou Luftwaffe. V té době byl akreditován jako jediný zahraniční novinář ve Varšavě. Prostřednictvím polského rozhlasu vyzval \nprezidenta Roosevelta k pomoci varšavským civilistům, kteří byli terčem nepřátelského bombardování. Během svého pobytu ve Varšavě bydlel v opuštěném americkém konzulátu.\nVaršavu opustil 21. září poté, co Němci vyhlásili příměří, které mělo umožnit občanům neutrálních zemí opustit Polsko vlakem přes Východní Prusko. V Königsbergu se obával zabavení svých materiálů a rozhodl se již vyvolané filmy propašovat. Některé se mu podařilo ukrýt do pouzder od plynových masek, které si jako suvenýry vezli jeho američtí spolucestující, podle jednoho zdroje některé filmy ukryl na vlastním těle. \n\nPo příjezdu do New Yorku na podzim roku 1939 Bryan publikoval některé své fotografie. Magazín \"Life\" otiskl patnáct jeho fotografií 23. října a \"Look\" dalších 26 ve vydání z 5. prosince. Bryant vyrobil v roce 1940 krátký dokumentární film \"Siege\" uvedený společností RKO Radio Pictures. Napsal také knihu se stejným názvem. Film byl následující rok nominován na Oscara za nejlepší krátkometrážní film. \n\nV roce 1940 byl najat úřadem koordinátora meziamerických záležitostí, aby natočil sérii dvaceti tří naučných filmů o latinskoamerické kultuře a zvycích. Poté natočil pěti filmů o Spojených státech na objednávku ministerstva zahraničí. \n\nJulien Bryan se vrátil do Polska již v roce 1946. V rámci oficiální delegace UNRRA navštívil Gdaňsk a Varšavu. Jeho záběry z válkou zničeného Gdaňsku jsou pravděpodobně první poválečný film natočený v tomto městě.\n\nV roce 1958 se opět vrátil do Polska a publikoval stovky svých snímků z Varšavy z roku 1939. Spolupracoval s deníkem \"Expres Wieczorny\" (Večerní expres), se kterým zahájili velkou kampaň, v každém vydání byla strana s fotografiemi z roku 1939 a text: „\"Poznáte sebe, své blízké, svůj dům nebo ulici? Express pomáhá americkému fotografovi Julienu Bryanovi najít hrdiny jeho filmů z obležené Varšavy z roku 1939.\"“ Čtenáři, kteří něco na jeho snímcích poznali, přicházeli do redakce novin a on se s nimi setkával a zaznamenal příběhy mnoha lidí z jeho fotografií. Své zážitky znovu sepsal a vydal roku 1959 v Polsku v knize \"Warsaw: 1939 siege, 1959 Warsaw Revisited\" (Varšava: 1939 obležení, 1959 Varšava znovunavštívena).\n\nRoku 1945 Bryan založil \"International Film Foundation\" (IFF) a po zbytek svojí kariéry točil dokumentární naučné filmy. Jeho syn Sam se připojil k IFF v roce 1960. Julius Bryan zemřel roku 1974, pouhé dva měsíce poté, co mu polská vláda udělila medaili za jeho fotografie. Po jeho smrti IFF vedl jeho syn. V roce 2003 daroval Sam Bryan otcovy fotografie a filmy z válečné Evropy americkému Muzeu holocaustu. Mnoho z jeho díla je v držení Kongresové knihovny a Spielbergova filmového archivu. V roce 2006 byl film \"Siege\" zařazen do amerického Národního filmového registru jako „jedinečný, hrůzný záznam o strašlivé brutalitě války. \"\n\nBryanovy válečné zážitky z války byly zpracovány v polském filmu \"...Gdziekolwiek jesteś Panie Prezydencie\" (\"Ať už jste kdekoli, pane prezidente\") režiséra Andrzeje Trzos-Rastawieckého. Roli nejmenovaného \"amerického novináře\", inspirovanou Bryanem, hrál Jack Recknitz.\n\n"}
{"id": "758692", "url": "https://cs.wikipedia.org/wiki?curid=758692", "title": "Sni dál", "text": "Sni dál\n\n„Sni dál“ (v anglickém originále „Dream On“) je devatenáctá epizoda první řady amerického televizního seriálu \"Glee\". Díl měl premiéru na stanici Fox dne 18. května 2010, v Česku byl poprvé vysílán 23. července 2011 na stanici Prima Love. Režisérem epizody je Joss Whedon, scénář napsal Brad Falchuk, spolutvůrce seriálu. V díle hostuje Neil Patrick Harris v roli Bryana Ryana, bývalé hvězdy sboru za časů, kdy chodil Will na střední školu. Ryan pracuje ve školní radě a hrozí, že sbor odtrhne od školního rozpočtu, kvůli tomu, že se mu nikdy nesplnily jeho sny o showbyznysu. Rachel (Lea Michele) se pokouší najít svou biologickou matku a Artie (Kevin McHale) bojuje se svou touhou chodit. Anglický název epizody „Dream On“ je odkazem na stejnojmennou píseň od skupiny Aerosmith, která v epizodě také zazní.\n\nV díle „Sni dál“ zazní cover verze sedmi písní; čtyři z nich byly vydány jako singly, jsou dostupné ke stažení a objevily se na soundtrackovém albu \"\". V americké premiéře sledovalo tuto epizodu 11,59 milionů diváků a získala od kritiků vesměs pozitivní recenze. Maureen Ryan z \"Chicago Tribune\", Bobby Hankinson z \"Houston Chronicle\", Gerrick D. Kennedy z \"Los Angeles Times\" a Todd VanDerWerff z \"The A.V. Club\" se shodli, že tento díl byl jedním z nejlepších z celé řady. Aly Semigran z MTV, Tim Stack z \"Entertainment Weekly\" a Raymund Flandez z\" The Wall Street Journal\" zase chválili hudební vystoupení, naopak Blair Baldwin ze \"Zap2it\" cítil, že písně v epizodě nebyly konzistentní. Účinkování Neila Patricka Harrise bylo obecně dobře přijato, ale podle Erica Goldmana z IGN chyběl jeho příběhu větší účinek.\n\nBryan Ryan (Neil Patrick Harris), bývalá hvězda sboru na McKinley High, přijde do školy jako zástupce školní rady. Promluví k členům sboru a každého požádá, aby napsal svůj největší sen na kus papíru. Poté vezme Artieho papír, zmuchlá ho a hodí do koše; tím vysvětluje pointu, že se jejich největší sny stejně nesplní. Protože mu jeho vlastní sen nevyšel, rozhodne se odebrat sboru peníze, kvůli čemuž nebude moci dál fungovat. Will (Matthew Morrison) ho přesvědčí, že ještě není pozdě na to, aby následoval své sny, a zpívá s ním píseň „Piano Man“. Oba se přihlásí na konkurz na roli Jeana Valjeana v místním uvedení muzikálu \"Bídníci\", kde společně formou duetu zazpívají píseň „Dream On“. Bryan se rozhodne, že sboru peníze nechá a věnuje jim dárky (nové kostýmy a nové noty), nicméně svůj názor a přístup změní poté, co mu Sue (Jane Lynch) oznámí, že Will získal v muzikálu hlavní roli. Will nakonec svou roli v muzikálu přenechá Bryanovi, který naopak ušetří sbor.\n\nRachel se svěří Jessemu (Jonathan Groff), že jejím celoživotním snem je nalézt svou biologickou matku. Když o ní hledají záznamy v krabicích, které byly v suterénu, Jesse tajně vytáhne z košile kazetu a před Rachel předstírá, že ji našel v krabici. Na kazetě je nahrán vzkaz od její matky. Rachel si odmítá kazetu pustit, protože na to ještě není připravena. Jesse se později setká se Shelby Corcoranovou (Idina Menzel), vedoucí Vocal Adrenaline, která odhalí, že je biologickou matkou Rachel, ale po vzájemné dohodě s jejími otci ji nesmí vídat, dokud Rachel nebude plnoletá. Jesse prozradí, že se sice „ujal“ Rachel jen proto, aby se zlepšil v hereckých schopnostech, ale že mu na ní začíná záležet a že ji začíná mít rád. Shelby řekne Jessemu, aby přesvědčil Rachel, aby si kazetu poslechla. Když je Jesse opět u Rachel, pustí kazetu a nechá Rachel o samotě, aby si ji poslechla. Shelby na kazetě zpívá píseň „I Dreamed a Dream“, která vede k duetu s Rachel ve snové scéně. Píseň končí záběrem Rachel v slzách opět v jejím pokoji.\n\nTina (Jenna Ushkowitz) po Bryanově promluvě přes sborem zjistí, že Artieho největším snem bylo stát se tanečníkem. Tina by si s ním ráda zatančila, ale když se Artie snaží vstát s pomocí berlí ze svého vozíku, vždy spadne. Dívka se kamaráda snaží podpořit a ukáže mu některé nejnovější výzkumy pro léčbu poranění páteře a míchy. Artie čeká v obchodním domě na Tinu, která si šla koupit preclíky, a fantazíruje o tom, že je schopen vstát ze svého vozíku a spolu s Tinou, Brittany, Mercedes, Mattem a Kurtem tančí ve snové scéně při písni „The Safety Dance“. Díky svým nadějím ohledně nových výzkumů se zeptá školní poradkyně Emmy (Jayma Mays) na radu, jak se vyrovnat s možností znovu chodit. Emma ho ale zklame, protože mu řekne, že tento způsob léčby je teprve v úplných počátcích. Tina mu stále nabízí, aby s ní tančil, ale on odmítne a trvá na tom, aby si našla jiného tanečního partnera. Nicméně souhlasí, že v písni zazpívá. Tina si jako svého partnera vybere Mika Changa (Harry Shum mladší), přičemž Artie má v písni „Dream a Little Dream of Me“ pěvecké sólo.\n\nEpizoda se natáčela v březnu 2010.\n\nVedlejší postavy, které se v této epizodě objevily, jsou členové sboru Santana Lopezová (Naya Rivera), Brittany Pierceová (Heather Morris), Mike Chang (Harry Shum mladší), Matt Rutherford (Dijon Talton) a Jesse St. James (Jonathan Groff), dále učitelka astronomie Brenda Castleová (Molly Shannon) a vedoucí Vocal Adrenaline Shelby Corcoranová (Idina Menzel). V epizodě zazní cover verze sedmi písní: Will a Bryan zpívají duet v písních „Dream On“ od Aerosmith a „Piano Man“ od Billyho Joela, přičemž Bryan také zpívá „Daydream Believer“ od The Monkees; účastnice na konkurzu na muzikál \"Bídníci\", kterou si zahrála Wendy Worthington, zpívá „Big Spender“ z muzikálu \"Sweet Charity\"; Artie zpívá „The Safety Dance“ od Men Without Hats a „Dream a Little Dream of Me“ od The Mamas & the Papas; Shelby a Rachel zpívají „I Dreamed a Dream“ z muzikálu \"Bídníci\". Všechny písně, kromě „Piano Man“, „Big Spender“ a „Daydream Believer“, byly vydány jako singly a jsou dostupné ke stažení. Skladby „Dream On“, „The Safety Dance“ a „I Dreamed a Dream“ jsou také obsaženy na soundtrackovém albu \"\". Píseň „I Dreamed a Dream“ se umístila na 36. místě v irském hudebním žebříčku.\n\nNeil Patrick Harris získal v srpnu 2010 za svůj výkon v díle „Sni dál“ cenu Emmy v kategorii Nejlepší hostující herec v komediálním seriálu.\n"}
{"id": "758696", "url": "https://cs.wikipedia.org/wiki?curid=758696", "title": "Stav soudržných zemin", "text": "Stav soudržných zemin\n\nVlastnost soudržných zemin se určuje dle konzistenčních (Atterbergových) mezí.\nStanovuje se jako vlhkosti, kde se zemina ve speciálním přístroji (dle Casagrandeho) spojí na délku 10 mm při 25 úderech nebo vlhost, při které se speciální kuželník (Vasiljevův) zaboří vlastní vahou 10 mm.\n\nStanovuje se jako vlhkost, při které se válečky zeminy o průměru 3 mm začnou rozpadávat na kousky 8 mm až 10 mm dlouhé.\n\nStanovuje jako vlhkost, při které zemina už nemění svůj další objem.\n\nI=W-W\n"}
{"id": "758700", "url": "https://cs.wikipedia.org/wiki?curid=758700", "title": "Seznam představitelů EU", "text": "Seznam představitelů EU\n\nFunkce volená Evropskou radou na dva a půl roku, s jednou možností znovuzvolení. Celkové možné funkční období tedy dosahuje pěti let.\n\nPředseda EK je nejvyšším úředníkem v EU, předsedá pět let, tedy dvě funkční období.\n\nKaždý stát předsedá Evropské unii přesně půl roku.\n"}
{"id": "758703", "url": "https://cs.wikipedia.org/wiki?curid=758703", "title": "Vrbovka úzkolistá", "text": "Vrbovka úzkolistá\n\nVrbovka úzkolistá či vrbka úzkolistá (\"Epilobium angustifolium\", synonymum \"Chamerion angustifolium\") je vytrvalá léčivá bylina z čeledi pupalkovité (\"Onagraceae\").\n\nLatinské druhové pojmenování \"angustifolium\" je složeninou slov \"angustus\" (tj. úzký) a \"folium\" (tj. list) a poukazuje na úzké listy rostliny. Lidově se vrbovka v češtině označuje též jako: chmýří, Ivanův čaj, koptický čaj, kurilský čaj a pejří.\n\nNěkteří autoři druh řadí do rodu \"Chamerion\", pak rostlinu většinou česky nazývají jako vrbka úzkolistá, např. Květena ČR. Kubát 2001 včleňuje rod \"Chamerion\" do rodu \"Epilobium\" ve stejném pojetí jako ho měl Linné.\n\nJedná se o vytrvalou rostlinu dosahující výšky nejčastěji 50–200 cm. Oddenky jsou dlouhé a plazivé, z nich vybíhají dlouhé světlé podzemní výběžky. Kořeny rostliny jsou tlusté a zdřevnatělé. Lodyha je většinou jednoduchá, zřídka chudě větvená, často červenavě naběhlá, lysá, jen v horní části řídce přitiskle pýřitá, báze lodyhy nedřevnatí. Vrbám podobné listy jsou střídavé, poměrně četné, přisedlé až krátce řapíkaté. Čepele jsou nejčastěji čárkovitě nebo podlouhle kopinaté až podlouhle eliptické, na líci tmavozelené, na rubu sivozelené s vyniklou žilnatinou, asi 5–20 cm dlouhé a 1–2 cm široké, na okraji mírně zvlněné a trochu podvinuté. Květy jsou uspořádány v květenstvích, v bohatých vrcholových dlouhých pyramidových hroznech a vyrůstají z paždí listenu. Květy jsou čtyřčetné, kališní lístky jsou 4, o málo kratší než korunní lístky. Korunní lístky jsou taky 4, jsou nejčastěji 10–16 mm dlouhé, na vrcholu zaokrouhlené nebo velmi mírně vykrojené, horní trochu větší než dolní, proto jsou květy mírně souměrné, jsou růžově purpurové barvy, zřídka bělavé. Ve střední Evropě kvete nejčastěji v červnu až v září.\n\nTyčinek je obvykle 8. Semeník se skládá ze 4 plodolistů, je spodní, čnělka je přímá, blizna je čtyřlaločná. Květní vzorec je ✶/↓ K4 C4 A4+4 nebo 4+0 Ğ(4). Její pylová zrna jsou velká, trojhranná, se třemi otvory a zrnitým povrchem. Plodem je asi 4–8 cm dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1–1,3 mm dlouhá, na vrcholu s chmýrem, osemení je hladké. Jedna tobolka obsahuje až 500 semen, což znamená, že jedna rostlina může za rok vytvořit až 80 tisíc semen. Šíří se pomocí větru (anemochorie). Počet chromozómů je 2n=36, mimo ČR i 72 nebo 108.\n\nVrbovka úzkolistá má rozsáhlý areál. Roste v téměř celé Evropě, i v severských oblastech Islandu a Grónska, v Asii, včetně Malé Asie, Kavkazu, Sibiře, Dálného východu a Japonska. Její areál zabírá také velké části Severní Ameriky, s výjimkou jihovýchodních částí Spojených států amerických. V Česku jde o hojně rozšířený druh, který je v rámci vegetační stupňovitosti zastoupen od planárního (tj. nížinného) až po alpinský stupeň.\n\nRoste především na lesních a lesu blízkých stanovištích, jako jsou lesní světliny, lemy a paseky, kde může tvořit nápadnou dominantu porostu. Jde o antrakofilní rostlinu, což znamená, že se jí dobře daří na spáleništích. Zároveň jde o významný pionýrský druh. Vrbovka úzkolistá je rovněž zastoupena na různých ruderálních stanovištích (tj. v prostředí člověkem významně pozměněném a dále ponechaném vlastnímu vývoji), jako jsou rumiště, okraje cest a silnic, železniční náspy, lomy, výsypky apod. Zpravidla roste v pospolitých porostech na kamenitých, štěrkovitých, hlinitopísčitých či hlinitých půdách.\n\nRostlina obsahuje flavonoidy, třísloviny a steroly. V listech je přítomen gallatonin, triterpeny, pektin, vitamín C a alkaloidy. Květy naproti tomu obsahují nonasean, cerylalkohol, chanerol s cytistatickým působením a sitosterin, zatímco kořeny polysacharidy.\n\nDrogou rostliny jsou listy, z nichž se připravuje nálev, či se přidávají do čajových směsí. Méně často se sbírá květ, kvetoucí nať či oddenek. Vrbovka úzkolistá odstraňuje pocit psychického napětí, úzkosti a tísně, snižuje psychicky způsobené bolesti hlavy, působí proti nespavosti a má protizánětlivý účinek a chrání sliznice, především sliznice trávicího ústrojí. Příznivý vliv má taktéž při průjmových infekčních chorobách. Má rovněž příznivý účinek při prostatických potížích, podobně jako vrbovka malokvětá (\"Epilobium parviflorum\"), která je za tímto účelem používána častěji. S ohledem na obsah látek hormonální povahy pomáhá při problémech souvisejících s klimakteriem. Severoamerický indiánský kmen Dena'ina používal mízu z vrbovky při ošetření ran, neboť věřil, že má protizánětlivé účinky.\nI přes své hojné rozšíření se v českém lidovém léčitelství prakticky nepoužívá. V českém herbáři z roku 1899 se v souvislosti s vrbovkou píše: „Kořen a letorosty mladé jedí se. Kořen a listy potřebují se za lék, jenž obměkčuje, rozhání a svírá.“\n\nZe sušených listů vrbovky úzkolisté lze připravit čaj, který se kromě jiných míst pije hojně v oblasti Ruska a Kavkazu. V tomto regionu je známý pod různými názvy, a to jako čaj Ivanův, kaporský, koptský, kurilský či koptický, a svého času se jednalo o nejoblíbenější nealkoholický nápoj v Rusku. Změna v popularitě nastala v důsledku nástupu černého čínského čaje, především v oblastech za Uralem se však pije i nadále.\n\nMladé listy a výhonky se zejména v severních oblastech (Anglie, Kanada, Kamčatka) vaří jako zelenina podobná salátu nebo zelí. Použití našly i jako listová zelenina, a mladé výhonky před rozkvětem rostliny lze připravovat jako chřest. Mají trochu hořkou chuť a jsou bohaté na provitamín A a vitamín C. Severoamerický indiánský kmen Dena'ina je rovněž používal jako doplněk stravy pro své psy.\nNa severozápadě Spojených států amerických je vrbovka používána jako umělé sladidlo a přidává se do cukrovinek, džemů, zmrzlin (včetně indiánské zmrzliny sxusem) a sirupů.\n\nChmýří lze po odkvětu spřádat.\n\nVrbovka úzkolistá patří od roku 1957 mezi symboly teritoria Yukon, nacházejícího se v severozápadní části Kanady, a je vyobrazena na jeho vlajce. V roce 2002 byla ve Spojeném království v rámci kampaně \"County Flowers\" zvolena květinou Londýna. S městem ji totiž spojuje historie. Když nacistické Německo během druhé světové války Londýn bombardovalo, byla vrbovka jakožto pionýrský druh jednou z prvních, která začala růst na ruinách, a symbolizovala tak obnovu města.\n\n"}
{"id": "758712", "url": "https://cs.wikipedia.org/wiki?curid=758712", "title": "Emil Habelt", "text": "Emil Habelt\n\nEmil Habelt (1911 Štětí – 15. června 1977 Praha) byl československý fotbalový útočník německé národnosti.\n\nHrál za DFC Prag (1934–1936) a SK Náchod (1936–1939). V československé lize nastoupil k 75 utkáním a dal 27 gólů. Amatérský mistr ČSR 1931 a 1933.\n\n"}
{"id": "758718", "url": "https://cs.wikipedia.org/wiki?curid=758718", "title": "Koktejlové řazení", "text": "Koktejlové řazení\n\nKoktejlové řazení ( , či též cocktail sort) je implementačně jednoduchý řadicí algoritmus, vycházející z algoritmu bublinkového řazení.\n\nAlgoritmus opakovaně prochází seznam, přičemž porovnává každé dva sousedící prvky, a pokud nejsou ve správném pořadí, prohodí je. Od bublinkového řazení se liší tím, že prochází seznam v obou směrech. Tedy od začátku seznamu ke konci a poté zpět. Tímto postupem se předejde nevýhodě bublinkového řazení, tzv. problému želv a zajíců. Problém spočívá v tom, že vysoké hodnoty probublají na konec pole rychle, ale ty nízké postupují na začátek velmi pomalu. Porovnávání prvků běží do té doby, dokud není seznam seřazený. Pro praktické účely je algoritmus neefektivní. Využívá se hlavně pro výuku či v nenáročných aplikacích.\n\nAlgoritmus je univerzální (pracuje na základě porovnávání dvojic prvků), pracuje lokálně (nevyžaduje pomocnou paměť), je stabilní (prvkům se stejným klíčem nemění vzájemnou polohu), patří mezi přirozené řadicí algoritmy (částečně seřazený seznam zpracuje rychleji než neseřazený).\n\nNázev vyjadřuje průběh zpracování, při kterém „probubláváme“ seznam na konec a zase zpět.\n\nPoznámka: toto je jen jedna z mnoha variací algoritmu.\n\nPřestože se zmenšil počet zbytečných porovnání (viz výše zmíněný problém želv a zajíců), tak asymptotická složitost zůstává stejná. Průměrná i nejhorší asymptotická složitost koktejlového řazení je formula_1.\n\nTento algoritmus řazení je jedním z nejpomalejších, oproti jiným algoritmům se stejnou složitostí vyžaduje velké množství zápisů do paměti a tím neefektivně pracuje s cache procesoru.\n"}
{"id": "758720", "url": "https://cs.wikipedia.org/wiki?curid=758720", "title": "Český historický ústav v Římě", "text": "Český historický ústav v Římě\n\nČeský historický ústav v Římě (Istituto storico ceco di Roma) byl založen v roce 1993 jako instituce navazující na tradici Československého ústavu v Římě, založeného po vzniku Československa a zrušeného za nacistické okupace v roce 1941.\n\nJeho dnešní sídlo je v budově Papežské koleje Nepomucenum. Z odborného hlediska je tato prestižní česká výzkumná instituce v zahraničí podřízena Komisi Českého historického ústavu v Římě při předsednictvu Akademie věd České republiky, z hlediska provozního je součástí Historického ústavu AV ČR. Od roku 1998 je spolu s dalšími zahraničními výzkumnými institucemi v Římě členem mezinárodní organizace Unione internationale degli istituti di archeologia, storia e storia dell’arte in Roma.\n\nV rámci výzkumu je jeho hlavním úkolem vydávání ediční řady \"Monumenta Vaticana res gestas Bohemicas illustrantia\" pro středověké období, pokračování v edici nunciatur pro období raného novověku a evidence bohemikálních rukopisů ve Vatikánské a dalších římských a italských knihovnách a ve Vatikánském tajném archivu.\n\n\n"}
{"id": "758725", "url": "https://cs.wikipedia.org/wiki?curid=758725", "title": "Miloš Černoušek", "text": "Miloš Černoušek\n\nMiloš Černoušek, známý také pod uměleckým pseudonymem Cyril Drozda, (* 8. května 1954 Kroměříž) je český herec. Absolvoval konzervatoř v Brně. Od roku 1975 působí v brněnském HaDivadle. Umělecký pseudonym Cyril Drozda používá asi od roku 1992.\n\n\n"}
{"id": "758728", "url": "https://cs.wikipedia.org/wiki?curid=758728", "title": "Jindřich z Almainu", "text": "Jindřich z Almainu\n\nJindřich z Almainu ( \"Henry of Almain\", \"Henri d'Almayne\", listopad 1235, hrad Haughley – 13. března 1271, Viterbo) byl syn Richarda z Cornwallu a účastník osmé křížové výpravy. Při návratu byl zavražděn svými příbuznými, Dante Alighieri jej v této souvislosti zmínil v Božské komedii v kapitole Peklo.\n\nJindřich byl jedním ze synů Richarda z Cornwallu a jeho první ženy Isabely, dcery Viléma Maréchala. Jako synovec krále Jindřicha III. a Simona z Montfortu na počátku války baronů váhal mezi oběma stranami a nakonec se rozhodl pro stranu monarchistů a byl jedním ze Simonových zajatců po bitvě u Lewes. Byl držen na hradě Wallingford, cestoval jako Simonův kurýr na francouzský dvůr a po prohře baronů u Eveshamu byl propuštěn. Roku 1268 společně s bratrancem Eduardem přijal kříž. Ještě před odchodem na křížovou výpravu se 5. či 15. května 1269 ve Windsoru oženil s Konstancií, dcerou Gastona z Montcada a vdovou po aragonském infantovi Alfonsovi.\n\nV listopadu 1270 společně s Eduardem a bratrem Edmundem přistál v Tunisu. Eduard jej pak poslal zpět do Francie, aby v době jeho nepřítomnosti spravoval Gaskoňsko. Jindřich byl při cestě ve chvíli modlitby v kostele ve Viterbu zákeřně přepaden a ubodán svými bratranci Vítem a Simonem, syny Simona z Montfortu. Byla to pomsta za opuštění řad vzbouřenců proti králi a brutální vraždu jejich bratra a otce u Eveshamu. Ostatky zavražděného Jindřicha byly dopraveny do Anglie, kde nechal Richard z Cornwallu vyjmout z jeho těla srdce a pochoval jej ve Westminsteru. Tělo bylo uloženo k poslednímu odpočinku v klášteře Hailes.\n"}
{"id": "758734", "url": "https://cs.wikipedia.org/wiki?curid=758734", "title": "Duvergerovy zákony", "text": "Duvergerovy zákony\n\nDuvergerovy zákony jsou tři hypotézy francouzského politologa a sociologa Maurice Duvergera, které se týkají vztahu volebních a stranických systémů.\n\n\nTyto zákony byly zpočátku široce přijímány, postupně se ale stávaly předmětem kritiky a sám Duverger přiznal, že se jedná spíše o jisté tendence, které mají vliv na stranický systém, než o obecně platné zákony. Mezi odpůrce Duvergerových zákonů patří zejména Arend Lijphart nebo Giovanni Sartori. \n"}
{"id": "758735", "url": "https://cs.wikipedia.org/wiki?curid=758735", "title": "Seznam zahraničních archeologických, historických a kulturních institutů v Římě", "text": "Seznam zahraničních archeologických, historických a kulturních institutů v Římě\n\nSeznam zahraničních archeologických, historických a kulturních institutů v Římě zahrnuje zahraniční vědecké ústavy v Římě, které jsou od r. 1964 členy Unione Internazionale degli Istituti di Archeologia, Storia e Storia dell'Arte in Roma. \n\n\n"}
{"id": "758738", "url": "https://cs.wikipedia.org/wiki?curid=758738", "title": "Seznam hvězd v souhvězdí Cefea", "text": "Seznam hvězd v souhvězdí Cefea\n\nToto je seznam významných hvězd v souhvězdí Cefea (\"Cepheus\"). Hvězdy jsou seřazeny podle zdánlivé magnitudy.\n\n\n"}
{"id": "758744", "url": "https://cs.wikipedia.org/wiki?curid=758744", "title": "Lípy na Šancích", "text": "Lípy na Šancích\n\nLípy na Šancích jsou památné stromy, které označují místo vojenského hřbitova z doby prusko-rakouské války v Mostech u Jablunkova.\n\n\nLípy rostou u pomníčku na rozcestí 250 metrů severně od kóty 606 m n. n. s pevností Šance.\n\nLípy souvisejí s nedalekou pevností Velké Šance. Kolem ní se totiž v polovině 18. století pokusili projít Prusové. Pokus nevyšel a mrtví pruští vojáci byli pochováni v místě označeném křížkem a dvojicí lip. Jejich mohutnost dala vzniknout pověsti, podle níž jsou pod jejich kořeny pochováni již Švédové z doby třicetileté války.\n\nLipám byl věnován prostor v pořadu České televize Paměť stromů, konkrétně v dílu 5, Stromy a boje.\n\n\n"}
{"id": "758747", "url": "https://cs.wikipedia.org/wiki?curid=758747", "title": "Právní princip", "text": "Právní princip\n\nPojem právní princip (někdy též označován jako právní zásada nebo obecná zásada právní) označuje „pravidla, která tvoří základ určitého právního institutu, zákona, právního odvětví nebo (v případě obecných právních  principů) právního řádu jako celku“. Na rozdíl od právní normy má právní princip vysokou míru obecnosti, platí vždy a adresátům obvykle z právních principů nevyplývají bezprostřední povinnosti a ani práva. Svou podstatou je velmi podobný právnímu obyčeji, protože není nikde pozitivně vyjádřen a informaci o něm je třeba získat jinak, úvahou z právních předpisů, normativních smluv či z právních publikací. Na rozdíl od obyčeje nevyplývá ze společenských zvyklostí, ale ze systému práva jako takového. \n\nJeho význam může být jak velmi široký (např. princip práva na spravedlivý proces), tak i značně konkrétní (např. princip presumpce neviny v trestním právu).\n\nAleš Gerloch právní principy dělí:\n\nPrávní principy se v právním řádu, ale i v jednotlivých právních odvětvích snaží o pochopení podstaty, obsahu a smyslu právních institutů a skutečností. Právní principy mají obrovský význam v oblasti zákonodárství, kde by měl být kladen důraz na respektování již existujících právních principů. Právní princip by také měl sloužit jako návod při interpretaci právní normy.\n\nPrávní principy tak mají dvojí význam. Za prvé slouží jako pojistka v případech, kdy zákonodárce neuspokojivě přijímá právní předpisy. A za druhé slouží jako poměrně dobré vodítko právního myšlení a to zejména v případech aplikace zásad.\n\nK charakteru a formě právních principů v České republice se v roce 1997 vyjádřil Ústavní soud takto:\n"}
{"id": "758751", "url": "https://cs.wikipedia.org/wiki?curid=758751", "title": "Bublinatka prostřední", "text": "Bublinatka prostřední\n\nBublinatka prostřední (\"Utricularia intermedia\") je masožravá bylina, v ČR téměř zanikající druh z širokého rodu bublinatka. Je to mokřadní rostlina schopna přežít i občasné vyschnutí lokality, k lovu využívá lapací měchýřky.\n\nRostlina nevytváří kořeny, veškeré živiny přijímá přes své listy nebo lodyhy. Nejlépe ji vyhovuje vodní prostředí s nehlubokou vodou. Má dva typy lodyh rozdílné nejen funkčně, ale i vzhledově. Lodyhy prvého typu plovoucí pod hladinou jsou zelené a bohatě olistěné, zajišťují pro rostlinu fotosyntézu. Dosahují délky do 50 cm, jsou vidličnatě rozvětvené, mají zaoblené konce a nemívají lapací měchýřky. Hustě na nich vyrůstají světle zelené okrouhlé listy o délce do 20 mm a šířce do 30 mm, bývají děleny do 7 až 17 nitkovitých úkrojků majících na tupých koncích štětinky, okraje mívají jemně zubaté. Obdobnými štětinkami vyrůstajícími z nevýrazných papil jsou lodyhy porostlé celé. Lodyhy druhého typu jsou bledě šedé barvy a vyrůstají směrem dolů, nevětví se nebo jen málo, bývají dlouhé okolo 25 cm a končí v bahnitém podkladu stanoviště, listy mají redukovány na drobné šupiny. Jsou hustě porostlé lapacími měchýřky o velikosti až 5 mm které jsou zavěšeny na nitkovitých stopkách.\n\nZ plovoucích lodyh vyrůstají nad hladinu květné stvoly o délce až 20 cm nesoucí 2 až 5 oboupohlavných květů bez listenů na stopkách 0,5 až 1 mm dlouhých. Okvětí květu je tvořeno dvoupyským kalichem velkým 3 až 5 mm s horním pyskem mírně kratším než spodní a dvoupyskou citrónově žlutou korunou dlouhou 0,5 až 1,5 cm. Celokrajný horní pysk koruny je delší než vyklenuté patro dolního pysku, který je okrouhlý, plochý (10 mm dlouhý a 15 mm široký) a jeho okraje jsou mírně skloněné dolů. Vyklenuté patro je polokulovité hnědě žilkované, ostruha je úzce válcovitá a dosahuje délky 7 až 10 mm.\n\nRozkvétá od června do srpna, květy navštěvuje nad hladinou létající hmyz lákaný na nektar v ostruze. Plody jsou kruhovité tobolky o průměru 2,5 až 3 mm; jen vzácně zralá a klíčivá semena padají přímo na dno. Nejčastěji se ale rostliny rozmnožují vegetativně, což se často děje odlomením části zelené lodyhy která se tak změní v samostatnou rostlinku. Pokud se tak stalo v časném létě, stačí lodyha zesílit a před příchodem zimy společně s ostatními vytvořit na svém konci elipsoidní pupen turion; s příchodem chladného počasí klesnou turiony společně s uhynulými lodyhami ke dnu. Při nástupu jarního oteplení vyplavou turiony k hladině a tam z nich vyrostou obnovené lodyhy. Občas se může lepkavý turion přilepit k peří plovoucích ptáků a takto být přenesen na jiné příhodné stanoviště.\nJe to cirkumpolární druh rostoucí v severních polovinách Eurasie a Severní Ameriky. Vyskytuje se v nehlubokých vodách rašelinišť a slatinišť, na okrajích jezer a rybníků, v mělkých tůních i v lagunách pravidelně rozlévajících se vodných řek. Vyžaduje čistou, kyselou vodu. Nachází se v mezofytiku, v pahorkatinách až podhůří.\n\nKrátkodobé vyschnutí vodního prostředí bublinatce prostřední, která je začleňována mezi semiterestrické (obojživelné) druhy, příliš nevadí. Zelené lodyhy leží na vlhkém rostlinném nebo bahnitém substrátu a nezelené ční ve vlhkém podloží. Potřebuje pouze vodu ke svému obnovení z turionu.\n\nBublinatka prostřední vyrůstá v České republice jen vzácně, hodně jejich lokalit zaniklo, dochovala se pouze na několika místech v jižních Čechách v Třeboňské pánvi. Její ústup je způsoben hlavně eutrofizaci, vysušováním mokřadů a zarůstání stanovišť agresivnějšími rostlinami. Proto byla „Černým a červeným seznamem cévnatých rostlin České republiky z roku 2000“ i vyhláškou MŽP č. 395/1992 Sb. ve znění vyhlášky č. 175/2006 Sb. zařazena mezi druhy kriticky ohrožené.\n\n\n \n"}
{"id": "758752", "url": "https://cs.wikipedia.org/wiki?curid=758752", "title": "Brock Lesnar", "text": "Brock Lesnar\n\nBrock Edward Lesnar (* 12. července 1977 Webster, Jižní Dakota) je americký profesionální wrestler, MMA bojovník a bývalý americký fotbalista.\n\nBrock Lesnar se narodil ve Websteru v Jižní Dakotě. Již na střední škole se věnoval zápasu, u kterého zůstal až do roku 2000. Během roku 2000 se dostal do asociace Ohio Valley Wrestling. Dva roky na to se dostal do World Wrestling Entertainment (tehdy World Wrestling Federation).\n\nV roce 2006 se začal plně věnovat MMA kde se velice rychle prosadil a po prvním zápase putoval do nejprestižnější organizace UFC.\n\nV jeho teprve čtvrtém zápase vybojoval proti Randy Couturemu titul šampiona těžké váhy UFC.\n\nO ten v říjnu 2010 přišel v zápase proti Cainu Velasquezovi.\n\nDo oktagonu se vrátil až za rok v zápase proti Alistairu Overeemovi, který prohrál na následky kopů na tělo. Po zápase oznámil ukončení kariéry v MMA a vrátil se zpět do WWE. Po tomto návratu dokázal nejeden velkolepý zápas. Mezi jeho největší vítězství za celou jeho kariéru patří poražení Undetakera, nazývaného také jako Deadman (mrtvý muž). Tímto prolomil jeho úžasný rekord na 21-1.\n\nPo pěti letech se do UFC vrátil zpět. Tentokrát proti Marku Huntovi. Brock Hunta porazil na body, ale po několika týdnech se zjistilo že Brock měl v těle velké množství zakázané látky. Zápas byl změněn na no contest (bez výsledku).\n\nFinishery: Brock Lock (2002 - 2004), F-5, Kimura lock, Shooting star press\n\nSignature Chvaty: Suplex City (3x German Suplex za sebou), Powerbombs (3 Powerbomby za sebou).\n\nUFC Heavyweight Championship (1 krát)\n\nSubmission of the Night (1 krát)\n\nIWGP Heavyweight Championship (1 krát)\n\nIWGP Heavyweight Championship (1 krát)\n\nOVW Southern Tag Team Championship (3 krát)\n\nWWE Championship (4 krát)\n\nWWE Universal Championship (3 krát)\n\nKing of the Ring 2002\n\nMoney in the Bank 2019\n\nRoyal Rumble 2003\n\nSlammy Award (5 krát)\n"}
{"id": "758754", "url": "https://cs.wikipedia.org/wiki?curid=758754", "title": "Údolí Chlébského potoka (okres Blansko)", "text": "Údolí Chlébského potoka (okres Blansko)\n\nÚdolí Chlébského potoka, levostranného přítoku Svratky, je přírodní památka ev. č. 1941 v Sýkořské hornatině jihozápadně od obce Černovice v katastrálních územích Černovice u Kunštátu (okres Blansko) a Osiky (okres Brno-venkov).\n\nDůvodem ochrany je zachování ojedinělého nivního biotopu zvláště chráněných druhů rostlin.\n\nNa přírodní památku Údolí Chlébského potoka navazuje stejnojmenná přírodní rezervace v okresu Žďár nad Sázavou.\n\nSkalní podloží je tvořeno porfyroblastickou muskovitickou až sericiticko-muskovitickou rulou bítešské skupiny. Nadloží tvoří fluviální a svahové sedimenty.\n\nNa svazích hluboko zaříznutého údolí roste olše lepkavá (\"Alnus glutinosa\"), jasan ztepilý (\"Fraxinus excelsior\"), javor mléč (\"Acer platanoides\"), na které navazují smrkové porosty v širších částech údolního dna. Bylinné patro zastupují vlhkomilné, mokřadní a lesní druhy, např. devětsil bílý (\"Petasites albus\"), škarda bahenní (\"Crepis paludosa\"), prvosenka vyšší (\"Primula elatior\"), krabilice chlupatá (\"Chaerophyllum hirsutum\"), řeřišnice hořká (\"Cardamine amara\"), čarovník alpský (\"Circea alpina\"), kopytník evropský (\"Asarum europaeum\"),vzácná řeřišnice trojlistá (Cardamine Trifolia), místy se hojně vyskytuje zvláště chráněná bledule jarní (\"Leucojum vernum\"). K regionálně vzácným a ohroženým druhům patří lýkovec jedovatý (\"Daphne mezereum\"), kyčelnice devítilistá (\"Dentaria enneaphyllos\"), rozrazil horský (\"Veronica montana\") a jaterník podléška (\"Hepatica nobilis\"). Baňatka ladní (\"Brachythecium campestre\"), trsenka Jungermannia leiantha, Plagiomnium medium a podhořanka Cordova (\"Madotheca cordaeana\") patří mezi ohrožené druhy mechorostů. Mezi epifytické mechorosty patří rožeňka dutolistá (\"Lejuenea cavifolia\"), kroknice vidličnatá (\"Metzgeria furcata\"), prstenatka plazivá (\"Platygyrium repens\"), sobík chlumní (\"orthodicranum montanum\"), podhořanka plocholistá (\"Madotheca platyphylla\"), brvitec sličný (\"Ptilidium pulcherrimum\") a jiné. Na opadlých olšových větvích roste kornatcovitá houba kornateček okrovějící (\"Gloeocystidiellum porosum\"), na jasanových větvích kornatec lopatkovitý (\"Hyphodontia spathulata\"), na lískových kožovka skořicová (\"Hymenochaete cinnamomea\"), vzácná větvovka lísková (\"Vuilleminia coryli\") a chorošovitá pórnatka Herinkova (\"Ceriporia herinkii\").\n\nZe zástupců hmyzu je to šedokřídlec olšový (\"Euchoeca nebulata\"), píďalička zejkovaná (\"Anticollix sparsata\"), v potoku se vyvíjejí larvy mloka skvrnitého (\"Salamandra salamandra\"), z ptáků tam má zastoupení čáp černý (\"Ciconia nigra\"), konipas horský (\"Motacilla cinerea\") a skorec vodní (\"Cinclus cinclus\").\n\nNa okraji území prochází červená a zelená turistická stezka. Okrajové asfaltové komunikace jsou využívány cykloturisty. Území je navštěvováno veřejností zejména ke sběru lesních plodů. K zvýšenému pohybu osob dochází v době květu bledule jarní, někteří návštěvníci si odnášejí trsy květů, nedochází však k vyrývání cibulek či trhání květů za účelem jejich prodeje. Přes zákaz často dochází k pohybu osob mimo vyznačené trasy. V jihozápadní části se nachází tábořiště trampské osady Saginari Diogenes, která zde však udržuje vzorný pořádek.\n"}
{"id": "758755", "url": "https://cs.wikipedia.org/wiki?curid=758755", "title": "Radosta (probošt)", "text": "Radosta (probošt)\n\nRadosta, též Adrastus, byl 10. proboštem litoměřické kapituly sv. Štěpána v letech 1185–1206?.\n\nNejdříve byl v letech 1174–1178 dvorním kaplanem. V letech 1180–1182 se stal svatovítským kanovníkem. Od roku 1185 se stal 10. litoměřickým proboštem. V pramenech je uveden jako účastník zemského sněmu v Sadské roku 1189. Jeho jméno s titulem probošta litoměřického je pak uvedeno v letech 1185–1188 vícekrát. Není známo, jak dlouho byl Radosta litoměřickým proboštem. Předpoklad historiků je, že až do roku 1206.\n\n\n"}
{"id": "758764", "url": "https://cs.wikipedia.org/wiki?curid=758764", "title": "Seznam proboštů litoměřické kapituly", "text": "Seznam proboštů litoměřické kapituly\n\nToto je seznam proboštů litoměřické kapituly:\n\nPo založení litoměřického biskupství se stal kapitulní probošt biskupem, a jeho prebenda (obročí) bylo použito k výživě biskupa. Funkce probošta proto zanikla a v čele kapituly stál kapitulní děkan. K znovuobnovení funkce probošta došlo až od roku 1907.\n"}
{"id": "758765", "url": "https://cs.wikipedia.org/wiki?curid=758765", "title": "Methoxid sodný", "text": "Methoxid sodný\n\nMethoxid sodný (též methanolát sodný) je organická sloučenina se vzorcem CHONa. Tato bezbarvá tuhá látka, vzniklá deprotonací methanolu, se široce používá jako průmyslové a laboratorní reagens. Jedná se o silně zásaditou látku.\n\nMethoxid sodný se připravuje opatrnou reakcí methanolu se sodíkem:\n\nReakce je silně exotermická, takže může dojít ke vznícení. Výsledný bezbarvý roztok se často používá jako zdroj methoxidu sodného, čistý materiál lze izolovat odpařením (ve druhé fázi pomocí zahřívání) zbytkového methanolu. Tuhý methoxid sodný s vodou hydrolyzuje za vzniku hydroxidu sodného, proto jím komerční vzorky mohou být kontaminovány. V tuhém stavu, ale zvláště v roztocích, pohlcuje oxid uhličitý ze vzduchu.\n\nV tuhé fázi má methoxid sodný podobu polymeru s listovitým uspořádáním center Na, kde je každé navázáno na čtyři kyslíková centra.\n\nStruktura, a tudíž i zásaditost, závisí u roztoků na rozpouštědle. Podstatně silnější zásadou je methoxid sodný v dimethylsulfoxidu, kde je více ionizován a bez vodíkových vazeb.\n\nMethoxid sodný se rutinně využívá v organické chemii. Je základem pro syntézu mnoha sloučenin, od léčiv po agrochemikálie. Používá se v dehydrohalogenacích a různých kondenzačních reakcích. Je též nukleofilem pro výrobu methyletherů.\n\nMethoxid sodný může sloužit jako iniciátor v aniontové adiční polymerizaci ethylenoxidu, kdy vzniká polyether s vysokou molární hmotností.\n\nBionafta se vyrábí z rostlinných a živočišných tuků, tedy triacylglycerolů mastných kyselin, transesterifikací methanolem – vznikají methylestery mastných kyselin (FAME). Tato transformace se katalyzuje methoxidem sodným.\n\nMethoxid sodný je silně žíravý. Hydrolýzou vzniká těkavý a toxický methanol.\n"}
{"id": "758769", "url": "https://cs.wikipedia.org/wiki?curid=758769", "title": "Amos Pokorný", "text": "Amos Pokorný\n\nAmos Pokorný (14. března 1890 Brno – 18. srpna 1949 Praha) byl český legionář, voják a šachový mistr.\n\nAmos Pokorný se narodil jako jedno z jedenácti dětí v rodině evangelického faráře Václava Pokorného a jeho ženy Libuše. Vystudoval v Praze práva, na začátku 1. světové války narukoval, v roce 1915 se dostal do ruského zajetí a poté vstoupil do československých legií. Po válce pracoval jako důstojník justiční služby, vojenský prokurátor a nakonec jako zemský soudce u vrchního i státního soudu. Byl činný v Českobratrské církvi evangelické: spoluzakládal kazatelskou stanici v Praze-Dejvicích a byl i jejím předsedou; od roku 1945 do své smrti v roce 1949 byl členem synodní rady církve.\n\nŠachům se věnoval nejprve v ŠK Dobruský. Získal společné 1. místo v Plzni v roce 1911 a získal titul mistra ÚJČS. Byl druhý v silném turnaji B při XIII. kongresu Německého šachového svazu ve Vratislavi jen o půl bodu za vítězným hamburským šachistou Paulem Krügerem. Tyto jeho úspěchy vyvolaly zájem o uspořádání mistrovství Moravy v šachu, kde sice Pokorný v roce v turnaji tří šachistů získal 1,5 bodu ze dvou proti Aloisi Pernovi, ale prohrál obě partie s Juliem Brachem a skončil za ním jasně druhý. Dále obsadil společné 4. až 7. místo v České Třebové v roce 1913 a obsadil 8. příčku v Mladé Boleslavi v roce 1913 na mistrovství Čech.\n\nPo první světové válce obsadil 2. místo za Maxem Walterem na Mistrovství Československa v šachu v Pardubicích v roce 1923, ve stejném roce byl 11. v Moravské Ostravě za účasti vítězného Emanuela Laskera. V roce 1925 získal společné 3. až 5. místo na mistrovství Československa v Bratislavě, obsadil 9. místo v Trenčianských Teplicích. Na mistrovství Československa v roce 1927 v Českých Budějovicích získal 4. místo. O rok později obsadil 9. místo v Trenčianských Teplicích.\n\nNa přelomu 20. a 30. let dosahoval největších úspěchů. Na mistrovství Československa v Brně v roce 1929 obsadil společné 3. a 4. místo, když zvítězil Opočenský. V roce 1933 dosáhl na společné 3. a 4. místo v Praze (\"Army\") a zejména společné 1. místo se Salo Flohrem v Mnichově Hradišti v roce 1933 na turnaji o mistrovství Československa. Do následného zápasu o titul proti Flohrovi kvůli úmrtí otce nenastoupil.\n\nPokorný hrál za Československo na Šachové olympiádě:\n\nBěhem druhé světové války obsadil 11. místo na mistrovství Čech a Moravy v Rakovníku v roce 1940 a společné 9. až 10. místo ve Zlíně v roce 1943.\n\nOd roku 1927 vedl šachovou rubriku v \"Lidových novinách\" a pravidelně o šachu přednášel v rozhlase. Napsal též několik knih o šachu, např. \"Pět hodin šachu\" (1949 a 1950).\n\nV Hustopečích od roku 2012 pořádají šachový Memoriál Amose Pokorného.\n"}
{"id": "758777", "url": "https://cs.wikipedia.org/wiki?curid=758777", "title": "Vévodství Lucca", "text": "Vévodství Lucca\n\nVévodství Lucca (italsky \"Ducato di Lucca\") bylo malé vévodství na Apeninském poloostrově, v okolí města Lucca. Vzniklo rozhodnutím Vídeňského kongresu v roce 1815 za účelem odškodnění Bourbonsko-parmské dynastie, která původně vládla v Parmském vévodství, které však bylo dáno císařovně Marii Luise Habsbursko-Lotrinské, manželce Napoleona I., aby zde vládla po jeho pádu. Po její smrti se Bourboni měli vrátit z Luccy do Parmy.\n\nV roce 1817 se vlády v Lucce ujala Marie Luisa Španělská, bývalá španělská infantka a královna Etruského království, která vládla sice absolutisticky, ale nikoliv krutě. Snažila se vymazat stopy po vládě své předchůdkyně Élisy Bonaparte jako vévodkyni z Luccy a Piombina. Po její smrti v roce 1824 nastoupil na trůn její syn Karel II. Ludvík Parmský. V prvních letech své vlády v zemi mnoho nepobýval a její správu svěřil vládě vedené Ascaniem Mansim. V letech 1824 až 1827 vévoda cestoval po Itálii a v letech 1827 až 1833 pobýval v Německu. Poté se vrátil a věnoval se vládě ve svém malém vévodství. Mimo jiné podpořil nástup Ludvíka Filipa na francouzský trůn, ale na druhé straně podporoval karlismus ve Španělsku. Po smrti císařovny Marie Luisy se ujal vlády v Parmském vévodství a vévodství Lucca bylo připojeno k Toskánskému velkovévodství.\n\n"}
{"id": "758778", "url": "https://cs.wikipedia.org/wiki?curid=758778", "title": "Australian Open 2012 – mužská dvouhra", "text": "Australian Open 2012 – mužská dvouhra\n\nV nejdelším zápase stoleté historie Australian Open, který trval 5 hodin a 53 minut, porazil obhájce titulu Novak Djoković po setech 5–7, 6–4, 6–2, 6–7, 7–5 Rafaela Nadala a získal tak třetí vítězství na Australian Open v kariéře. Nadal prohrál s Djokovićem posedmé v řadě, vždy ve finále. Současně se jednalo o nejdelší finále grandslamu bez rozdílu soutěží vůbec.\n\n"}
{"id": "758780", "url": "https://cs.wikipedia.org/wiki?curid=758780", "title": "Ratibořský potok (přítok Střely)", "text": "Ratibořský potok (přítok Střely)\n\nRatibořský potok je potok v západních Čechách, který je levobřežním přítokem řeky Střely, známý je především jako druhý významný přítok do vodní nádrže Žlutice. Pojmenován je po přilehlé vsi Ratiboř, která leží na levém břehu toku, cca 1,5 km severně od soutoku se Střelou (říční kilometr 71,372), který je dnes zaplaven vodní nádrží.\n\nRatibořský potok pramení na jižní straně Doupovských hor, v sedle mezi nejvyšší horou Hradiště a vrchem Nad Ovčárnou, cca 3 km severně od zaniklé osady Březina ve vojenském újezdu Hradiště, v nadmořské výšce 808 m n. m. Stéká v erozní brázdě jižním směrem po úbočí Doupovských hor, protéká Herstošicemi, do údolí Střely, takže kromě Těšetického (říční kilometr 8,072) a Údrčského potoka (říční kilometr 5,034) nemá významnější přítoky. Ústí do Střely (v jejím říčním kilometru 71,372). Vodnatost toku je nízká, větší průtoky bývají na jaře. Před ústím do vodní nádrže Žlutice je umístěna limnigrafická stanice Povodí Vltavy, s. p., která slouží ke sledování přítoku vody do přehrady\nStřední část toku má mírnější spád a mendruje údolní nivou, na dolním toku u Údrče se zařezává do lesnatého terénu Tepelské vrchoviny, získává nečekaný charakter horské bystřiny s balvanitým korytem, společně s okolní přírodou a ruinami mlýnů vytváří velmi působivou romantickou scenérii.\n\nNa toku je několik průtočných rybníků, největší je rybník u Kuželova mlýna (říční kilometr 6,233) a Tišina na horním toku (říční kilometr 16,428).\n\nV minulosti byla vodní energie potoka využívána četnými vodními mlýny a pilami.\n\n\"levý/pravý, od pramene k ústí\"\n\nPodle aktuální platné vodohospodářské mapy začíná tok potoka nad rybníkem Tišina, z geografického hlediska je možné považovat za hlavní tok zregulovanou pravobřežní vodoteč (ID č. 134500000600) svedenou melioračním korytem do rybníka Tišina. Možný pramen Ratibořského potoka lze tedy hledat na severovýchodním svahu vrchu Nad Ovčárnou, v nadmořské výšce cca 850 m n. m., délka toku Ratibořského potoka by pak činila 17,55 km.\n\n"}
{"id": "758783", "url": "https://cs.wikipedia.org/wiki?curid=758783", "title": "Seznam památných stromů v okrese Most", "text": "Seznam památných stromů v okrese Most\n\nToto je seznam památných stromů v okrese Most, v němž jsou uvedeny památné stromy na území okresu Most.\n\n"}
{"id": "758792", "url": "https://cs.wikipedia.org/wiki?curid=758792", "title": "Zdenko Frťala", "text": "Zdenko Frťala\n\nZdenko Frťala (* 9. srpna 1970) je bývalý slovenský fotbalový obránce či záložník a současný fotbalový trenér.\n\nZačínal v Hlohovci, hrál za Spartak Trnava a FK Teplice. V lize nastoupil ke 192 utkáním a dal 3 góly. V Lize mistrů nastoupil ve 2 utkáních, v Poháru UEFA hrál ve 4 utkáních. V juniorské reprezentaci nastoupil ve 2 utkáních, v dorosteneckých reprezentací hrál ve 14 utkáních.\n\nByl asistentem Michala Bílka a Jiřího Plíška v Teplicích, Ružomberoku a ve Spartě Praha. Jako hlavní trenér vedl ve druhé české lize FC Zenit Čáslav a FK Varnsdorf. Tým Varnsdorfu dovedl v sezóně 2014/15 ke druhému místu v české druhé lize a tím pádem k postupu do 1. české ligy, vedení klubu však přihlášku do nejvyšší ligy nepodalo.\nV létě 2015 se stal hlavním trenérem slovenského klubu FO ŽP ŠPORT Podbrezová, ale již po 9 ligových kolech v září 2015 u týmu skončil. Za tu dobu získal s týmem 5 bodů.\n\nNa konci listopadu 2015 se vrátil do Varnsdorfu, kde ovšem vydržel jen dva dny a poté se stěhoval do FK Jablonec, kde nahradil odvolaného Jaroslava Šilhavého. V říjnu 2016 v Jablonci skončil, a po roce se v prosinci 2016 již potřetí vrátil do Varnsdorfu, ale zatím se mu nepodařilo navázat na minulé úspěchy.\n\n\n"}
{"id": "758793", "url": "https://cs.wikipedia.org/wiki?curid=758793", "title": "Jižní Savo", "text": "Jižní Savo\n\nJižní Savo je jedna z 19 finských provincií. Nachází se na východě části státu. Sousedí s provinciemi Jižní Karélie, Severní Karélie, Severní Savo, Střední Finsko, Päijät-Häme a Kymenlaakso. Správním střediskem je město Mikkeli. Nejvyšším bodem regionu je Paukkulanmäki o nadmořské výšce 225 m n. m. Stejně jako další finské provincie, má i Jižní Savo určené své symboly z ptačí říše, flóry, ryb a hornin. Jsou jimi žluva hajní, leknín bělostný, síh malý a mramor.\n\nV roce 2018 se provincie skládala z 14 obcí. Ty byly seskupeny do tří okresů (tzv. seutukunta). Tučným písmem jsou označena města.\n"}
{"id": "758795", "url": "https://cs.wikipedia.org/wiki?curid=758795", "title": "Pavol Švantner", "text": "Pavol Švantner\n\nPavol Švantner (* 25. listopadu 1966) je fotbalový trenér a bývalý fotbalový brankář slovenského původu. Jeho dcerou je Česká Miss 2015 Nikol Švantnerová.\n\nV lize hrál za Vítkovice (1989-1992), Duklu Praha (1993-1994) a SK Dynamo České Budějovice (1996-2000). V lize nastoupil ke 111 utkáním. Ve slovenské lize hrál za 1. FC Košice.\n\nPo ukončení hráčské kariéry se stal v týmu Dynama trenérem brankářů. V létě 2008 dostal od vedení klubu nabídku na post v tréninkovém centru mládeže, přednost ale dal práci v týmu dospělých, a proto zamířil do Bohemians 1905, kde působil ve stejné roli jako v Dynamu až do roku 2012. Od září 2012 byl znovu v Dynamu trenérem brankářů a asistentem trenéra Miroslava Soukupa. Po odvolání trenéra Soukupa na konci zimní přípravy se Švantner stal v únoru 2013 hlavním trenérem. Dynamo České Budějovice po sezóně 2012/13 spadlo do Fotbalové národní ligy a Švantner se vrátil do funkce asistenta a trenéra brankářů.\n\n\n"}
{"id": "758798", "url": "https://cs.wikipedia.org/wiki?curid=758798", "title": "Gerard Langer", "text": "Gerard Langer\n\nGerard Langer (24. září 1900 Bochnia – 20. července 1960 Praha) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nNarodil se v dnes polském městě Bochnia (tehdy součást Rakouska-Uherska) do rodiny kapelníka. Absolvoval pražské akademické gymnázium, poté pracoval jako poštovní úředník a externě vystudoval Právnickou fakultu Univerzity Karlovy v Praze. Od roku 1935 působil jako vrchní komisař na Ředitelství pošt v Praze. Za války se účastnil na odboji, koncem války dal odboji k dispozici poštovní vysílačku v Troji.\n\nPo válce se uvádí bytem Střekov. V roce 1946 se uvádí jako přednosta poštovního inspektorátu v Ústí nad Labem. V roce 1948 zastával funkci předsedy krajského výboru KSČ a místopředsedy MNV v Ústí nad Labem, kterým zůstal až do roku 1952, kdy byl povolán ministerstvem zahraničí k diplomatickým službám.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Ústí nad Labem. Zde zasedal do konce funkčního období, tedy do roku 1954.\n\nV roce 1956 se uvádí jako československý vyslanec ve Finsku. Tuto funkci zastával v letech 1953–1957. U příležitosti odchodu z funkce mu finský prezident udělil Velký kříž Řádu finského lva. V roce 1958 přešel na ministerstvo spojů, kde se stal vedoucím tamního mezinárodního oddělení. Krátce poté však odešel do penze a zemřel již v roce 1960.\n\n"}
{"id": "758801", "url": "https://cs.wikipedia.org/wiki?curid=758801", "title": "Václav Lavička (politik)", "text": "Václav Lavička (politik)\n\nVáclav Lavička (26. srpna 1918 – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nV roce 1946 se uvádí jako dělník, tajemník okresního výboru KSČ a bývalý politický vězeň, toho času vojín, bytem Duchcov.\n\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát ale nabyl až dodatečně v lednu 1947 poté, co rezignovala poslankyně Olga Maršálová. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Ústí nad Labem. Zde zasedal jen do října 1948, kdy rezignoval a na jeho místo usedl Jiří Hendrych. V říjnu 1948 byl vyloučen z KSČ. Návrh na jeho vyloučení schválilo Předsednictvo Ústředního výboru Komunistické strany Československa na návrh předsednictva Krajského výboru KSČ v Ústí nad Labem. Důvodem mělo být to, že \"poškodil svým jednáním i soukromým životem stranu a lidovou demokracii\".\n\nOd června 1965 do června 1972 je uváděn jako spolupracovník Vojenské kontrarozvědky pod krycím jménem Stanislav.\n\n"}
{"id": "758802", "url": "https://cs.wikipedia.org/wiki?curid=758802", "title": "Václav Lavička", "text": "Václav Lavička\n\nJméno a příjmení Václav Lavička má více nositelů:\n\n"}
{"id": "758810", "url": "https://cs.wikipedia.org/wiki?curid=758810", "title": "Bernard Kaplíř ze Sulevic", "text": "Bernard Kaplíř ze Sulevic\n\nBernard Kaplíř ze Sulevic, též \"Burchard \"nebo \"Buchard\", \"lat.\" \"Burchhardius\", \"česky\" \"Purkart\", byl v letech 1206–1217 jedenáctým proboštem litoměřické kapituly sv. Štěpána, a v letech 1236–1240 dvaadvacátým pražským biskupem. Pocházel z českého panského rodu Kaplířů ze Sulevic.\n\nJe uveden jako svědek v listině z 31. března 1206 v Míšni pod jménem (latinsky) \"„Burchhardius, praepositus de Leitmeritz“\". Znovu je zmíněn v listině oseckého kláštera 11. července 1207. Dokládá to rozhodnutí papeže Inocence III. (1198–1216) z roku 1207, kdy byl Purkart jmenován současně s biskupem Robertem z Olomouce (1201–1240) a Danielem II. (1197–1214, zvaný Milík), aby rozhodli v trestní záležitosti v Oseku.\n\nJméno je doloženo v letech 1180–1182 a roku 1185. Purkart byl patrně i svatovítským kanovníkem a kanovníkem vyšehradským. V letech 1206–1217 byl 11. proboštem litoměřickým, kde vystřídal probošta Radostu.\n\nJiž roku 1229 je uveden jako kanovník scholastik u sv. Víta v Praze. Podle staré tradice založil Purkart v Litoměřicích roku 1236 dominikánský konvent s kostelem sv. Michala.\n\nPurkart se stal roku 1236 dvaadvacátým pražským biskupem. Na biskupa byl vysvěcen 10. září 1236. Zemřel 12. září 1240 a pohřben byl u sv. Víta v Praze.\n\n\n"}
{"id": "758811", "url": "https://cs.wikipedia.org/wiki?curid=758811", "title": "Igor Levkanič", "text": "Igor Levkanič\n\nIgor Levkanič (22. ledna 1909 Renčišov – 18. ledna 1962) byl slovenský a československý politik ukrajinské národnosti (respektive rusínské národnosti), aktivista Ukrajinské národní rady Prjaševčiny, poválečný poslanec Ústavodárného Národního shromáždění za Demokratickou stranu, po únorovém převratu přestoupil do Komunistické strany Slovenska.\n\nVystudoval práva v Praze. V letech 1939–1940 byl soudcem v Prešov a pracoval zde expozituře Hospodářské kontrolní služby. Angažoval se politicky a veřejně. Překládal z ruštiny.\nPo osvobození se angažoval v činnosti Ukrajinské národní rady Prjaševčiny, za kterou zasedal v letech 1945–1946 v Slovenské národní radě. Později utvořil skupinu členů Ukrajinské národní rady navázanou na Demokratickou stranu. Slib poslance Slovenské národní rady složil 6. listopadu 1945.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V roce 1947 zasedal v předsednictvu Ukrajinské národní rady. V parlamentu setrval do konce funkčního období, tedy do voleb do Národního shromáždění 1948, přičemž po únorovém převratu přestoupil v březnu 1948 do poslaneckého klubu KSS. Už 22. února 1948 patřil mezi signatáře telegramu Ukrajinské národní rady, adresovaného Klementu Gottwaldovi, v němž podpořili komunistickou pozici během vládní krize.\n\n"}
{"id": "758814", "url": "https://cs.wikipedia.org/wiki?curid=758814", "title": "Ľudovít Linczényi", "text": "Ľudovít Linczényi\n\nĽudovít Linczényi (4. srpna 1909 Veľká Poloma – 3. dubna 1981 Mnichov) byl slovenský a československý politik a poválečný poslanec Ústavodárného Národního shromáždění za Demokratickou stranu. Po roce 1948 žil v exilu.\n\nByl synem evangelického faráře. Po studiích pracoval až do druhé světové války jako středoškolský pedagog v Kežmarku a Michalovcích. Pak byl zbaven oprávnění pro výkon učitelské profese. Působil jako vychovatel v Baťových závodech ve Svitu. Aktivně se podílel na Slovenském národním povstání.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval do konce funkčního období, tedy do voleb do Národního shromáždění 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Linczényi patřil mezi skupinu funkcionářů Demokratické strany, kteří odešli do emigrace. Byl členem Rady svobodného Československa, od roku 1956 působil v rozhlasové stanici Svobodná Evropa.\n\n"}
{"id": "758815", "url": "https://cs.wikipedia.org/wiki?curid=758815", "title": "Il Sano", "text": "Il Sano\n\nIl Sano je minerální voda čerpaná v oblasti Mariánských Lázní v Česku.\n\nTradici využívání minerálních vod vyvěrajících v údolí Kosího potoka k léčebným účelům započal premonstrátský klášter v Teplé založený v roce 1193. Vydatnému zdroji přírodní železnaté kyselky dali premonstráti pro jeho léčivé účinky název Il Sano (v překladu znamená „zdraví“). Přírodní minerální voda Il Sano vyvěrá ze starého zřídla v Mariánskolázeňském zlomu z hloubky téměř 60 m.\n\nTato minerální voda je charakterizována jako přírodní železitá kyselka hydrogenuhličitano-hořečnato-vápenatého typu, obsahující řadu cenných minerálů.\n\nPramen se nachází v Dolním Kramolíně v Mariánskolázeňské zřídelní oblasti. Po roce 1945 nebyl pramen využíván. V roce 1968 zahájil rodinný pivovar Chodovar v Chodové Plané výrobu nealkoholického nápoje Il Sano Speciál, připraveného z této minerální vody ochucené ovocno-bylinným sirupem. Il Sano se poprvé objevilo na výstavě EX Plzeň 1968, kde získalo ocenění ZLATÝ POHÁR.\n\nPo deseti letech, v roce 1978, kdy v tomto regionu docházelo k oddělování výroby nealkoholických nápojů od výroby piva, byla produkce zastavena. V roce 1996 bylo obnoveno stáčení Il Sana z nově vybudovaného Vrtu HJ-1, z něhož je přiváděno potrubím do Chodovaru v Chodové Plané, kde je stáčeno. Rozhodnutím ministerstva zdravotnictví byl udělen souhlas jeho využívání jako doplněk stravy – zdroj železa. 0,5 l nápoje obsahuje doporučenou denní dávku železa. Nápoj není vhodný pro děti do 3 let. Il Sano také tvoří základ koupele v populárních Pravých pivních lázních Chodovaru.\n\n"}
{"id": "758816", "url": "https://cs.wikipedia.org/wiki?curid=758816", "title": "Olga Maršálová", "text": "Olga Maršálová\n\nOlga Maršálová (21. června 1912 – ???) byla česká a československá politička Komunistické strany Československa a poválečná poslankyně Ústavodárného Národního shromáždění.\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Mandát zastávala jen do prosince 1946, kdy rezignovala a místo ní nastoupil Václav Lavička.\n\n"}
{"id": "758820", "url": "https://cs.wikipedia.org/wiki?curid=758820", "title": "Xenos vesparum", "text": "Xenos vesparum\n\nXenos vesparum Rossi, 1793 je parazitický druh řásníka z řádu řásnokřídlých cizopasící na dospělých jedincích rodu \"Polistes\" (vosíci), například na druhu vosík skvrnitý (\"Polistes dominula\" Christ, 1791).\n\nVývojový cyklus začíná okamžikem, kdy se hbitá nohatá larva setká s dělnicí vosíka. Štěrbinou pod tergitem, se larva dostane do zadečku hostitele a začne se živit lymfou. Celá proměna řásníka od larvy až k pohlavně zralému dospělci proběhne v těle hostitele. Parazit začne působením enzymatických látek ovlivňovat a měnit sociální instinkty svého hostitele. Napadená dělnice vosíka opouští svou kolonii a v časném létě vyhledává místa, kde se setkává s jedinci svého druhu rovněž řásníkem infikovanými. Na takovém shromaždišti dochází k páření řásníka. Okřídlení samečci opouštějí své hostitele na rozdíl od samiček. Ty vyčkávají ukryté v zadečku vosíka a ze štěrbiny tergitu vyčnívá jen jejich hlava a tzv. mateční průchod umístěný mezi hlavou a předohrudí.\n\nKopulující sameček protrhne blánu kryjící matečný průchod a vyměšuje sperma do těla samičky. Po kopulaci sameček do několika hodin hyne. Podobně i jeho opuštěný hostitel brzy podlehne infekcím, které do poškozeného těla snadno pronikají. Naopak samičky řásníka své hostitele podněcují k \"tloustnutí\". Tělo hostitelské dělnice bytní a postupnou změnou proporcí připomíná spíše královnu. Na podzim odlétá do míst, kde se shromažďují pravé královny vosíka k přezimování. S příchodem jara vylétnou jen zdravé královny, aby založily nové kolonie. Infikovaní vosíci však otálejí a vylétnou až později v přesně stanovený okamžik, aby navštívili květy nebo přímo kolonie svého druhu. Na těchto místech samička řásníká stále přichycená na těle hostitele trousí skrze mateční průchod živé larvy pro zahájení nového vývojového cyklu.\n"}
{"id": "758821", "url": "https://cs.wikipedia.org/wiki?curid=758821", "title": "Kostel svaté Kateřiny Alexandrijské (Honfleur)", "text": "Kostel svaté Kateřiny Alexandrijské (Honfleur)\n\nKostel svaté Kateřiny Alexandrijské ve francouzském městě Honfleur je dřevěná stavba s kamennou podezdívkou. Nejstarší část dvoulodního chrámu pochází z druhé poloviny 15. století. Naproti vchodu do kostela (na jeho západní straně), rovněž na náměstí svaté Kateřiny, se nachází samostatně stojící zvonice.\n\nZasvěcení kostela připomíná dřevořezba nad portálem zvonice oddělené od dvou chrámových lodí. Svatá Kateřina je zobrazována, jak nese kolo a meč. První loď je nejstarší částí budovy, pochází z druhé poloviny 15. století, byla postavena po stoleté válce. Byla postavena podle modelu tržnice, kde byly použity prvky typické pro stavbu lodí, díky čemuž stavba připomíná převrácenou skořepinu lodi. Poté byla postavena zvonice, a to dobrý kus od chrámové lodi, prý aby se zamezilo tomu, že se farníci, kteří se nachází v budově, stanou obětí plamenů v případě požáru. Zvonice skutečně přitahuje blesky z důvodu své výšky a také proto, že se nachází na svahu pahorku. V 16. století byla připojena druhá chrámová loď, jejíž klenba odpovídá dřevěné klenbě v gotických kostelech skromnějšího typu. Proto je více zakulacena a rozložení žebroví už nepřipomíná námořní plavidlo. Navíc protahuje obě chrámové lodě dvěma přidanými žebry.\n\nSlavní „mistři sekyry“ z loděnic v Honfleuru vytvořili krásné vybavení bez jakýchkoli řemeslných nedokonalostí, tak jako jejich normandští předci, jak je zobrazeno na tapisérii z Bayeux a tak jako Vikingové ještě před nimi. Trámy použité pro stavbu pilířů lodi a dolní zakončení nejsou stejné délky, protože na stavbu nebylo k dispozici více dubových kmenů v potřebné délce. Rovněž některé mají podstavec z kamene, ať už vyšší či nižší, a ostatní ne. Kostel je zčásti pokryt šindelemi z dřeva kaštanovníku, které se v místním nářečí nazývá „essentes“, proto se tedy takové pokrytí nazývá „essentage“.\n\nNeorománský portál byl postaven na začátku 20. století podle modelu venkovských normandských kostelů a nahradil monumentální portál v neoklasicistním slohu, postavený v 19. století, který je možné jej vidět namalovaný na některých plátnech od Johana Bartholda Jongkinda nebo od Eugèna Boudina. Jižní portál je renesanční.\n\nZa zmínku stojí klasické varhany z farnosti svatého Vincenta z Rouenu a renesanční balkón vyzdobený postavami hudebníků. Vitráže z 19. století zdobí okna chóru na východě. Budova neobsahuje příčné lodě. Kaple unikátně zobrazují sochy osobností nedávno prohlášených za svaté, z nichž svatý Markulf a svatá Terezie z Lisieux jsou místní.\n"}
{"id": "758824", "url": "https://cs.wikipedia.org/wiki?curid=758824", "title": "Vladimír Matula", "text": "Vladimír Matula\n\nVladimír Matula (13. února 1894 Míškovice – 8. října 1975 Brno) byl český a československý politik Komunistické strany Československa, poválečný komunální politik v Brně, poslanec Ústavodárného Národního shromáždění a diplomat.\nV roce 1914 složil maturitu na II. české reálce v Brně, za první světové války byl vojensky nasazen. Po válce byl posluchačem České vysoké školy technické v Brně. Z finančních důvodů ovšem studia nedokončil. Absolvoval státní zkoušku ze státní účtovědy. Od května 1919 působil jako městský úředník v Brně, v letech 1919–1923 na školském úřadu, v roce 1923 na živnostenském referátu, v letech 1923–1926 na úřadu pro obecní dávky, v letech 1926–1928 na úřadu pro obratovou a přepychovou daň, v roce 1928 v městské účtárně a v období let 1928–1939 na úřadu sociální péče. Angažoval se politicky v KSČ. Od dubna do června 1937 ho Svaz přátel SSSR vyslal na studijní dovolenou do Sovětského svazu, kde studoval sociální politiku pro mládež. Okamžitě po německé okupaci byl k 16. březnu 1939 přeložen do brněnského chorobince v Bohunicích. Dne 1. září 1939 byl v rámci Akce Albrecht I. zatčen a vězněn na Špilberku a později v koncentračních táborech Dachau a Buchenwald, kde zůstal do dubna 1941. V říjnu 1942 ho vyslýchalo brněnské gestapo kvůli článku o mládeži v Sovětském svazu, který napsal v roce 1938 pro \"Obecní věstník města Brna\". K 1. lednu 1943 byl z politických důvodů penzionován.\n\nPo osvobození se vrátil do komunální politiky. Od dubna 1945 působil jako vrchní administrativní tajemník a v letech 1945–1948 vrchní administrativní ředitel. V období duben 1945 - červenec 1946 a znovu od dubna 1948 do ledna 1949 byl předsedou Ústředního národního výboru města Brna (tedy současnou terminologií primátorem Brna). Mezitím v letech 1946-1948 zastával post 1. náměstka předsedy Ústředního národního výboru. Jako představitel Brna se zasloužil o odstraňování válečných škod a obnovu města. Prosazoval humánní zacházení s brněnskými Němci. V den, kdy došlo k takzvanému brněnskému pochodu smrti, byl služebně v Praze a po návratu do Brna osobně odjel do Pohořelic, odkud přivezl některé německé občany zpět do Brna. V dobovém tisku byl za to napadán, že nadržuje Němcům.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát zastával do června 1947, kdy rezignoval a místo něj nastoupil Ferdinand Stopka.\n\nPozději působil i ve státní správě. V letech 1949-1952 byl úředníkem na Ministerstvu zahraničních věcí a v období let 1949-1951 mimořádným vyslancem a zplnomocněným ministrem Československa v Dánsku. Zastával vysoké stranické posty. V roce 1952 působil na krajském sekretariátu KSČ v Brně jako vedoucí státní administrativy a od srpna 1952 do května 1954 opět (již potřetí) jako předseda Ústředního národního výboru města Brna.\n\n"}
{"id": "758826", "url": "https://cs.wikipedia.org/wiki?curid=758826", "title": "František Matýsek", "text": "František Matýsek\n\nFrantišek Matýsek (30. ledna 1906 Opava – 1. června 1972 Opava) byl český a československý politik Československé strany lidové a poválečný poslanec Ústavodárného Národního shromáždění. Po roce 1948 pronásledován a vězněn komunistickým režimem.\n\nPo gymnáziu v Opavě nastoupil jako kariérní úředník k opavské expozituře Zemského finančního ředitelství. Od roku 1926 členem ČSL. Za 2. světové války byl nucen odejít z Opavy a působil na finančním ředitelství v Brně. Po válce se vrátil do Opavy a obnovoval místní organizaci ČSL.\n\nV parlamentních volbách v roce 1946 se stal poslancem Ústavodárného Národního shromáždění za lidovce. V parlamentu zasedal až do voleb do Národního shromáždění roku 1948.\n\nPo únoru 1948 byl vyloučen akčním výborem z klubu poslanců ČSL. Poté se stýkal s předúnorovými členy strany a funkcionáři Orla na Opavsku. V lednu 1949 byl zatčen Státní bezpečností za to, že neoznámil údajnou trestnou činnost bývalých spolustraníků. Odsouzen byl na jeden rok nepodmíněně. Koncem roku 1951 byl povolán jako nespolehlivý živel do PTP. Zde manuálně pracoval v hodnosti vojína na stavbách až do roku 1954. Poté působil v Krnově jako účetní, ale byl stále pod dohledem StB. V letech 1968–1969 se pokoušel napomoci demokratizaci poměrů v okresní organizaci ČSL v Opavě.\n\n"}
{"id": "758827", "url": "https://cs.wikipedia.org/wiki?curid=758827", "title": "Martin Fourcade", "text": "Martin Fourcade\n\nMartin Fourcade (* 14. září 1988, Céret, Francie) je francouzský biatlonista, pětinásobný olympijský vítěz, jedenáctinásobný mistr světa a sedminásobný vítěz světového poháru, což z něj v tomto ohledu dělá rekordmana a předčil slavného Nora Oleho Einar Björndalena.\n\nPrvní velkou medaili vybojoval na Zimních olympijských hrách 2010 ve Vancouveru, kde skončil druhý v závodě s hromadným startem. Ačkoliv na mistrovství světa startoval poprvé v roce 2009, první medaile vybojoval na mistrovství světa 2011 v Chanty-Mansijsku. Zde se stal poprvé mistrem světa, když vyhrál stíhací závod, k tomu přidal stříbrnou medaili ze sprintu a smíšené štafetě dopomohl k bronzové medaili. O rok později, na mistrovství světa 2012 v Ruhpoldingu, dokázal zvítězit ve sprintu, stíhacím závodě a závodě s hromadným startem, a stal se tak trojnásobným mistrem světa. Na tomto šampionátu vybojoval s mužskou štafetou také druhé místo. Na světovém šampionátu 2013 v Novém Městě na Moravě vyhrál vytrvalostní závod a v dalších čtyřech závodech obsadil druhá místa. Na šampionátu ve finském Kontiolahti v roce 2015 nejprve vybojoval se smíšenou štafetou stříbrné medaile a poté dokázal zvítězit ve vytrvalostním závodě. Norský šampionát v Oslu v roce 2016 zahájil zlatou medailí ve smíšené štafetě a ve sprintu dokázal na smíšenou štafetu navázat, když po čisté střelbě závod ovládl. V následné stíhačce pak pozici na startu ze sprintu uhájil a vybojoval třetí zlato na šampionátu. Čtvrtý nejcennější kov zaznamenal ve vytrvalostním závodě, kde dokázal triumfoval i s jednou trestnou minutou a v závodě s hromadným startem ukořistil stříbro. Na MS 2017 v rakouském Hochfilzenu získal stříbrnou medaili v závodě smíšených štafet, k té pak ve sprintu přidal medaili bronzovou, v navazujícím stíhacím závodě získal kov nejcennější, který značil desátý individuální triumf ze šampionátů a ve vytrvalostním závodě přidal další bronzovou medaili. Se štafetou pak obsadil druhou příčku a získal tak svou jubilejní desátou stříbrnou medaili ze světových šampionátů.\n\nV celkovém hodnocení světového poháru zvítězil v sezónách 2011/12, 2012/13, 2013/14, 2014/15, 2015/16, a 2016/17 a 2017/18.\n\nJeho bratrem je francouzský biatlonista Simon Fourcade, s nímž také obsadil v několika štafetových závodech stupně vítězů.\n\nMartin Fourcade se narodil 14. září 1988 v Ceret ve Francii Gisèle a Marcel Fourcade.\nMá staršího bratra Simona, který byl také biatlonista, a mladšího bratra Brice.\n\nSe svojí přítelkyní Helene má dvě dcery Manon (narozena 10. září 2015) a Inès (narozena 23. března 2017)\n\nK biatlonu se Fourcade dostal v roce 2002 a na mezinárodní úrovni začal závodit v roce 2006, čímž šel ve stopách svého staršího bratra Simona Fourcada. Francii reprezentoval na Mistrovství světa juniorů v biatlonu v letech 2007 a 2008, přičemž získal společně s Jeanem-Guillaumem Béatrixem a Yannem Guigonnetem bronzovou medaili ze štafety z šampionátu v italském Martellu 2007.\n\nPrvním závodem ve světovém poháru v biatlonu se pro něj stal sprint v Oslu v březnu roku 2008. V závodě i díky 4 trestným okruhům obsadil 61. pozici, a jen těsně mu tak unikl stíhací závod, kam postupuje šedesát nejlepších závodníků ze sprintu. Tento sprint byl jeho jediným závodem v sezóně 2007/08. Následující sezóna už byla pro něho mnohem úspěšnější. Své první body ve světovém poháru získal v rakouském Hochfilzenu, když se nejprve umístil na 36. místě v individuálním závodě a potom i na 10. pozici ve sprintu. Jeho nejlepší výsledky v této sezóně přišly na mistrovství světa v roce 2009 v jihokorejském Pchjongčchangu, kde se ve všech závodech umístil v TOP 20 výsledkové listiny, včetně 8. místa ve stíhacím závodě a 4. místa v mužské štafetě.\n\nVýkon z minulé sezóny dokázal v ročníku 2009/10 ještě vylepšit, když konzistentně končil v závodech do 10. místa. Výsledky mu zajistily místo ve francouzském týmu pro olympiádu v kanadském Vancouveru, kde startoval i jeho bratr. I po třech chybách v závodu s hromadným startem ukořistil stříbrnou medaili, když měl 2. nejrychlejší běžecký čas z celého startovního pole a nestačil jen na Ruse Jevgenije Usťugova. Byly to jeho vůbec první individuální stupně vítězů ve světovém poháru. Svého prvního vítězství se dočkal v 7. podniku SP ve finském Kontiolahti, když triumfoval ve stíhacím závodě, ze kterého startoval po 3. příčce ve sprintu. Hned na dalším podniku v norském Oslu si dokázal podmanit závod ve sprintu i stíhací závod. Obě výhry ve stíhacím závodě nakonec v konečném účtování znamenaly, že Fourcade vyhrál o jediný bod hodnocení této disciplíny a získal tak svůj první malý glóbus. V celkovém hodnocení SP skončil na 5. místě, 64 bodů před jeho bratrem Simonem, který si zajistil nejlepší výsledek v podobě 7. pozice.\n\nSezóna 2010/11 byla pro Francouze velmi úspěšnou, když se v úvodním podniku ve švédském Östersundu dostal ve všech 3 třech závodech do TOP 5 pořadí, včetně dvou 3. míst ze sprintu a vytrvalostního závodu. Po poněkud slabším učinkování ve slovinské Pokljuce a německém Oberhofu, se Fourcade umístil ve třech individuálních závodech v Ruhpoldingu vždy na druhém místě.Později triumfoval v závodech v hromadném startu v Anterselvě v Itálii a americkém Fort Kentu.\n\nNa šampionát v ruském Chanty-Mansijsku 2011 přijížděl jako jeden z velkých favoritů. První události na mistrovství světa byla smíšená štafeta, kde dokázal předvést nejlepší mužský výkon v celém závodě a štafetu vyzvednout na posledním úseku z 5. místa na bronzovou příčku. Ve sprintu si pak i před dvě chyby ve střelbě vleže připsal stříbrnou medaili, když měl nejrychlejší běžecký čas ze startovního pole a nestačil jen na německého závodníka Arnda Peiffera. Následující den následoval stíhací závod, který dokázal Fourcade i přes 3 chyby na střelnici opanovat, když měl opět nejlepší běh ze všech biatlonistů.\n\nV celkovém hodnocení světového poháru se umístil na 3. příčce, když: v hodnocení sprintu obsadil 4. místo, 2. ve stíhacím závodě, třetí ve vytrvalostním závodě a v hromadném závodě skončil jako druhý.\n\nDo sezóny vkročil nejlépe možným způsobem, když během úvodního podniku v Östersundu triumfoval ve vytrvalostním závodu a stíhačce, do které startoval po 4. místu ve sprintu. Výsledky mu poprvé v kariéře přisoudily žlutý dres pro vedoucího závodníka celkového pořadí SP.\n\nV 5. podniku SP v českém Novém Městě na Moravě skončil třetí ve sprintu a na pódiu se objevil poprvé společně s bratrem Simonem, který dokončil závod na druhém místě za vítězným Norem Emilem Hegle Svendsenem. Bylo to poprvé v historii biatlonu, kdy 2 bratři stáli na pódiu pro tři nejlepší společně. Následný stíhací závod dokončil na 2. místě, avšak jeho bratr byl ze 3. příčky v cíli suspendován na 4. místo, jelikož IBU se rozhodla povýšit německého závodníka Arnda Peiffera po problémech s nesestřeleným terčem (Peiffer udělal kolo navíc, ale neměl ho dělat).\nItalské středisko Anterselva následně představovalo úžasný víkend pro francouzský tým, jelikož mužské i ženské štafety zvítězily a Fourcade dokončil sprint a závod s hromadným startem vždy na 3. pozici.\n\nV hlavním městě Norsko Oslu, si pak žlutý trikot vzal domácí Emil Hegle Svendsen, i díky výsledkům Fourcada, který nedosáhl ani v jednom ze závodů na umístění v TOP 3.\n\nI Přes extrémní podmínky ve finském Kontiolahti (až −18 °C), dokázal zvítězit ve sprintu, když se na trať dostal ze všech závodníku jako první.\n\nNa světovém šampionátu v německém Ruhpoldingu vybojoval tři zlaté medaile, když triumfoval ve sprintu, v následné stíhačce a v závodu s hromadným startem. Stal se teprve druhým biatlonistou, který získal tři zlaté medaile (netýmové) na jediném mistrovství světa po Ole Einarovi Bjørndalenovi z Norska (Hochfilzen 2005 a Pchjongčchang 2009).\n\nPoprvé v kariéře ovládl celkové hodnocení SP a rovněž i hodnocení disciplín sprintu a stíhacího závodu.\n\nTradiční zastávku ve švédském Östersundu ozdobil dvěma triumfy, když nejprve ovládl vytrvalostní závod a později i stíhací závod, do kterého startoval z 10. pozice. V té době zlepšil svou střelbu na 89%.\n\nV rakouském Hochfilzenu obsadil 2. místo ve sprintu, které nedokázal vylepšit ve stíhacím závodě, ve kterém dojel do cíle na 3. pozici.\n\nNásledovalo slabší období během závodů v Pokljuce a Oberhofu, ve kterých skončil nejlépe 2× na třetí pozici. V německém Ruhpoldingu však dokázal zvítězit ve sprintu a v závodu s hromadným startem.\n\nNa úvod mistrovství světa v Novém Městě na Moravě se musel uspojit se dvěma druhými místy ve sprintu a ve stíhačce, když oba tyto závody ovládl Nor Emil Hegle Svendsen. V druhém případě Fourcade ztratil zlato jen o jednu desetinu sekundy a zklamaný po závodě s trochou nadsázky uvedl: \"„Myslím si, že v létě během tréninku budu trénovat každý den o 2,4 cm více\".“ Každopádně se dočkal i zlkaté medaile, když zvítězil ve vytrvalostním závodě a získal pátou zlatou medaili ze světových šampionátů. K tomu ještě přidal dvě stříbrné medaile z týmových disciplín.\n\nZávěr sezóny byl pro Francouzce úspěšný, když nejprve ovládl stíhací závod v Oslu, následně vytrvalostní závod a sprint v ruském Soči a rovněž sprint a hromadným start v Chanty-Mansijsku.\n\nFourcade dokončil sezónu s více než 400 bodovým náskokem na Svendsena, který skončil druhý, a vyhrál tak svůj druhý velký glóbus za vítězství v celkovém hodnocení světového poháru. Kromě toho vyhrál hodnocení všech individuálních disciplín, čímž se stal po krajanovi Raphaëlu Poiréem teprve druhým biatlonistou, jemuž se něco takového povedlo.\n\nNovou sezónu zahájil stejně jako předcházející sezónu vítězstvím ve vytrvalostním závodě v Östersundu. Kromě toho vyhrál o dva dny později také sprint. Během druhého podniku v rakouském Hochfilzenu uzmul třetí vítězství v sezóně za triumf ve stíhacím závodě. Jenže v domácím prostředí v Annecy nepřidal žádný zářez ke svému počtu vítězství a jeho nejlepším výsledkem na zdejších tratí bylo třetí místo ve sprintu.\n\nNa začátku roku 2014 ovládl Fourcade hromadným start v Oberhofu, jeho první vítězství na tomto německém podniku. Posléze se rozhodl vynechat zastávku v Ruhpoldingu, jelikož se rozhodl tento víkend vynechat, aby mohl potrénovat na blížící se olympiádu. Jeho finální destinací před olympiádou byla italská Anterselva, kde obsadil 5. místo ve sprintu a 9. pozici ve stíhačce, přičemž slavil triumf s mužskou štafetou.\nPřed zimními olympijskými hrami v ruské Soči připustil, že bude pod tlakem, ale že se sním dokáže vyrovnat. Dále také připomněl, že je schopen vyhrávat každý závod do kterého nastoupí, ale že tam budou i jiní takoví závodnicí, především Nor Emil Hegle Svendsen, který oplývá velkým sebevědomím. Hned v prvním závodě ve sprintu se však přesvědčil, že to nebude lehké, když po jednom zaváhání na střelnici dojel na 6. místě. Nicméně, v následujícím stíhacím závodě byl schopný stáhnout svou počáteční ztrátu na startu a z šestého místa se prokousal až na první a získal tak svou první zlatou olympijskou medaili. Po posledním výstřelu na poslední stojce natáhl Fourcade svou ruku ke vzduchu a zapumpoval pěstí, s vysvětlením: „\"Moje gesto bylo proto, že jsem byl tak šťastný. Nebylo to z arogance, bylo to jen ze štěstí. Věděl jsem, že když zastřílím čistě, budu olympijským vítězem\".“ Ve vytrvalostním závodě pokračoval ve své dobré formě, když zasáhl 19 z 20 terčů a vyhrál svou druhou zlatou olympijskou medaili. Závod s hromadným startem pro něj skončil mírným zklamáním, jelikož i když získal třetí medaili z her, stříbrnou, ztratil zlato ve finiši jen o špičku boty s Emilem Hegle Svendsenem. Bez ohledu na to se stal Fourcade zdaleka nejúspěšnějším mužským sportovcem těchto her. Kromě toho se stal pouze druhý mužem biatlonu po Ole Einarovi Bjørndalenovi, jenž získal v netýmové disciplíně: zlatou olympijskou medaili, zlatou medaili z mistrovství světa, ovládl hodnocení Světového poháru a všechny jednotlivé disciplíny z něj. V týmových závodech skončil na 8. místě s mužskou a na 6. se smíšenou štafetou.\n\nPo olympiádě následovaly tři volné týdny, po nichž se závody přesunuly do slovinské Pokljuky, kde Francouz obsadil druhou příčku v závodě s hromadným startem. Poté se kolotoč světového poháru stěhoval do finského Kontiolahti, v němž získal Fourvade dvě druhá místa ze sprintu a stíhacího závodu (v obou závodech triumfoval Nor Johannes Thingnes Bø). Umístění ve stíhačce mu s předstihem zajistilo potřetí vřadě vítězství v celkovém hodnocení světového poháru.\n\nPřed zahájením sezóny v době letní přípravy si stěžoval na velkou únavu a vyšetření ukázala, že trpěl infekční mononukleózou. Francouz tak musel silně omezit svůj letní trénink.\n\nNa rozdíl od předchozích dvou letech nevyhrál zahajovací individuální vytrvalostní závod v Östersundu, když se s šesti chybami na střelnici umístil na 81. místě, jeho druhém nejhorším výsledku ve SP vůbec. Pokažený závod si vynahradil sprintem a stíhacím závodem, ve kterých dokázal zvítězit. Navíc slavil hned v úvodním závodě triumf se smíšenou štafetou.\n\nJeho další vítězství přišlo ve stíhacím závodě v Hochfilzenu, kde se dokázal ze sedmého místa na startu vyšplhat na první v cíli, a to díky čisté střelbě. Slovinská Pokljuka pro něj nebyla tak úspěšná, jelikož v ní nepřidal další vítězství, a to i přesto, že obsadil dvě pódiová umístění. Přesto nasbíral druhý největší počet bodů v tomto podniku za Rusem Antonem Šipulinem.\nZastávka v Oberhofu na začátku roku 2015 byla pro něho velice úspěšná, jelikož triumfoval v obou závodech (sprintu a hromadném startu). Závěrečná střelba ve stoje v závodě s hromadným startem byla jedním z nejpamátnějších okamžiků sezóny, jelikož silný vítr přinutil vedoucího Fourcada (který měl téměř 40sekundový náskok na své pronásledovatelé) trpělivě čekat na to, až se situace na střelnici uklidnila, zatímco mnozí biatlonisté, včetně nakonec druhého v cíli Antona Šipulina, opustili střelnici před Francouzem. Žádný z nich však nezastřílel čistě, až na Fourcada, který se po střelbě ujal vedení a závod nakonec absolvoval bez zdržení trestného kola.\n\nV následných 2 podnicích v Ruhpoldingu a Anterselvě se neumístil ani jednou v TOP 3, čehož využili Šipulin a především Simon Schempp z Německa, kteří dokázali snížit bodovou ztrátu na Fourcada ve světovém poháru. Lepší výsledky zaznamenal v Novém Městě na Moravě, kde skončil čtvrtý ve sprintu a o jednu příčku dokázal toto umístění vylepšit ve stíhačce.\n\nPosledním seriálem před mistrovství světa byl víkend v norském Oslu, kde se Fourcade dokázal vrátit k předešlé formě triumfem ve vytrvalostním závodě. Závod započal jako vůbec první závodník a s výsledkem 20 sestřelených terčů z 20 zůstal v cíli na vedoucí pozici až do konce. Ve stíhacím závodě pak nestačil jen na německého závodníka Arnda Peiffera.\n\nNa mistrovství světa v Kontiolahti získal svůj šestý titul mistra světa, když ovládl vytrvalostní závod. Poté, co udělal jednu chybu při druhé položce, musel zabrat, jelikož jeho hlavní soupeř Emil Hegle Svendsen střílel v závodě neomylně. I díky nejrychlejšímu běžeckému výkonu však svůj náskok uhájil před ním v cíli uhájil. Kdyby neskončil v cíli nakonec bronzový medailista Ondřej Moravec, starší z bratrů Fourcadů, Simon, by byl na stupních vítězů rovněž. Ziskem šesté individuální zlaté medaile se Fourcade stal třetím nejúspěšnějším mužským závodníkem na mistrovství světa v biatlonu po Ole Einarovi Bjørndalenovi a krajanovi Raphaële Poiréem. Hned v úvodu šampionátu získal stříbrnou medaili ze smíšené štafety, kde finišoval a navíc přidal s mužskou štafetou bronzové medaile.\n\nNa finálovém podniku v ruském Chanty-Mansijsku ukořistil závod ve sprintu a získal tak jeho 8. vítězství v sezóně. Čtvrté místo ve stíhacím závodě mu pak přisoudilo velký křišťálový glóbus, stejně jako malý glóbus z této disciplíny.\n\nNavzdory předsezónní prodělané mononukleózu dokončil sezónu ziskem velkého křišťálového glóbu a dvou malých za sprint a stíhací závod. Stal se prvním biatlonistou, který vyhrál hodnocení světového poháru čtyřikrát po sobě.\n\nStejně jako v předchozím roce, nezahájil nový ročník SP ideálně, když ve vytrvalostním závodě ve švédském Östersundu skončil v cíli po 5 minelách na 21. příčce. Ovšem stejně jako minule se byl z toho schopný rychle oklepat a ovládnou oba zbývající individuální závody - sprint a stíhačku. Už popáté za sebou v Östersundu ovládl vždy dva individuální závody (sprint, stíhací nebo vytrvalostní závod), když se mu ale jeden ze tří individuálních závodů ve Švédsku příliš nevyvedl.\nV rakouském Hochfilzenu dominoval startovnímu poli spolu s německým biatlonistou Simonem Schemppem, který triumfoval ve sprintu právě před Fourcadem, jenž ho zase dokázal porazit ve stíhacím závodě. S mužskou štafetou dokázal skončit na třetím místě, když běžel na posledním úseku. Třetí podnik ve slovinské Pokljuce nebyl pro Fourcada nejhorší, ale ani nejlepší, když jeho nejlepším výsledkem bylo druhé místo ve stíhacím závodě, kde nestačil jen na Schemppa, kterým o svém vítězství rozhodl na poslední položce, kde zastřílel na rozdíl od Fourcada čistě. Schempp se výsledky dostal na 2. místo celkové hodnocení SP, když ale na Francouze ztrácel poměrně dost bodů (59).\n\nNásledoval dvojpodnik v německém Ruhpoldingu, kam se celý podnik přesunul z jiného německého města Oberhofu z důvodu nedostatku sněhu. Po 4. místě z úvodního sprintu dokázal poskočit v následném stíhacím závodě na druhé místo, když nestačil jen na Simona Edera z Rakouska. Ještě lepší umístění zaznamenal v závodu s hromadným startem, který s jedním trestným kolem opanoval. Druhý týden ve stejné destinaci zahájil triumfem ve vytrvalostním závodě a následně druhým místem v závodu s hromadným startem, kde nestačil jen na čistě střílejícího Erika Lessera z Německa. Šestou zastávkou v sezóně se stala italská Anterselva, kterou zahájil sprintem, a ve které si připsal svůj dosavadní nejhorší výsledek v sezóně, když po třech chybách na střelnici skončil v cíli na 28. pozici. Obrovský posun zaznamenal v následné stíhačce, kterou absolvoval jako vůbec jediný bez střelecké chyby a na vítězného Rusa Antona Šipulina mu v cíli scházelo jen 17,5 sekundy.\n\nNásledně se celé pole přesunulo do Severní Ameriky, kde nejprve v kanadském Canmore ovládl bez střeleckého zaváhání sprint. V závodu s hromadným startem, který dosti poznamenal silný vítr, skončil po 6 trestných okruzích na 6. místě. Na závěr podniku pak triumfoval s Marie Dorinovou Habertovou v závodu smíšených dvojic. V americkém Presque Isle skončil nejprve třetí ve sprintu, když mu ani nejrychlejší běh nepomohl kompenzovat jednu chybu na střelnici. Za silných mrazů s teplotou až -16 °C ovládl stíhací závod, přičemž až do poslední střelby vedl s velkým náskokem vítěz sprintu Johannes Thingnes Bø z Norska, který však na poslední střelbě udělal dvě chyby, čehož využil Fourcade a bezchybnou střelbou zvítězil. Závod byl také ve znamení prestižního žlutého trikotu pro vedoucího závodníka hodnocení SP, který měl v tomto klání na sobě už posté.\n\nPředevším pro přípravu na mistrovství světa 2016 v norském Oslu si Fourcade za pomoci svého přítele Nora Tarjeiho Bøea koupil v červnu 2015 byt v Oslu, kde plánoval absolvovat letní část tréninku. Po průběhu poloviny šampionátu se tohle rozhodnutí zdálo jako dobrý tah. Fourcade nejprve se smíšeným týmem získal zlaté medaile, když jako finišman získal v předposlední rovince několikametrový náskok na Simona Schemppa z Německa a před cílem si dovolil malý skok s telemarkem. Ve sprintu pak po bezchybné střelbě zvítězil s náskokem téměř půl minuty na druhého v cíli domácího Oleho Einara Bjørndalena. Systémem start-cíl pak zvítězil i v následném stíhacím závodě, kde si bez potíží střežil svůj náskok ze sprintu. Těmito zlatými medailemi si zabezpečil pátý velký křišťálový glóbus pro celkového vítěze Světového poháru a svůj počet zlatých medailý navýšil na celkových devět. I s jednou trestnou minutou ovládl vytrvalostní závod, když si opět pomohl nejrychlejším během ze všech závodníků a navíc získal malý glóbus z této disciplíny. Fourcade tak získal čtvrtou zlatou medaili z jednoho mistrovství světa, což se před ním povedlo jen Noru Bjorndalenovi v roce 2009, zároveň se stal prvním biatlonistou v historii, který ovládl vytrvalostní závod na mistrovství světa třikrát za sebou. S mužskou štafetou pak obsadil 8. místo. O jeho pátou zlatou medaili z jednoho šampionátu ho připravil Johannes Thingnes Bø v závodu s hromadným startem, když jej v poslední zatáčce před cílem předjel a vytvořil si malý náskok, který Fourcade už nedokázal smazat.\n\nJako už jistý vítěz světového poháru přijížděl na závěrečný podnik do ruského Chanty-Mansijsku, kde se mu hned na úvod nepodařil sprint, v němž nezasáhl vleže tři terče, jednu chybu přidal vstoje a v cíli skončil až čtyřicátý. Do následného stíhacího závodu vůbec nezasáhl a kvůli silnému větru se ani neuskutečnily závody s hromadným startem.\n\nRočník tedy zakončil ziskem svého pátého velkého glóbu, ke kterému přidal i čtyři malé ze všech individuálních disciplín.\n\nSézonu tradičně zahájil víkendovým závodem v Östersundu, kde spolu s Marie Dorinovou Habertovou ovládl závod smíšených dvojic a i v druhém startu v této disciplíně si připsal prvenství. Ve vytrvalostním závodu, kde se nenašel jediný závodník s čistou střelbou, pak udělal dvě chyby při první položce vstoje ovlivněné větrem, avšak rychlým během dokázal v tomto závodě triumfovat. Závod ve sprintu se pak pro něj proměnil v jasnou záležitost, když na střelnici ani jednou nechyboval a v cíli byl první s výrazným, více než 40sekundovým náskokem na domácího Fredrika Lindströma, který skončil druhý. I přes velký náskok na záčatku stíhacího závodu si neodpustil celkem 4 chyby, po kterých musel kroužit trestné okruhy a v cíli před ním skončili Rusové Anton Babikov a Maxim Cvetkov, kteří si na střelnici počínali lépe.\n\nSvou dominanci pak stvrdil i ve slovinské Pokljuce, kde do té doby nedokázal triumfovat v jediném závodě, což se mu podařilo zlomit. Nejprve ovládl před Johannesem Thingnesem Bøem z Norska sprint a před jiným Norem Emilem Heglem Svendsenem ovládl navazující stíhací závod. V obou těchto závodech si na střelnici počínal bezchybně. Na závěr dokázal být první i v mužské štafetě, kde triumfoval spolu s Jeanem-Guillaumem Béatrixem, Quentinem Fillonem Mailletem a Simonem Desthieuxem, když na svém úseku finišoval.\n\nPodruhé v krátké době pak dokázal zvítězit ve všech závodech daného podniku, tentokrát v Novém Městě na Moravě v Česku. Nejprve už potřetí v sezóně triumfoval ve sprintu, i když na poslední položce jednou chyboval a musel smazat téměř čtvrtminutové manko na nakonec druhého v cíli Rusa Antona Šipulina. Ve stíhacím závodu pak jednou chyboval, ale po poslední položce měl takový náskok, že si v posledním kole dojížděl pro své 55. vítězství ve světovém poháru v exhibičním tempu. V podobném duchu probíhal i závod s hromadným startem, kde chyboval jen na druhé položce a v cíli za sebou nechal Němce Simona Schemppa.\n\nPo Vánocích se závody přesunuly do německého Oberhorfu, kde se Fourcade nejprve představil ve sprintu. V něm udělal tři chyby při střelbě vestoje a jen díky nejrychlejšímu běhu skončil na 8. pozici. I přes zhoršené podmínky ve stíhacím závodě se dokázal na střelnici vyvarovat zbytečných chyb a celkově musel kroužit pouze jediný trestný okruh, což mu v konečném účtování zajistilo triumf o více než minutu před druhým Němcem Arndem Peifferem. V závodu s hromadným startem zaznamenal celkově 2 chyby (obě při třetí položce) a ve finiši o první místo nakonec podlehl domácím závodníkům Eriku Lesserovi a vítězi Simonu Schemppovi. 9. místem v mužské štafetě zahájil podnik v německém Ruhpoldingu, když na posledním úseku vytáhl svou zemi z druhé desítky průběžného pořadí závodu. Ve sprintu pak po bezchybné střelbě a nejrychlejším běhu triumfoval před druhým Rakušanem Julianem Eberhardem, který na něj v cíli ztratil 18 sekund. I přes tři trestné okruhy ve stíhacím závodu si udržel náskok ze sprintu a získal tak své 57. vítězství ve světovém poháru. Posledním podnikem před MS bylo italské středisko Anterselva, kde byl první disciplínou vytrvalostní závod, ve kterém po dvou chybách (2 trestné minuty) obsadil druhé místo, když nestačil jen na ruského závodníka Antona Šipulina. Poté co nestartoval ve štafetě, skončil pátý v závodě s hromadným startem, když ještě před poslední položkou útočil na pódium, ale dvě chyby na ní mu to znemožnily.\n\nŠampionát v rakouském Hochfilzenu 2017 zahájil smíšenou štafetou, kde jako finišman francouzského týmu posunul svůj výběr ze 4. pozice po předávce na druhé místo v cíli, čímž získal celkovou 21. medaili z mistrovství světa. Hned v následné disciplíně, ve sprintu, získal další medaili, když i přes dvě trestná kola skončil v cíli na 3. pozici. Pozici na startu ze sprintu pak dokázal vylepšit ve stíhacím závodu, když se už po druhé střelecké položce posunul do čela závodu, na kterém zůstal až do konce, přičemž v celém závodě chyboval jen jednou, když minul až úplně poslední možnou ranou. Získal tak své desáté individuální zlato ze světových šampionátů. Nejrychlejší běh mu pak zajistil bronzový kov z vytrvalostního závodu, kde mu lepší výsledek zhatily 2 chyby na střelnici. Ziskem stříbrné medaile z mužské štafety si zajistil pátou medaili z Hochfilzenu, která znamenala jubilejní desátý kov této hodnoty. V posledním střetnutí, závodu s hromadným startem, obsadil ve finiši 5. příčku, když ho od lepšího výsledku připravily chyby na střelnici, celkově tři.\n\nZačátkem března se opět rozeběhl světový pohár, který se přesunul do Asie, konkrétně do střediska v jihokorejském Pchjongčchangu. Jako vedoucí závodník disciplíny startoval ve sprintu, kde i po dvou chybách na střelnice zásluhou rychlého běhu skončil v cíli na 3. pozici. S předstihem si tak zajistil zisk rekordního šestého velkého křišťálového glóbusu vřadě. Ve stíhacím závodě pak díky bezchybné střelbě ovládl svůj dvanáctý sezónní závod, což se v minulosti povedlo jen Ole Einarovi Bjørndalenovi z Norska v sezóně 2004/05. Spolu s Jeanem-Guillaumem Béatrixem, bratrem Simonem Fourcadem a Simonem Desthieuxem pak triumfoval v mužské štafetě, když nastoupil na závěrečný úsek a i přes čtyři dobíjení na střelnici přivezl svůj tým do cíle s velkým náskokem. Poté se celé startovní pole opět přesunulo do Evropy, kde hostilo 8. podnik SP finské Kontiolahti, které v pořadatelství nahradilo ruskou Ťumeň, jež se po dopingovém skandálu ruských sportovců sama konání tohoto podniku vzdala. Třináctá výhra v sezóně mu ve sprintu zajistila malý křišťálový glóbus za vítězství v této disciplíně, když i s jednou chybou porazil jen o 0,6 desetiny sekundy druhého Ondřeje Moravce. Tímto počtem vítězství navíc vytvořil nový rekord individuálních výher v jedné sezóně světového poháru, když překonal Oleho Einara Bjørndalena ze sezóny 2004/2005. Pátým místem v následné stíhačce si zajistil malý glóbus za disciplínu (třetí v sezóně), když jej o lepší výsledek připravily čtyři chyby na střelnici.\n\nZávěrečný podnik hostilo norské středisko Holmenkollen, kde své představení zahájil druhým místem v úvodním sprintu. V následném stíhacím závodu toto umístění udržel, když na střelnici dvakrát zaváhal. Posledním střetnutím v sezóně byl závod s hromadným startem, který po bezchybné střelbě ovládl a připsal si čtrnácté individuální vítězství v sezóně, 61. celkově a navíc ukořistil i malý glóbus z této disciplíny, k jehož zisku mu pomohlo selhání Simona Schemppa, který na střelnici třikrát chyboval a dojel dvacátý, přestože měl před závodem náskok 22 bodů právě na Fourcada. Závod poznamenal incident, který vzbudil plno emocí. Na první položce totiž Fourcade vystřelil první ránu, když zjistil, že má prázdné zásobníky, které si po nástřelu zapomněl vyměnit. Náhradní mu pak musel hodit jeden z francouzských trenérů, ty další dostal od jednoho z rozhodčích během 2. položky. Někteří trenéři se snažili u rozhodčích protestovat, že podání od francouzského trenéra překračuje meze pravidel a Francouz by za to měl být vyloučen. S protesty však neuspěli, všechno podle rozhodčích bylo v mezích pravidel a Fourcade tak mohl slavit.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\nZúčastnil se dvou Mistrovství světa juniorů v biatlonu. Nejlepším výsledkem je pro něj zisk bronzové medaile ze štafety z šampionátu v italském Martellu v roce 2007. Individuálně se dokázal nejlépe umístit na 5. místě ve vytrvalostním závodě na stejném mistrovství.\n\n\"Fourcade celkově (před začátkem sezóny 2018/19) zaznamenal 70 individuálních triumfů ve světovém poháru (12 , 21 , 25 , 13 )\"; do světového poháru se nezapočítávaly dva triumfy ze stíhacího závodu a vytrvalostního závodu na olympiádě v Soči 2014 ani dva triumfy ze stíhacího a hromadného závodu na olympiádě v Pchjongčchangu 2018.\n\n\"Fourcade celkově zaznamenal 11 týmových triumfů ve světovém poháru (7 , 2 , 2 )\".\n\n\n"}
{"id": "758828", "url": "https://cs.wikipedia.org/wiki?curid=758828", "title": "Karel Mestek", "text": "Karel Mestek\n\nKarel Mestek (1. října 1907 Slapy – 1994) byl český a československý politik Komunistické strany Československa, poválečný poslanec Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění; československý ministr zemědělství a výživy.\nByl synem dělníka. Vystudoval střední školu, vyučil se kovářem. Od roku 1923 byl členem československého Komsomolu. V roce 1932 vstoupil do KSČ. V roce 1934 patřil mezi zakládající členy Svazu přátel SSSR. Už za první republiky byl funkcionářem KSČ. Za nacistické okupace byl zatčen a po čtyři roky vězněn až do roku 1945 v Mauthausenu, kde mezi jeho spoluvězni byli pozdější významní českoslovenští komunističtí politici Antonín Novotný a Jiří Hendrych.\n\nZastával vysoké vládní a stranické funkce. Ve vládě Jozefa Lenárta byl v letech 1967–1968 ministrem zemědělství a výživy. V období listopad 1948 – červen 1950 byl členem Komise stranické kontroly KSČ. XII. sjezd KSČ ho zvolil členem Ústředního výboru Komunistické strany Československa. Ve funkci ho potvrdil XIII. sjezd KSČ.\n\nPo invazi vojsk Varšavské smlouvy do Československa v roce 1968 patřil k představitelům kolaborační levice v rámci KSČ (Levá fronta). V říjnu 1968 patřil mezi účastníky zasedání této frakce v sále Čechie v Libni.\n\nOpakovaně zasedal i v nejvyšších zákonodárných sborech. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha-venkov. V parlamentu zasedal do konce funkčního období, tedy do voleb do Národního shromáždění roku 1954. Znovu se v parlamentu objevil až po volbách do Národního shromáždění roku 1964 (nyní jako poslanec Národního shromáždění ČSSR). Zasedal zde do konce funkčního období roku 1968, kdy se v souvislosti s federalizací Československa přesunul do Sněmovny lidu Federálního shromáždění. Zde působil do roku 1971.\n\n"}
{"id": "758832", "url": "https://cs.wikipedia.org/wiki?curid=758832", "title": "Rudolf Morávek", "text": "Rudolf Morávek\n\nRudolf Morávek (23. července 1894 – ???) byl český a československý politik Československé strany národně socialistické a poválečný poslanec Ústavodárného Národního shromáždění.\n\nPo parlamentních volbách v roce 1946 se stal poslancem Ústavodárného Národního shromáždění za národní socialisty. Mandát získal až dodatečně v dubnu 1948 jako náhradník poté, co rezignoval poslanec Petr Zenkl. Do parlamentu tak nastoupil až po komunistickém převratu v roce 1948, po němž byla národně socialistická strana ovládnuta prokomunistickou frakcí a přejmenována na Československou stranu socialistickou. V parlamentu zasedal jen krátce do voleb do Národního shromáždění roku 1948.\n\n"}
{"id": "758836", "url": "https://cs.wikipedia.org/wiki?curid=758836", "title": "Tarjei Bø", "text": "Tarjei Bø\n\nTarjei Bø (* 29. července 1988, Stryn, Norsko) je norský biatlonista, olympijský vítěz, devítinásobný mistr světa a vítěz světového poháru.\n\nPrvní velkou medaili získal na Zimních olympijských hrách 2010 ve Vancouveru, kde napomohl k vítězství norské štafety. O rok později, na mistrovství světa 2011 v Chanty-Mansijsku, získal zlaté medaile v obou štafetových závodech, zvítězil ve vytrvalostním závodě a přidal bronzové medaile ve stíhacím závodě a ve sprintu. V mužském štafetovém závodě triumfoval také na mistrovství světa 2012 v Ruhpoldingu. Tři prvenství vybojoval také na mistrovství světa 2013 v Novém Městě na Moravě, kde napomohl k vítězství mužské i smíšené štafety a vyhrál závod s hromadným startem. Na šampionátu ve finském Kontiolahti v roce 2015 vybojoval se smíšenou štafetou bronzovou medaili. Na stejném mistrovství pak získal rovněž bronzovou medaili ve sprintu, když se z vítězství radoval jeho mladší bratr Johannes a také ve stíhacím závodě. Na domácím Mistrovství světa v biatlonu 2016 v Oslu pak se smíšenou štafetou obhájil bronzové medaile a s mužským týmem dokázal získat zlaté medaile.\n\nV sezóně světového poháru 2010/11 zvítězil v jeho celkovém hodnocení.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n\n"}
{"id": "758839", "url": "https://cs.wikipedia.org/wiki?curid=758839", "title": "Buzet", "text": "Buzet\n\nBuzet je město v Chorvatsku na poloostrově Istrie. V roku 2001 zde žilo 6059 obyvatel (2001), z toho téměř 85 % Chorvatů, 0,8 % Italů, 0,5 % Srbů a přibližně 14 % ostatních národností.\n\nMěsto leží na řekách Mirna a Bračana.\n"}
{"id": "758840", "url": "https://cs.wikipedia.org/wiki?curid=758840", "title": "František Musil (poválečný politik)", "text": "František Musil (poválečný politik)\n\nFrantišek Musil byl český a československý politik Komunistické strany Československa, poválečný poslanec Ústavodárného Národního shromáždění a Národního shromáždění ČSR.\nV roce 1946 se uvádí jako krejčovský dělník, bytem Kladno.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Kladno. V parlamentu zasedal jen do října 1948, kdy rezignoval a jeho místo zaujala Helena Leflerová.\n\n"}
{"id": "758841", "url": "https://cs.wikipedia.org/wiki?curid=758841", "title": "František Musil (rozcestník)", "text": "František Musil (rozcestník)\n\nJméno a příjmení František Musil má více nositelů:\n\n"}
{"id": "758849", "url": "https://cs.wikipedia.org/wiki?curid=758849", "title": "Michal Navračič", "text": "Michal Navračič\n\nMichal Navračič (3. září 1913 – 31. října 1985) byl slovenský a československý politik a poválečný poslanec Ústavodárného Národního shromáždění a Národního shromáždění ČSR za Komunistickou stranu Slovenska.\n\nV parlamentních volbách v roce 1946 se stal členem Ústavodárného Národního shromáždění za KSS. Setrval zde do konce funkčního období, tedy do voleb do Národního shromáždění 1948, v nichž byl zvolen do Národního shromáždění za KSS ve volebním kraji Bratislava. V parlamentu zasedal do konce funkčního období, tedy do voleb do Národního shromáždění roku 1954.\n\nV roce 1947 je uváděn jako člen Ústředního výboru KSS.\n\n"}
{"id": "758855", "url": "https://cs.wikipedia.org/wiki?curid=758855", "title": "Jaroslav Soukup (biatlonista)", "text": "Jaroslav Soukup (biatlonista)\n\nJaroslav Soukup (* 12. července 1982 Jičín) je bývalý český biatlonista a dvojnásobný medailista ze Zimních olympijských her 2014 v Soči. Bronzové medaile vybojoval také ve vytrvalostním závodu Mistrovství světa 2012 a ve smíšené štafetě MS 2013 v Novém Městě na Moravě.\n\nVe Světovém poháru závodil od roku 2004. Nejlepšího umístění dosáhl třetím místem ve stíhacím závodě v Östersundu 2011. Na Mistrovství Evropy v biatlonu 2006 byl členem štafety, která získala zlaté medaile, a o rok později pak stříbrné umístění. Pětkrát startoval na mistrovstvích světa a dvě účasti si připsal ze zimních olympijských her.\n\nPo olympijských hrách 2018 oznámil, že po sezóně 2017/18 skončí se svoji sportovní kariérou. Jeho posledním reprezentačním závodem byla štafeta v norském Holmenkollenu 18. března 2018. Následně ještě startoval na republikovém šampionátu v Jablonci nad Nisou.\n\nJaroslav Soukup pochází z Lomnice nad Popelkou, s biatlonem začínal v Sportovním centru mládeže v Jilemnici. Vystudoval Fakultu sportovních studií Masarykovy univerzity, kde získal magisterský titul.\n\nMá syna, jeho koníčkem jsou silné motocykly a stará auta.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\n"}
{"id": "758860", "url": "https://cs.wikipedia.org/wiki?curid=758860", "title": "Josef Nedoma", "text": "Josef Nedoma\n\nJosef Nedoma (11. dubna 1899 – 1971) byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 pronásledován a vězněn komunistickým režimem.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948. V Národním shromáždění zastával významný post předsedy výboru pro provádění dvouletého plánu.\n\nPo komunistickém převratu v roce 1948 byla národně socialistická strana ovládnuta prokomunistickou frakcí a přejmenována na Československou stranu socialistickou. Nedoma byl později po roce 1948 politicky pronásledován a vězněn komunistickým režimem. Ještě v roce 1950 vystupoval jako svědek v procesu s Miladou Horákovou. Byl tehdy uváděn jako referent ředitelství Československých dolů. Později byl sám odsouzen na 23 let vězení. Od 31. srpna 1960 byl vězněn ve Valdicích, od 8. listopadu 1961 do 16. května 1962 na Mírově. V roce 1962 byl evidován jako agent StB pod krycím jménem LOVOT u KS StB Hradec Králové.\n\n"}
{"id": "758865", "url": "https://cs.wikipedia.org/wiki?curid=758865", "title": "Offa z Mercie", "text": "Offa z Mercie\n\nOffa († 26. / 29. července 796) byl panovník království Mercie v letech 757–796. Jako první se pokusil sjednotit anglosaská království v Anglii. Podařilo se mu ovládnout území jižně od Northumbrie, ale po jeho smrti moc Mercie upadla. Podél hranice s Walesem dal postavit tzv. Offův val.\n\nOffa byl synem Thingfritha a na trůn se dostal po období občanské války následující po zavraždění Æthelbalda a porážce dalšího uchazeče o trůn Beornreda. Využil nestability království Kent a do roku 771 ovládl i Sussex, ačkoliv na žádném z obsazených území nezůstala jeho autorita nezpochybňována. V průběhu osmdesátých let ovládl většinu území jižní Anglie. Jeho spojencem byl Beorhtric z Wessexu, který se oženil s Offovou dcerou Eadburh. Stal se rovněž faktickým vládcem Východní Anglie, když nechal v roce 794 nechal popravit tamního krále Æthelberhta II., zřejmě protože se proti Offovi vzbouřil.\n\nJeho moc se sice nikdy nerozšířila až do Northumbrie, ale další svou dcerou Ælfflæd provdal za krále Northumbrie Æthelreda I. v roce 792. Offa z Mercie zemřel v roce 796 a jeho nástupcem se stal jeho syn Ecgfrith, který ale vládl pouze necelých pět měsíců.\n\nJeho manželkou byla Cynethryth. Některé mince z období Offovy vlády zobrazují nejen Offu, ale také jeho ženu.\n"}
{"id": "758866", "url": "https://cs.wikipedia.org/wiki?curid=758866", "title": "Typ XXI", "text": "Typ XXI\n\nTyp XXI je třída oceánských diesel-elektrických ponorek vyvinutých pro německou Kriegsmarine na sklonku druhé světové války. Ponorky typu \"XXI\", které měly pomoci zvrátit druhou bitvu o Atlantik, představují díky svým vynikajícím nautickým vlastnostem, vysoké rychlosti pod hladinou a vysoké kapacitě akumulátorů, nejlepší druhoválečnou třídu ponorek. Po válce se tyto ponorky staly, pro svou vyspělou technickou koncepci, vítanou kořistí Spojenců a ovlivnily vývoj ponorek hluboko do 50. let.\n\nV prvních letech druhé světové války se německým ponorkám podařilo způsobit spojenecké námořní plavbě značné ztráty. Postupně však protiponorková obrana získávala důležité výhody – podařilo se prolomit německou šifru Enigma, lodě byly vybaveny radarem, sonarem a lepšími protiponorkovými zbraněmi (např. salvovým vrhačem hlubinných pum Hedgehog), zvětšoval se počet letadel nasazených k hlídkování, stejně jako počet protiponorkových plavidel bránících konvoje, včetně eskortních letadlových lodí. Mnoho eskortních lodí přitom tvořily ozbrojené rybářské trawlery či korvety třídy \"Flower\", které nedosahovaly příliš velkých rychlostí.\n\nKriegsmarine se tak postupně dostávala do krize a stávající ponorky typů typ \"VIIC\" a typ \"IX\" již svými výkony nedostačovaly. Německá admiralita a především velkoadmirál Karl Dönitz proto prosazovaly stavbu nového typu ponorek, které by měly lepší šanci uniknout svým pronásledovatelům díky vysoké rychlosti a velké vytrvalosti při plavbě pod hladinou. Toho se podařilo dosáhnout, mimo jiné, proudnicovým tvarem trupu a bojové věže, instalací šnorklu a zvýšením kapacity akumulátorů. Ponorky tak dokázaly operovat v hloubce 133 metrů (maximálně 300 metrů) a mohly po dobu pěti hodin plout ponořené rychlostí 12 uzlů.\n\nO sériové výrobě typu \"XXI\" bylo rozhodnuto, z důvodu časové tísně, ještě před postavením prototypu a vyřešením dětských nemocí konstrukce. K bojovým útvarům se jich proto dostalo jen omezené množství a do průběhu války již výrazněji nezasáhly. Stavba ponorek probíhala revolučním způsobem; odděleně po jednotlivých sekcích, které byly poté vlakem přepraveny od subdodavatelů na místo konečné montáže. První jednotka byla dokončena v roce 1944 a do konce války jich bylo postaveno 131 kusů (dalších nejméně pět ponorek po válce dokončili Sověti), z nichž 120 jich bylo potopeno Spojenci či vlastními posádkami a 11 se po válce vzdalo. V různém stádiu rozpracovanosti přitom zůstalo dalších tisíc ponorek.\n\nK bojovým jednotkám se první ponorky typu \"XXI\" dostaly teprve v březnu 1945. Na skutečnou bojovou patrolu stihly do skončení války vyplout pouhé dvě – \"U 3008\" pod velením kapitánporučíka Helmuta Mansecka a \"U 2511\" pod velením kapitána Adalberta Schnee. Obě ponorky během plavby zastihla zpráva o kapitulaci Německa a vzdaly se Spojencům.\n\nSvé ponorky typu \"XXI\" tak získala námořnictva Velké Británie, USA, SSSR a Francie. Další potopený kus se podařilo vyzvednout ve Švédsku. Všechny země použily ukořistěné ponorky k vlastnímu vývoji a experimentům, čímž ovlivnily podobu po válce stavěných ponorek.\n\nV USA tak byly postaveny typem \"XXI\" ovlivněné ponorky třídy \"Tang\" a řada vylepšení byla realizována, v rámci programu Guppy, rovněž na starších ponorkách tříd \"Gato\", \"Balao\" a \"Tench\". Britové své poznatky zúročili u ponorek tříd \"Porpoise\" a \"Oberon\", Francouzi u třídy \"Narval\" a Sověti u ponorek Projektu 613 a Projektu 611. Poválečné německé námořnictvo jednu ponorku typu \"XXI\" po válce vyzvedlo a používalo ji k experimentům a výcviku – ponorka \"Wilhelm Bauer\" (Y-880) se dochovala dodnes.\n\nKlasická děla byla z výzbroje ponorek vyřazena, protože bylo jejich použití v podmínkách nepřátelské vzdušné nadvlády příliš nebezpečné. Naopak protiletadlovou výzbroj tvořily čtyři 20mm či 30mm kanóny instalované v dvoudělových věžičkách, umístěných v přední a zadní části bojové věže. Každá ponorka byla vybavena šesti 533mm torpédomety s automatickým systémem nabíjení. Zásoba torpéd činila celkem 23 kusů. Pohonný systém tvořily dva diesely a dva elektromotory. Nejvyšší rychlost dosahovala 15,6 uzlu na hladině a 17,2 uzlu pod hladinou (spojenecké korvety přitom dosahovaly rychlosti pouze 16 uzlů).\n\n"}
{"id": "758874", "url": "https://cs.wikipedia.org/wiki?curid=758874", "title": "Roberto Ayala", "text": "Roberto Ayala\n\nRoberto Fabián Ayala (* 14. dubna 1973, Paraná, Argentina) je bývalý argentinský fotbalový obránce, který hrál za špičkové kluby CA River Plate, AC Milan a Valencia CF, se kterými získal mnoho úspěchů.\n\nS klubem Valencia CF si zahrál ve finále Ligy mistrů v sezóně 2000/01 (porážka s Bayernem Mnichov na penalty).\n\n\n\n"}
{"id": "758876", "url": "https://cs.wikipedia.org/wiki?curid=758876", "title": "Cynethryth", "text": "Cynethryth\n\nCynethryth (\"Cyneðryð\"; † po 798) byla manželka Offy z Mercie a matka jeho následníka Ecgfritha. Cynethryth je jedinou anglosaskou královnou, jejíž vyobrazení se bez pochyb objevuje na soudobých mincích. O jejím původu není nic s jistotou známo. Její jméno se podobá jménům manželky a dcer krále Pendy z Mercie (Cynewise, Cyneburh a Cyneswith), není tedy vyloučeno, že byla jeho příbuznou.\n\nManželství Offy a Cynethryth bylo konvenční a schvalovala ho i církev. Alcuin v dopise Ecgfritha, syna Offy a Cynethryth, nabádá, aby následoval příklad svých rodičů.\n\nDatum sňatku Offy a Cynethryth není známé. Okolo roku 780 byla \"Cyneðryð Dei gratia regina Merciorum\" (Cynethryth, z Boží vůle královna Mercianů).\n\nKromě syna Ecgfritha porodila ještě čtyři dcery:\n\nPo smrti Offy v roce 796 Cynethryth složila řeholní slib. Byla abatyší kláštera v Cookhamu. Byla naživu ještě v roce 798.\n\n"}
{"id": "758877", "url": "https://cs.wikipedia.org/wiki?curid=758877", "title": "Konvrš", "text": "Konvrš\n\nKonvrš (z latinského \"frater conversus\", obrácený bratr) je řeholník, který není mnichem. Označení se používá zejména v souvislosti se středověkými kláštery a grangiemi, v nichž konvrši vykonávali převážnou část manuálních prací k zajištění hospodářské soběstačnosti kláštera.\n\nV souladu se zásadou \"ora et labora\" (modli se a pracuj) byla ve středověkých klášterech odmítána jakákoliv forma obživy založená na jiných zdrojích než práci mnichů. Protože však konání předepsaných modliteb znemožňovalo mnichům věnovat práci tolik času, aby si dokázali vyrobit či vypěstovat vše potřebné pro život, začali být přibližně v 10. století přijímáni do klášterů laičtí bratři – konvrši, kteří se účastnili bohoslužeb jen jednou denně a jinak se věnovali práci na poli či jiné manuální činnosti. Konvrši pracovali také ve zvlášť zřízených hospodářských dvorech nazývaných grangie.\n\nNegramotní konvrši tvořili zhruba 70 % obyvatel kláštera. Nosili vousy, a proto se také nazývali \"fratres barbati\" (vousatí bratři). Během noviciátu u nich byly zjišťovány jejich vlohy k tělesné práci. Jejich postavení v cisterciáckých klášterech upravoval spis \"Usus conversorum\", sepsaný pravděpodobně po roce 1120. Od mnichů se konvrši odlišovali svým oděvem (konvrši měli tmavošedý nebo hnědý, zatímco mniši bílý až světle šedý s černým škapulířem a černým pásem) a obě skupiny řeholníků měly též oddělené refektáře i dormitáře. V kostele byli konvrši odděleni od mnichů lektoriem.\n\nV ženských klášterech působily konvršky, které však na rozdíl od konvršů neopouštěly klášter a věnovaly se práci v kuchyni a na zahradě a péči o nemocné.\n\nOd 13. století se počet konvršů rychle snižoval, jelikož nacházeli lepší uplatnění jako laičtí bratři v nových řádech františkánů či dominikánů. Zemědělskou půdu pak začaly kláštery pronajímat.\n"}
{"id": "758885", "url": "https://cs.wikipedia.org/wiki?curid=758885", "title": "Seznam čchingských císařů", "text": "Seznam čchingských císařů\n\nČchingští císaři z rodu Aisin Gioro vládli v letech 1636–1911 Mandžusku a od roku 1644 i Číně.\n\nK moci pozvedl rod Aisin Gioro – dynastii Čching – koncem 16. století Nurhači, původně náčelník jednoho z džürčenských kmenů. Nurhači sjednotil Džürčeny a roku 1616 se prohlásil za chána říše (pozdní) Ťin. Jeho nástupce Chung Tchaj-ťi po deseti letech vlády přejmenoval roku 1636 svůj národ na Mandžuy a sám se stal císařem říše Čching. Roku 1644 čchingská vojska dobyla severní Čínu na dynastii Ming. Dobývání Číny se však protáhlo až do konce 60. let 17. století.\n\nVčetně Chung Tchaj-ťi vládlo čchingské říši 275 let celkem 11 císařů. Sídlili v Zakázaném městě, komplexu paláců a budov v Pekingu o rozloze 72 ha.\n\nRoku 1912 se poslední čchingský císař Pchu-i vzdal vlády, byl mu však ponechán titul císaře a nadále žil v Zakázaném městě. Pokus o jeho opětné odsazení na trůn roku 1917 byl neúpěšný a v listopadu 1924 byl Pchu-i za Zakázaného města vyhnán a titulu císaře zbaven.\n\nOsobní jméno (ekvivalent dnešního evropského křestního jména) císaře bylo po jeho nastoupení na trůn tabuizováno. Císař byl jmenován a oslovován tituly s různým stupněm obřadnosti – Vaše veličenstvo (, \"pi-sia\"), Jeho veličenstvo císař (, \"chuang-šang\", nebo prostě , \"šang\"). Po smrti obdržel čestné posmrtné jméno, u čchingských císařů obvykle z 23–25 znaků. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Vzhledem k opakování stejných chrámových a posmrtných jmen pro císaře různých dynastií se v případě nutnosti používá jméno dynastie jako rozlišovač. Chung Tchaj-ťi je pak psán „Čching Tchaj-cung“.\n\nÉra vlády je název kratšího či delšího období vlády, čchingští císaři obvykle vyhlašovali pouze jednu po dobu své vlády. Jsou proto běžně označováni jménem své éry.\n\n\n"}
{"id": "758886", "url": "https://cs.wikipedia.org/wiki?curid=758886", "title": "Martin Bedrava", "text": "Martin Bedrava\n\nMartin Bedrava (* 18. října 1961 Kněždub) je český politik, v letech 2004 až 2016 zastupitel Jihomoravského kraje, v letech 1998 až 2002 a poté opět v letech 2006 až 2008 starosta města Veselí nad Moravou, člen KDU-ČSL.\n\nVystudoval obor konstrukce a dopravní stavby na Vysokém učení technickém v Brně (získal titul Ing.). Je ženatý, má tři dcery.\n\nV letech 2004, 2008 a opět 2012 byl zvolen do zastupitelstva Jihomoravského kraje. Ve volebním období 2008 až 2012 byl místopředsedou Komise pro kulturu a památkovou péči, členem Výboru pro životní prostředí a zemědělství a členem Výboru pro meziregionální vztahy. V krajských volbách v roce 2016 se pokoušel mandát obhájit, ale neuspěl.\n\nV listopadu 1998 se stal starostou města Veselí nad Moravou. Funkci zastával do listopadu 2002. Na začátku listopadu 2006 byl opět zvolen starostou města. V dubnu 2008 však byl ze své pozice odvolán.\n\nV roce 2010 byl zvolen zastupitelem obce Domanín.\nPři ustavujícím zasedání krajského zastupitelstva 23. listopadu 2012 byl zvolen místopředsedou výboru pro územní plánování a dopravu. V současnosti (prosinec 2015) je ředitelem oblasti Hodonín Správy a údržby silnic Jihomoravského kraje.\n"}
{"id": "758887", "url": "https://cs.wikipedia.org/wiki?curid=758887", "title": "Vrbovka rozmarýnolistá", "text": "Vrbovka rozmarýnolistá\n\nVrbovka rozmarýnolistá čili vrbka rozmarýnolistá (\"Epilobium dodonaei\", syn.: \"Chamerion dodonaei\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–130cm. Oddenky jsou krátké, z nich vybíhají dlouhé červenavé podzemní výběžky. Lodyha je většinou jednoduchá, zřídka chudě větvená, často růžově nebo červenavě naběhlá, v dolí části lysá, v horní přitiskle pýřitá, na bázi dřevnatí. Listy jsou střídavé, poměrně četné, přisedlé až nepatrně řapíkaté. Čepele jsou nejčastěji čárkovité až čárkovitě kopinaté, po obou stranách stejně zbarvené, lysé až pýřité, na rubu je vniklá jen střední žilka, jsou asi 2–4,5 cm dlouhé a 0,15–0,4 cm široké, na okraji celokrajné až řídce drobně zubaté. Květy jsou uspořádány v květenstvích, ve vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, jsou červenavě naběhlé. Korunní lístky jsou taky 4, jsou nejčastěji 10–14 mm dlouhé, na vrcholu zaokrouhlené, zřídka velmi mírně vykrojené, horní trochu větší než dolní, proto jsou květy mírně souměrné, jsou sytě růžové až bledě fialově nachové barvy. Ve střední Evropě kvete nejčastěji v červenci až v září. Tyčinek je 8 ve 1 kruhu. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je asi 4–6 cm dlouhá tobolka, je přitisle pýřitá, později olysává, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen.\nSemena jsou cca 1,6–2 mm dlouhá, na vrcholu s chmýrem, osemení je jemně papilnaté. Šíří se pomocí větru (anemochorie). Počet chromozómů je 2n=36.\n\nNěkteří autoři druh řadí do rodu \"Chamerion\", pak rostlinu většinou česky nazývají jako vrbka rozmarýnolistá, např. Květena ČR. Kubát 2001 včleňuje rod \"Chamerion\" do rodu \"Epilobium\" ve stejném pojetí jako ho měl Linné.\n\nVrbovka rozarýnolistá je druh hor střední až jižní Evropy, vyskytuje se v Pyrenejích, horách střední Francie, v Alpách, Apeninách, v Karpatech, na Balkáně. Dále roste i v Malé Asii a na Kavkaze.\n\nV ČR roste roztroušeně, častější je na Moravě, zvláště na severní. V Karpatech na SV Moravě lze uvažovat i primární výskyt, jinde se jedná o výskyt druhotný. Primárně to je druh štěrkových náplavů horských řek a osluněných sutí. Dnes se šíří na antropogenních stanovištích, které napodobují výše zmíněná primární stanoviště, typicky lomy, ale také haldy, náspy železnic atd.\n\n\n \n"}
{"id": "758894", "url": "https://cs.wikipedia.org/wiki?curid=758894", "title": "Matematický ústav v Opavě Slezské univerzity v Opavě", "text": "Matematický ústav v Opavě Slezské univerzity v Opavě\n\nMatematický ústav v Opavě je jednou ze součástí Slezské univerzity v Opavě. Tento vysokoškolský ústav vznikl v roce 1990 jako součást Filozofické fakulty (později Filozoficko-přírodovědecké fakulty), v roce 1999 došlo k osamostatnění Matematického ústavu, který je nyní v rámci Slezské univerzity samostatným subjektem na úrovni fakulty.\n\nNa ústavu působí někteří významní vyučující, například prof. RNDr. Miroslav Engliš, DrSc. (v současné době ředitel), prof. RNDr. Jaroslav Smítal, DrSc. a další.\n\n\n\n\n\n\n\n"}
{"id": "758903", "url": "https://cs.wikipedia.org/wiki?curid=758903", "title": "Vít Blaha", "text": "Vít Blaha\n\nVít Blaha (* 27. října 1961 Hodonín) je český politik Občanské demokratické strany. Od března do října 2008 byl členem Rady Jihomoravského kraje, v letech 2010 až 2014 pak radním a zastupitelem města Brna.\n\nNarodil se v roce 1961 v Hodoníně, od svých 15 let žije v Brně. Do roku 1990 pracoval ve Zbrojovce Brno, od té doby se živí sám – je majitelem společnosti zabývající se výrobou a prodejem svítidel.\n\nVe volebním období 2004 až 2008 byl členem Zastupitelstva Jihomoravského kraje. Byl členem Komise dopravní, členem Finančního výboru a místopředsedou Komise finanční. Po rezignaci Jaroslava Pospíšila v září 2011 stal opět krajským zastupitelem. Tuto funkci vykonával do října 2012, v krajských volbách na podzim tohoto roku už nekandidoval.\n"}
{"id": "758904", "url": "https://cs.wikipedia.org/wiki?curid=758904", "title": "Juraj Križanić", "text": "Juraj Križanić\n\nJuraj Križanić (Obrh u Bihaće 1618 – 12. září1683 Vídeň) byl chorvatský misionář, filolog, filozof, spisovatel a barokní panslavista.\n\nKrižanić studoval jezuitskou školu nejprve v Lublani a později Záhřebu. Poté studoval na boloňské univerzitě v dnešní Itálii.\n\nV dobách, kdy Chorvatsko těžce trpělo nájezdy Turků, přijal myšlenku Ruska jako ochránce všech Slovanů, avšak země, ve které se rozšířilo \"špatné\" křesťanství – tedy pravoslaví. Križanić však neviděl Rusy jako heretiky, ale jako věřící, kteří ztratili tu \"pravou\" víru, což lze velmi snadno napravit. Navíc se domníval, že jednota všech Slovanů pod nadvládou Ruska může být jediným klíčem k zastavení stále postupujících osmanských nájezdů, stejně jako šířícího se německého vlivu. Již tehdy v Boloni jako budoucí misionář projevil zájem odcestovat do Ruska, avšak nakonec se mohl vrátit pouze do Záhřebu.\n\nKrižanić se do Ruska vydal dvakrát. Nejprve na krátkou návštěvu v roce 1647, později na sklonku roku 1669. Pracoval tam na nové slovanské gramatice (byl autorem zvláštního \"slovanského\" jazyka, který přejímal prvky jak středověké chorvatštiny, tak ruštiny, tak i církevní slovanštiny) a na překladech z řečtiny a latiny. Domníval se, že jednotu Slovanů je možné zajistit jedině v případě, že si jednotlivé národy spolu porozumí a přijmou společný jednotný jazyk. Své názory se pokoušel tlumočit i tehdejšímu carovi Alexeji Michajlovičovi, nicméně ten pro jeho myšlenku slovanské jednoty příliš pochopení, jak se později ukázalo, neměl. Ruský jazyk považoval Križanić prajazyk všeho Slovanstva; domníval se, že rozdíly mezi jednotlivými jazyky slovanskými nejsou příliš veliké (jako příklad srovnával polštinu s ruštinou – mezi kterými byly v 17. století mnohem menší rozdíly, než dnes).\n\nJako katolický misionář, byť plně nakloněný myšlence sjednocení Slovanstva pod ruským praporem, však při svém plamenném hájení vlastních názorů v silně konzervativní ruské říši narazil. Obava, že by ruské prostředí muselo přijmout zcela nové prvky (společný slovanský jazyk by nebyl pouze čistě ruský, ale obsahoval by i řadu jiných elementů) a snad i sjednocení s katolickou církví, vedla nakonec carovy rádce k ráznému řešení. Križanić byl proto nakonec vyhnán na Sibiř, kde byl donucen strávit celkem 15 let. Tento čas však využil k dokončení svého filologického díla – gramatiky ideálního slovanského jazyka. Dále sepsal celou řadu i jiných spisů politické povahy, které měly být vodítkem k tomu, jak konkrétně zbudovat mocnou slovanskou říši. Križanić v nich žádal, aby se Rusko stalo jejím základem, aby jako první krok ruský car přijal polskou korunu a aby se Rusové drželi i nadále svého samoděržaví – které považoval za jedinou záruku toho, že se podaří skutečně sjednocení Slovanů dosáhnout.\n\nKrižanić byl v březnu 1676 omilostněn a mohl se tak nakonec vrátit zpět. V následující době žil nějakou dobu v Moskvě, pak v Polsku a nakonec se účastnil bitvy u Vídně, ve které zemřel.\n"}
{"id": "758906", "url": "https://cs.wikipedia.org/wiki?curid=758906", "title": "Dundalk FC", "text": "Dundalk FC\n\nDundalk Football Club, irsky Cumann Peile Dhún Dealgan, je irský fotbalový klub z města Dundalk v hrabství Louth. Založen byl roku 1903. Je druhým nejúspěšnějším klubem irské ligy, vyhrál ji devětkrát (1932–33, 1962–63, 1966–67, 1975–76, 1978–79, 1981–82, 1987–88, 1990–91, 1994–95). Rovněž devětkrát získal (druhý) irský pohár, FAI Cup (1942, 1949, 1952, 1958, 1977, 1979, 1981, 1988, 2002). Mnohokrát se zúčastnil evropských pohárů, zatím však bez většího úspěchu.\n\n"}
{"id": "758908", "url": "https://cs.wikipedia.org/wiki?curid=758908", "title": "Osburga", "text": "Osburga\n\nOsburh nebo také Osburga († před 856) byla první manželka krále Wessexu Ethelwulfa a matka Alfreda Velikého. Alfredův životopisec Asser ji popisuje jako \"tu nejzbožnější ženu, urozenou svou povahou i rodem\".\n\nO existenci Osburgy víme jen z Asserova \"Života krále Alfreda\". Její smrt ani není zaznamenána v Anglosaské kronice. Byla údajně dcerou Oslaca, komorníka krále Ethelwulfa, jenž byl na králově dvoře velmi vlivným mužem.\n\nByla matkou všech Ethelwulfových dětí, pěti synů Ethelstana, Ethelbalda, Ethelberta, Ethelreda a Alfreda Velikého a dcery Æthelswith, manželky Burgreda z Mercie. Zemřela zřejmě před rokem 856, kdy se Ethelwulf oženil s karolinskou princeznou Juditou.\n\nZnámá je z Asserova příběhu, kdy ukázala svým synům knihu saských písní a nabídla ji tomu, kdo si první zapamatuje obsah. Alfred v tomto příběhu vyhrál.\n\n"}
{"id": "758909", "url": "https://cs.wikipedia.org/wiki?curid=758909", "title": "Thunderbolt", "text": "Thunderbolt\n\nThunderbolt je rychlé hardwarové rozhraní, které umožňuje připojit k počítači zařízení (periferie) přes rozšiřující sběrnici. Thunderbolt byl vyvinut společností Intel pod projektovým označením Light Peak a přiveden na trh s technickou spoluprací firmy Apple. Komerčně byl představen v rámci inovace řady Apple MacBook Pro dne 24. února 2011, používá stejný port a konektor jako Mini DisplayPort. Thunderbolt byl registrovanou značkou firmy Apple, všechna práva však byla převedena na společnost Intel.\n\nThunderbolt spojuje PCI-Express a DisplayPort do sériového datového rozhraní, které může být provedeno za použití delších a levnějších kabelů. Řídící čipy Thunderboltu slučují data z těchto dvou zdrojů dohromady a rozdělují je zase zpátky ke zpracování v rámci zařízení, které tato data obdrží. Tento systém je zpětně kompatibilní s existujícím hardware DisplayPortu.\n\nRozhraní bylo původně určeno k tomu, aby běželo na fyzické optické vrstvě využívající komponenty a flexibilní optické kabely vyvinuté partnery společnosti Intel a v Intel's Silicon Photonics Lab. Tato technologie Intelu byla v té době na trhu pod názvem Light Peak, dnes (2011) označována jako Silicon Photonics Link. Nicméně se ukázalo, že konvenční měděné vodiče mohou poskytovat požadovaný výkon přenosu 10 Gbit/s pásma Thunderbolt na jeden kanál za nižší cenu. Pozdější verze Thunderboltu jsou stále plánovány k představení jakožto fyzická optická vrstva založena na technologii Intel Silicon Photonics.\n\nIntelo-applovská realizace portu adaptéru integrující PCI Express data a data DisplayPortu umožňuje jejich přenos po stejném kabelu současně. Jeden port Thunderbolt umožňuje připojení hubů nebo sériové zapojení až sedmi zařízení Thunderbolt, přičemž až dvě z těchto zařízení mohou být displeje ve vysokém rozlišení používající DisplayPort.\n\nFirma Apple prodává stávající adaptéry DisplayPort pro DVI, dual-link DVI, HDMI a VGA výstup z portu Thunderbolt, což ukazuje na širokou kompatibilitu.\n\nIntel představil Light Peak v roce 2009 na Intel Developer Foru (IDF), za použití základní desky z Mac Pro pro rozběhnutí dvou 1080p video streamů plus LAN a zařízení pro ukládání dat, to vše přes jediný 30 metrů dlouhý optický kabel s modifikovaným USB zakončením. Systém byl řízen prototypem PCI Express karty s dvěma optickými sběrnicemi pohánějícími čtyři porty. Při této prezentaci Intel tvrdil, že systémy vybavené Light Peakem se mohou objevit již v roce 2010. Intel současně zveřejnil na YouTube video, kde ukazoval propojení HD kamer, notebooků, dokovacích stanic a HD monitoru pomocí Light Peaku. Jason Ziller, ředitel Intel Optical I/O Program Office také demonstroval vnitřní součásti této technologie pod mikroskopem a vystupující data pomocí osciloskopu.\n\nDne 4. května 2010 v Bruselu Intel demonstroval laptop s konektorem Light Peak, což znamená, že se technologie zmenšila natolik, aby se vešla dovnitř takovéhoto zařízení a laptop měl odesílat současně dva HD video streamy a to naznačuje, že přinejmenším část software/firmware zásobníků a protokolů byla již funkční. Na stejné demonstraci Intel oficiálně řekl, že očekává započetí výroby tohoto hardware okolo konce roku 2010.\n\nV září 2010 byly od výrobců předvedeny na Intel Developer Foru 2010 některé rané komerční prototypy.\n\nPůvodně koncipovaný jako optická technologie, Thunderbolt přešel k elektrickému připojení kvůli snížení nákladů a napájení až 10W pro připojená zařízení.\n\nV roce 2009 Intel oficiálně sdělil, že společnost pracovala na sdružení optického vlákna s měděným drátem tak, aby Light Peak mohl být použit k napájení zařízení připojených k PC. V roce 2010 Intel uvedl, že původním záměrem bylo mít jedinou spojovací technologii, která by umožnila elektrické USB 3.0 a kombinované USB 3.0 nebo 4.0 při použití stejnosměrného proudu.\n\nV lednu 2011 řekl ComputerWorldu David Perlmutter z Intelu, že první implementace rozhraní Thunderbolt by měla být založena na měděných drátech. „S mědí nám to vyšlo velmi dobře, až překvapivě lépe, než jsme doufali“, řekl.\n\nIntel a průmysloví partneři stále vyvíjejí optickou variantu hardwaru Thunderboltu a kabelů. Optické kabely mohou dosahovat délky až desítek metrů, ale nebude dostupné napájení, alespoň ne z počátku. K dispozici jsou dva 62,8 mikronů široká vlákna pro přenos infračerveného signálu až na vzdálenost 100 metrů. Převod elektrického signálu na optický bude zabudován přímo do samotného kabelu, který umožňuje současně DisplayPort socket pro budoucí kompatibilitu, ale Intel nakonec doufá v čistě optický transceiver nainstalovaný přímo do PC.\n\nDlouho se proslýchalo, že na počátku roku 2011 by měla aktualizace MacBook Pro zahrnovat nějaký nový datový port a většina spekulací naznačovala, že by to měl být Light Peak. V té době neexistovaly žádné údaje o fyzické realizaci a makety znázorňující systém podobný tomu dříve Intelem prezentovanému, používající kombinované USB/Light Peak port. Krátce před vydáním nových strojů, USB Implements Forum (USB-IF) oznámilo, že nedovolí tvrdit, že USB nebylo otevřeno změnám v tomto směru.\n\nI přes tyto připomínky a spekulace, představení tohoto přišlo jako velké překvapení, když se ukázalo, že port byl založen na DisplayPortu, ne na USB. Jakmile byl systém popsán, Intelovské řešení problematiky připojení displeje bylo jasné: ovladače Thunderboltu skládají dohromady data ze stávajícího DisplayPort systému s daty z PCI Express portu do jediného kabelu. Starší displeje využívající DisplayPort 1.1 nebo dřívější musí být umístěny na konci řetězce Thunderbolt zařízení, ale novější displeje mohou být umístěny kdekoliv, tak jako přímo samotná Thunderbolt zařízení. V tomto ohledu má Thunderbolt spojitost se starším ACCESS.bus systémem, který používá konektor pro podporu nízkorychlostní sběrnice.\n\nApple publikoval technické informace vysvětlující, že na jeden Thunderbolt port je podporováno až šest sériově řetězených periferních zařízení a že display by měl ležet na konci celého řetězce.\n\n\n\nV únoru 2011 Apple představil novou řadu laptopů MacBook Pro a oznámil, že obchodní jméno technologie bude Thunderbolt a tyto stroje budou první, jež tuto novou technologii I/O rozhraní budou zahrnovat.\n\nV květnu 2011 Apple oznámil novou řadu iMac, která obsahuje rozhraní Thunderbolt.\n\nThunderbolt port je na novém Mac ve stejném místě jako ostatní porty, má podobné fyzické rozměry i pin out tak jako starší konektor Mini DisplayPort. Primární vizuální rozlišení Thunderboltu u Mac je symbol blesku namísto symbolu DisplayPortu, hned vedle zdířky portu.\nStandard DisplayPortu je částečně kompatibilní s Thunderboltem, konektor má kompatibilní fyzické rysy podobné Mini DispleyPort konektoru. Mód „Cílového displeje“ na iMac vyžaduje Thunderbolt kabel pro přijetí video signálu z jiného počítače s Thunderbolt rozhraním. Monitory využívající Mini DisplayPort fungují jako externí monitory bez použití adaptéru správně, pokud jsou jediné nebo poslední zařízení v řetězci zařízení propojených přes Thunderbolt.\n\nIntel oznámil, že developer kit bude uvolněn ve druhém čtvrtletí roku 2011 a zároveň výrobci hardware pro vývoj dali najevo, že přidají podporu pro testování a vývoj Thunderbolt zařízení. Developer kit nebyl doposud dostupný, tak jako 21. července 2011, kdy Intel řekl, že zainteresované strany by měly ještě chvíli setrvat a o dostupnosti se informovat později.\n\nThunderbolt je založen na konektoru Mini DisplayPortu, který byl vyvinut konsorciem výrobců a vývojářů VESA. Po elektrické stránce je shodný s “normálními” DisplayPort konektory, ale používá menší konektor, který je vhodný pro použití u laptopů a dalších spotřebních zařízení. U tohoto použití Thunderbolt konektoru se očekává většího přijetí. Protože sběrnice PCIe nepřenáší video data, je nejasné, zda samotná PCIe karta bude moct nabídnout Thunderbolt port.\n\nInstrukce od Intelu, týkající se technologie Thunderboltu, nedávají jednoznačnou odpověď. Intel zveřejnil dokumentaci, kde je video stream odeslán dual-Thunderbolt řadiči s video streamem, který je poslán pouze do jednoho s Thunderbolt portů, což dává předpoklad k tomu, že při Thunderbolt implementaci není video stream nutný.\n\nThunderbolt může být implementován do PCIe grafických karet, které mají přístup k datům DisplayPortu a mají PCI express nebo na základní desce nových zařízení jako je MacBook Pro.\n\nThunderbolt řadiče hostitelských zařízení a periferií provedou multiplex dat z PCIe a DisplayPortu do paketů pro transportní vrstvu a v místě určení provedou zpět demultiplex dat.\n\nThunderbolt je interoperabilní se zařízeními, které jsou kompatibilní s DisplayPortem 1.2. Když jsou připojeny zařízení kompatibilní s DisplayPortem, Thunderbolt port může poskytnout nativní DisplayPort signál se čtyřmi cestami výstupu dat, ne více jak 5,4 Gbit/s na jednu takovouto cestu. Když je připojen k Thunderbolt zařízení, přenosová rychlost každé cesty bude 10 Gbit/s, čtyři cesty jsou nastaveny jako dva obousměrné kanály, každý s rychlostí 10 Gbit/s složený z jedné cesty pro vstup a jedné pro výstup.\n\nVzhledem k tomu, že Thunderbolt rozšiřuje PCI Express sběrnici, což je hlavní rozšiřující sběrnice v současných systémech, umožňuje nízkoúrovňový přístup k systému. PCI zařízení potřebuje mít neomezený přístup do paměti a tak může být ohroženo zabezpečení. Tento problém existuje u mnoha vysokorychlostních rozšiřujících sběrnic, včetně PC Card, ExpressCard a IEEE 1394 rozhraní, běžně známé jako FireWire.\n\nZa zmínku stojí, že řada procesorů Intel od zavedení mikroarchitektury Nehalem (tedy CPU jádra značky Core i5, Core i7 a novější) podporuje VT-d, zavedení IOMMU. To umožňuje operačnímu systému (OS) izolovat zařízení ve svém vlastním virtuálním adresovém prostoru paměti (obdobným způsobem jakožto izolací procesů od sebe pomocí MMU). Zařízením je tak zabráněno v přístupu k veškeré fyzické paměti.\n\nJak bylo uvedeno v červenci 2011, první dva metry Thunderbolt kabelu od Apple stojí v USA 49.00 dolarů. Jakožto aktivní kabel, obsahuje obvody uvnitř konektorů. Kabel má pět drátů, jeden pro řízení a dva jednosměrné páry, jeden pro příchozí a druhý pro odchozí komunikaci.\n\n\n"}
{"id": "758931", "url": "https://cs.wikipedia.org/wiki?curid=758931", "title": "Cyrilometodějská společnost", "text": "Cyrilometodějská společnost\n\nCyrilometodějská společnost (též někdy také i jako Cyrilometodějské bratrstvo) bylo tajné sdružení, existující v letech 1846-1847 v Kyjevě. Šířilo panslavistické ideje, které měly konkrétně podobu rozšíření pravoslaví do všech slovanských zemí. Ideovým cílem bylo vybudovat slovanské federativní soustátí, ve kterém by každý jeho člen (národ) měl vlastní vládu, jednotícím prvkem by však byl ruský jazyk a pravoslavná víra. Nicméně, mezi hlavními myšlenkami spolku byla také i liberalizace ruské společnosti (jednotlivé \"celky\" slovanského soustátí měly být samosprávné a podléhat pouze \"celoslovanskému shromáždění), což bylo pro tehdejší carský režim bráno jako nebezpečný symbol vzpoury. Mezi známé účastníky této skupiny patřil například národní ukrajinský básník Taras Ševčenko.\n"}
{"id": "758942", "url": "https://cs.wikipedia.org/wiki?curid=758942", "title": "Kolegiátní kapitula u sv. Martina v Bratislavě", "text": "Kolegiátní kapitula u sv. Martina v Bratislavě\n\nKolegiátní kapitula sv. Martina v Bratislavě (slovensky \"Kolegiátní kapitula sv. Martina v Bratislavě\") vznikla v první polovině 13. století při bratislavském kostele sv. Martina (nynější katedrále bratislavské arcidiecéze přenesením od kostela Nejsvětějšího Spasitele na bratislavském hradním návrší, kde je existence kapituly doložena již k roku 1100. Ve středověku měla obvykle 14 členů. V 70. letech 20. století fakticky zanikla, listiny týkající se její činnosti z let 1243 až 1939 jsou uloženy ve Slovenském národním archivu v Bratislavě.\n\n"}
{"id": "758946", "url": "https://cs.wikipedia.org/wiki?curid=758946", "title": "FC Avenir Beggen", "text": "FC Avenir Beggen\n\nFootball Club Avenir Beggen je lucemburský fotbalový klub z města Lucemburk, ze čtvrti Beggen. Založen byl roku 1914 jako FC Daring Beggen, ovšem již za rok přijal název Avenir, o nějž přišel jen během 2. světové války (tehdy se jmenoval SV 1915 Beggen). Šestkrát vyhrál lucemburskou ligu (1968–69, 1981–82, 1983–84, 1985–86, 1992–93, 1993–94), sedmkrát lucemburský fotbalový pohár (1982–83, 1983–84, 1986–87, 1991–92, 1992–93, 1993–94, 2001–02). Mnohokrát hrál evropské poháry, největším úspěchem je postup do druhého kola Poháru vítězů pohárů v sezóně 1974–75. Ze 36 evropských klání vyhrál ovšem jen tři.\n\n"}
{"id": "758947", "url": "https://cs.wikipedia.org/wiki?curid=758947", "title": "Mistrovství světa ve fotbale hráčů do 20 let 1977", "text": "Mistrovství světa ve fotbale hráčů do 20 let 1977\n\nMistrovství světa ve fotbale hráčů do 20 let 1977 bylo prvním ročníkem tohoto turnaje. Vítězem se stala sovětská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "758950", "url": "https://cs.wikipedia.org/wiki?curid=758950", "title": "Mojmír Melan", "text": "Mojmír Melan\n\nMojmír Melan (22. května 1922 Znojmo – 19. září 2000 Stará Boleslav), byl český římskokatolický kněz, správce farnosti Děčín-Podmokly, sídelní kanovník katedrální kapituly u sv. Štěpána v Litoměřicích\n\nPo svém vysvěcení 26. června 1949 v Litoměřicích, působil ve farnostech Kováň, Rumburk, Varnsdorf, Zákupy a excurrendo Velenice, Brenná. 30. srpna 1965 byl jmenován sídelním kanovníkem katedrální kapituly u sv. Štěpána v Litoměřicích. V souvislosti s tímto jmenováním byl na něho vyvíjen tlak, aby se stal spolupracovníkem Státní bezpečnosti. Protože pozici kanovníka v katedrále považovaly komunistické orgány za významnou, předpokládalo se, že bude vůči režimu loajální a nebude těžké ho ke spolupráci získat. Podle údajů 5. oddělení II. odboru Státní bezpečnosti v Ústí nad Labem se ho však ke spolupráci získat nepodařilo. 20. ledna 1966 byl jeho případ ve smyslu spolupráce s StB ukončen.\nV Litoměřicích byl kancléřem konzistoře a vikářem. V roce 1967 se stal duchovním správcem v Děčíně-Podmoklech. Ze svědectví děčínských farníků vyplývá, že totalitní moc o něho neztratila zájem, zvláště poté, když na konci 70. let 20. století se u něho projevilo blíže nespecifikované onemocnění (zřejmě onkologické) vyžadující bolest tišící léky. Tehdy byl Státní bezpečností opět, avšak dlouhodobě, vydírán pod pohrůžkami státního odepření drahých zahraničních léků. Nejsou k dispozici dokumenty potvrzující, zdali tomuto tlaku podlehl.\nJako kněz - důchodce odešel na faru do Bohušovic nad Ohří, kde bydlel (se starou hospodyní a značným počtem koček) od 1. srpna 1990 do 1. června 1993, a potom na Kováň. Závěr svého života prožil v kruhu svých kněžských spolubratří v Kněžském domově sv. Václava ve Staré Boleslavi. Poslední rozloučení s ním se konalo v sobotu 23. září 2000 v poutním kostele Nanebevzetí Panny Marie ve Staré Boleslavi, po mši svaté byly jeho tělesné pozůstatky uloženy do hrobu na místním hřbitově.\n\n\n"}
{"id": "758954", "url": "https://cs.wikipedia.org/wiki?curid=758954", "title": "Kim Ju-lim", "text": "Kim Ju-lim\n\nKim Ju-lim (: , anglický přepis: \"Kim Yu-Rim\"; * 3. února 1990) je jihokorejská rychlobruslařka.\n\nVe Světovém poháru debutovala na podzim 2005, přičemž například na mítinku v Milwaukee se na kilometrové trati umístila osmá a dvanáctá. Startovala na Zimních olympijských hrách 2006, kde v závodě na 500 m dojela jako dvacátá a na distanci 1000 m jako 28. Nedlouho po olympiádě vyhrála Mistrovství světa juniorů v Erfurtu. V průběhu následujících let startovala ve Světovém poháru, na Asijských zimních hrách 2007 zvítězila na trati 1000 m. Zúčastnila se i Zimních olympijských her 2010, závod na 1 km ale nedokončila. Od té doby startuje pouze na jihokorejských závodech.\n"}
{"id": "758978", "url": "https://cs.wikipedia.org/wiki?curid=758978", "title": "Jan Barák", "text": "Jan Barák\n\nJan Barák (* 6. ledna 1989, Praha) je bývalý český florbalový brankář. Hrával Extraligu za tým Chodov.\n\nMěl nesmírný podíl na senzačním stříbru, které česká juniorka získala na MS do 19 let 2007, kdy Česko padlo až ve finále proti Švédsku (3:9). Už v juniorském věku ovládl brankoviště Chodova a pravidelně se řadil mezi nejlepší brankáře ligy. Ve svých dvaceti letech poprvé nakoukl do seniorské reprezentace, kdy na Škoda Cupu dovedl Česko ke spolehlivému vítězství nad Švýcarskem 4:1. Ke konci oné sezóny na plzeňském hřišti dovedl Česko ještě k výhře nad Německem 8:3. Po stabilních výkonech si ale na další šanci v reprezentaci musel počkat pět let, zápas se mu navíc moc nepovedl, kdy ze 17 střel sedmkrát inkasoval a Česko tehdy na Floorball Tour padlo proti favorizovanému Švédsku vysoko 2:7. Následně byl ale nominován na MS 2014. Plnil sice roli dvojky za Tomášem Kafkou, Češi ale slavili bronzovou medaili. Své první extraligové nuly se dočkal \"28.10.2014\". Ten den zlikvidoval všech 26 pokusů domácího celku AC Sparta Praha a pomohl tak k výhře Chodova 5:0. Dalším rokem slavil Chodov výhru v Superfinále 2016, Barák ale kvůli problémům se zády senzaci přihlížel pouze z lavičky, role jedničky se zhostil mladík Daniel Mück. Chodov ovládl Superfinále i další rok, to už tým k úspěch dovedl Jan Barák v brance. V sezóně 2018/19 s Chodovem nepřešel přes brány semifinále. Pražané proti Mladé Boleslavi nevyhráli ani jeden zápas. Po této sezóně Jan Barák ukončil svojí kariéru.\n\n"}
{"id": "758979", "url": "https://cs.wikipedia.org/wiki?curid=758979", "title": "Nadace Vodafone", "text": "Nadace Vodafone\n\nNadace Vodafone je svou formou nestátní nezisková organizace zřizovaná společností Vodafone Czech Republic, a.s. Nadace byla založena roku 2006 a za dobu své existence podpořila sociálně prospěšné aktivity více než 100 miliony korun. Jedná se o jednu z největších firemních nadací v ČR.\n\nAktivity nadace jsou směřovány k naplňování tří hlavních cílů:\n\n\nNejznámější aktivitou Nadace Vodafone je grantový program Rok jinak, projekt zaměřený na přenos know-how z komerční sféry do českých neziskovek. Umožňuje odborníkům z různých sektorů strávit rok nebo méně prací pro neziskovou organizaci dle svého výběru. Plat ve výši, na jakou byli zvyklí, jim hradí Nadace Vodafone.\n\nProgramu Rok jinak v roce 2011 se zúčastnili například novinář Jan Rybář, hudební publicista Pavel Anděl nebo režisérka Linda Jablonská.\n\nGrantový program pro mladé lidi a neziskovky vedené mladými lidmi do 30 let. Cílem je podpořit rozvoj iniciativy, kreativity, vedení a komunikačních dovedností mladých lidí díky jejich zapojení do komunitního rozvoje. Každý rok jsou vypsána dvě grantová kola. Podporováno je široké spektrum projektů – například kulturní, volnočasové, s ekologickou tematikou, sociálně zacílené, zaměřené na obnovu veřejných prostranství\n\nGrantový program Technologie pro společnost vyhledává a podporuje různá inovativní využití moderních informačních a komunikačních technologií pro společnost. Program je určený pro neziskové organizace a spolupracující subjekty, využívající inovační technologická řešení či jejich aplikace ve své praxi. V rámci programu je podporován například vývoj společensky prospěšných mobilních aplikací nebo technologické inovace umožňující integraci a zvýšení kvality života znevýhodněných skupin a seniorů. Žádosti o granty jsou přijímány v průběhu celého roku. Nadace Vodafone každoročně vyhlašuje soutěž o nejlepší nápad na společensky přínosnou mobilní aplikaci.\n\nCena VIA Bona, hlavní cena za filantropii v kategorii velká firma pro společnost Vodafone za dlouhodobou a komplexní podporu nízkoprahových zařízení pro děti a mládež v ČR ze strany Nadace Vodafone Zlatá plaketa Život90 za podporu práce pro seniory.\n\nSpolečnost Vodafone zvítězila v roce 2010 v žebříčku TOP Filantrop v kategorii Nejodpovědnější velká firma roku.\n\nVodafone se stal vítězem v kategorii Firma pracující ve prospěch komunity.\n\nVia Bona za inovativní přístup k dárcovství za projekt satelitní navigace nevidomých čestné uznání České asociace streetwork za strategickou podporu oboru nízkoprahových sociálních služeb pro mladé lidi.\n\n"}
{"id": "758980", "url": "https://cs.wikipedia.org/wiki?curid=758980", "title": "Ferenc Deák", "text": "Ferenc Deák\n\nFerenc Deák (17. října 1803 Söjtör – 28. ledna 1876 Budapešť) byl uherský politik 19. století. Od roku 1833 byl poslancem uherského sněmu. Nesouhlasil s radikalismem Lajose Kossutha během revoluce roku 1848. Je autorem tzv. Dubnových či Velikonočních článků z roku 1865, které předznamenaly Rakousko-uherské vyrovnání z roku 1867 a z něho vyplývající dualismus. Jedná se o jednoho z nejvýznamnějších maďarských politiků 19. století, který bývá titulován jako \"mudrc národa\".\n\nFerenc Deák se narodil 17. října 1803 ve staré šlechtické rodině v Söjtöru, v západomaďarské župě Zala. Vystudoval práva na akademii v Rábu a následně pracoval jako notář a advokát. Od roku 1833 zasedal jako poslanec uherského zemského sněmu. V roce 1848 byl zvolen ministrem spravedlnosti v uherské vládě Lajose Batthyányho. V průběhu roku se dostal do sporu s tehdejším ministrem financí, radikálním Lajosem Kossuthem. Deák tehdy prosazoval dohodu s Habsburky a odmítal Kossuthem prosazované osamostatnění Uher. Poté, co bán Josip Jelačić vtáhl do Uher a Batthyányho vláda podala demisi, se Ferenc Deák stáhl z veřejného života do ústraní svého panství. Během maďarské revoluce se pak neúspěšně pokoušel vyjednat zastavení bojů mezi revolučními uherskými silami a centrální rakouskou vládou. Po porážce revoluce byl jedním z mála vrcholných uherských politiků, kterým se vyhnula následná perzekuce.\n\nŘíjnový diplom, kterým se císař František Josef I. v roce 1860 zřekl absolutismu, nepovažoval Deák za dostatečný. Se svými stoupenci požadoval autonomii Uher, přičemž argumentoval tím, že Uhry byly s Rakouskem historicky spojeny pouze personálně, tedy osobou panovníka. Své vyjednávání s trůnem Deák otiskl v tzv. Velikonočním článku. V roce 1866 byl členem výboru připravujícího zákon o novém postavení Uher v rámci Rakouska. Deákovy snahy o zrovnoprávnění Uher v rámci monarchie vyvrcholily v roce 1867 rakousko-uherským vyrovnáním.\n\nFerenc Deák zůstal poslancem a vlivným uherským politikem až do roku 1872. Zemřel 28. ledna 1876 v Budapešti. Následoval státní pohřeb a uložení jeho těla v mauzoleu.\n\n"}
{"id": "758982", "url": "https://cs.wikipedia.org/wiki?curid=758982", "title": "Kávovar", "text": "Kávovar\n\nKávovar je stroj určený pro přípravu kávy takovým způsobem, aby se voda nemusela vařit v oddělené nádobě. Existuje obrovské množství kávovarů, nicméně princip přípravy kávy je vždy stejný: do kovového či papírového filtru se vloží rozemletá káva. Filtr s kávou se vloží do kávovaru, kde se přes něj (většinou pod tlakem) nechá přetéct horká voda vytékající do připravené nádoby na kávu (hrnek, sklenici apod.).\n\nV základě můžeme kávovary dělit na:\nAutomatické kávovary jsou komplexní spotřebiče, které často si namelou čerstvou kávu, připraví latté, cappucino a další kávové delikatesy. Běžně se dnes přístroje samy čistí a udržují. Kávovar přesto není zcela samostatný. Čas od času je třeba provést dekalcifikaci a průběžně doplňovat kávová zrna do zásobníku (nebo vodu, pokud není kávovar přímo napojen na vodovodní řád).\n\nPákové kávovary jsou oproti automatickým espresům náročnější na údržbu i obsluhu. Na druhou stranu jsou doporučovány znalci a gurmány, protože mají méně prostoru pro snížení kvality. Kávu si namelete sami na hrubost, kterou si daný druh a chuť žádá. Pákové kávovary mohou mít integrované mlýnky nebo si kávu meleme sami. U integrovaných mlýnků bychom měli hledět na možnosti jeho čištění, často nejsou mlýnky zcela přístupné. Kvalita připravovaného espressa pak závisí zejména na schopnosti kávovaru udržet potřebný tlak po celou dobu extrakce.\n\nKapslové kávovary jsou přístroje, které vyrábí kávu z předem připravených a za tímto účelem zakoupených kapslí. Obsluha i čištění je snazší, ale skuteční gurmáni proti nim bojují, protože vytlačují z přípravy kávy tradice. Nevyžadují téměř žádnou údržbu, k přípravě stačí kapsle a voda v zásobníku. Ekonomicky je tento druh kávovaru v dlouhém období relativně nevýhodný, oproti automatickým nebo pákovým kávovarům, kde jeden šálek kávy může stát pár korun nebo dokonce haléřů.\n\nAž do počátku 19. století se káva vařila na plameni v kastrólku s vodou. V té době byl však ve Francii sestrojen první kávovar na překapávanou kávu, tzv. \"biggin\". O 40 let později ho následoval Napierův vakuový kávovar, který produkoval kávu bez kalu, avšak jeho obsluha nebyla jednoduchá. O jeho popularitu ho záhy připravil perkolátor, k jehož obsluze byla třeba voda, káva a zdroj tepla. Přestože se jeho vznik datuje k 19. století, je stále používán v některých italských domácnostech. Roku 1901 v Itálii byl vynalezen první kávovar na espresso. Továrník Luigi Bezzera ve snaze zkrátit pracovní pauzy na kávu využil tlaku páry při její přípravě. O 30 let později byl tento kávovar zdokonalen panem Cremonesim. Bylo využito pístového čerpadla, které hnalo přes kávu horkou vodu, ne vroucí, která přepalovala zrna. V roce 1972 v USA vstoupila na trh kávy firma Mr.Coffee se svým přístrojem na překapávanou kávu. Kávovar se velmi rychle ujal v tamních bistrech, kde je používán dodnes.\n\nNejvětšími výrobci kávovarů jsou tyto společnosti:\n\n"}
{"id": "758997", "url": "https://cs.wikipedia.org/wiki?curid=758997", "title": "Tera Fabiánová", "text": "Tera Fabiánová\n\nTera Fabiánová, rozená Kurinová (15. října 1930, Žihárec – 23. března 2007, Praha) byla jedna z nejlepších a nejznámějších romských spisovatelek. Hovořila plynně čtyřmi jazyky, pracovala 35 let v Praze v ČKD jako obsluha jeřábu. Její tvorba je převážně v romštině. V pražském metru byla jedna z jejích básní veřejně publikovaná v rámci akce \"Poezie pro cestující\".\n\nNarodila se v Žihárci (dnes okres Šaľa) na jižním Slovensku, kde žili příbuzní jejího otce. Její prarodiče zemřeli na španělskou chřipku a zanechali po sobě deset dětí, o které si starší děti rozdělili péči.\n\nVe čtyřech letech se rodina přestěhovala do Vlčan, kde její otec postavil z nepálených cihel rodinný domek.\n\nV roce 1938 tato část Slovenska díky Vídeňské arbitráží připadla Maďarsku, což znamenalo odvod otce a živitele rodiny na vojnu, a na konci války také nejstaršího bratra Lajoše na nucené práce do Německa. Díky válce Tera také absolvovala jen tři třídy základní školy, což se stalo námětem její povídky \"Sar me phiravas andre škola\" (Jak jsem chodila do školy).\n\nV roce 1946 odešla rodina Kurinových za prací na Moravu, společně se spoustou dalších neromských obyvatel. V šestnácti letech pracovala Tera na farmách, dále v Praze na stavbách či jako služebná.\n\nSvého manžela potkala v osmnácti letech. Byl to voják, a pro svou kreativní a emancipovanou ženu neměl příliš prostoru a pochopení. Po 40 letech se manželé rozvedli. Otázka postavení a role romské ženy se stala častým námětem jejích prací. Jeden z jejich synů zemřel, pročež bývá Fabiánová přirovnávána k Boženě Němcové.\n\nPůvodně pracovala jako uklízečka v ČKD, ale vedoucí si všiml, že je šikovná a mohla by vykonávat kvalifikovanou práci. Složila tudíž s vyznamenáním jeřábnické zkoušky, a 35 let pracovala jako jeřábnice v ČKD. Dostala mnoho ocenění za svou práci.\n\nPo odchodu z ČKD pracovala pro venezuelského konzula, který měl indickou kuchařku, se kterou se Fabiánová byla po několika dnech schopná domluvit. Pracovala i pro maďarské velvyslanectví.\n\nTvořit začala původně v maďarštině, ale poměrně záhy přešla na romský jazyk. Psát začala v šedesátých letech, publikovala v časopisu \"Romano ľil\" (Romský list), který vydával Svaz Cikánů-Romů. Její básně byly otištěny ve sborníku \"Romane giľa\" (Romské písně, 1979).\n\nČeskoslovenský rozhlas odvysílal její prózu \"Cikánský sen\", kterou inspirovala událost, kdy Fabiánová prožila klinickou smrt na operačním sále, ale vidina jejích čtyř dětí ji motivovala k návratu. Hovoří v ní o cestě Roma do nebe, kde je ovšem opět stejná separace mezi Romy a neromy. Cikán se nakonec vrací zpět na zem starat o svou rodinu. Její povídku \"Čavargoš\" (Tulák) zfilmovala Česká televize, báseň \"Štěstí\" přichází ke mně byla prezentována v rámci série Poezie pro cestující.\n\nTvorba Fabiánové zahrnuje povídky, básně, pohádky a fejetony. Námětem je postavení Romů ve společnosti, postavení ženy v romské rodině a mnoho dalších témat.\n\nV roce 2006 získala literární cenu Mileny Hübschmannové za celoživotní dílo.\n\n"}
{"id": "759003", "url": "https://cs.wikipedia.org/wiki?curid=759003", "title": "Gymnázium Velké Meziříčí", "text": "Gymnázium Velké Meziříčí\n\nGymnázium Velké Meziříčí je škola nacházející se ve Velkém Meziříčí, jež byla založena v roce 1899. Budova gymnázia byla dostavěna v neoklasicistním stylu v roce 1901. Součástí areálu gymnázia jsou tři sportovní hřiště. Průměrná úspěšnost přijetí absolventů k dalšímu studiu za posledních 8 let je přes 97 %. Školu tvoří 8 tříd osmiletého studia, které jsou označovány latinskými termíny prima – oktáva (případně 1. – 8. A), a 4 třídy čtyřletého studia (1. – 4. C). V historii se však často otvíralo v jednom roce více tříd než dvě.\n\nMyšlenkou založit střední školu se zabývali meziříčští měšťané už v červnu revolučního roku 1848. V letech 1871 – 1897 město osmkrát písemně komunikovalo buď se zemským sněmem, nebo s ministerstvem kultu a vyučování. Po půl století bylo však vynaložené úsilí přece jen korunováno úspěchem. 27. března 1899 obdrželi čelní představitelé města telegram o povolení zřízení zemské vyšší reálky.\nLokalita pro stavbu školy nebyla zvolena náhodně, naši předkové hledali prostor, kde by budova školy působila dostatečně monumentálně a kde by byli studenti chráněni před hlukem a prachem města. Celá budova byla promyšlena do nejmenší detailů. Třípatrová stavba byla dokončena 28. srpna 1901 a zároveň byla provedena i úprava okolí. 14. září 1899 proběhlo úřední převzetí budovy a o sedm dnů později se uskutečnilo její slavnostní vysvěcení, které provedl úřadující biskup dr. František Salesius Bauer. Školní rok 1901/1902 tedy studenti zemské vyšší reálky, do této doby využívající prostory měšťanské školy, začali opravdu ve svém. Škola v době svého založení obsahovala společenskou místnost, vlastní kapli s harmoniem, zasvěcenou Sv. Cyrilu a Metodějovi, botanickou zahradu, tělocvičnu, byt pro školníka a jeho rodinu a prostornější byt s vlastní zahradou pro ředitele. Gymnázium navíc disponovalo třemi knihovnami, které před 1. světovou válkou nashromáždily 1857 svazků. Velmi rozsáhlé byly kabinety přírodních věd, které disponovaly zakoupenými, zapůjčenými, studenty vyrobenými nebo od sponzorů darovanými pomůckami.\n\nV letech 1899–1929 nesla škola název zemská vyšší reálka a šlo o typ školy, kde převažovaly přírodovědné a technické předměty nad humanitními. To souviselo s potřebou technicky vzdělaných lidí, kteří pomohou do převážně zemědělského kraje přinést průmysl. Svůj název a zaměření však škola do dnešních dnů několikrát změnila. V roce 1929 byla škola přejmenována na zemské reformní reálné gymnázium. Studium se prodloužilo na osm let a změnila se skladba výuky, přičemž došlo k rovnoměrnějšímu rozložení přírodovědně-matematického a jazykově-historického učiva. V roce 1939 se škola stala státním reformním gymnáziem, což naznačuje, že šlo o první pokus o postátnění ústavu. Tyto snahy však byly uskutečněny jen částečně, pod péči státu přešel učitelský sbor, nikoli budova a její zařízení.\n\nFašistická okupace postihla velkomeziříčský ústav hned 18. března 1939, kdy ho (byť jen nakrátko) obsadilo říšské vojsko. V roce 1944 zabrala II. poschodí gymnaziální budovy německá dívčí střední škola a na začátku roku 1945 sem zase přišli vojáci. Tělocvičná jednota Sokol tehdy zapůjčila škole svůj kinosál, aby mohlo být zajištěno alespoň provizorní vyučování. Během války bylo postupně totálně nasazeno 13 profesorů, a tak se v závěrečných válečných letech výuka uskutečňovala často velmi nárazově. Vedle Židů opouštěli školu také nejstarší chlapci, jejichž rodiče se přihlásili k německé národnosti. Smrt dvou profesorů Jaroslava Novotného, Bedřicha Krejčího a bezmála čtyř desítek mladých mužů a dívek je nejkrutější daní, kterou si od reálného gymnázia válka vybrala.\nStudenti v letech 1941–1945 odcházeli s vysvědčením z \"Realgymnasium in Gross Meseritsch\". Ve školním roce 1945 škola znovu změnila svůj název – až do roku 1948 se stala státním reálným gymnáziem. Třídy byly rozděleny na pobočky s humanitním a s technickým zaměřením, což pochopitelně ovlivnilo skladbu maturitních předmětů.\n\nV roce 1948 pak provedl zásadní školskou reformu, zdůrazňující výchovné a praktické cíle vzdělávání mládeže, nový ministr školství Zdeněk Nejedlý. Došlo ke sloučení nižších tříd gymnázia s bývalou měšťanskou školou a gymnázium postupně přešlo na čtyři ročníky. Změnil se také název školy, a to na reálné gymnázium. V roce 1949 se název ústavu zredukoval na označení gymnázium. Větší část školní budovy obsadila měšťanská škola.\n\nV roce 1953 byly dosavadní škola národní, střední a gymnázium transformovány na jednotnou školu všeobecně vzdělávací s 1.–11. třídou. Nový školský zákon nezměnil jen název či organizaci školy, ale hlavně její náplň. V nejvyšších třídách bylo posíleno technické vzdělání a zavedeny laboratorní práce. Byla odbourána výuka náboženství. Od 1. září 1960 začali studenti dostávat zdarma učebnice a školní pomůcky.\n\nO rok později, tj. v roce 1961, se bývalá jednotná škola rozdělila na základní devítiletou školu a střední všeobecně vzdělávací školu. Ta byla tříletá, výběrová a sloužila k přípravě žáků na studium na vysokých školách. Vedle povinných předmětů byly do osnov pojaty i předměty volitelné a nepovinné a součástí osnov se stala i tzv. výrobní praxe. Na základě nového školského zákona došlo k prodloužení studia na čtyři roky a ke změně názvu školy na gymnázium, který nese ústav od školního roku 1969/1970 dosud.\n\nSedmdesátá a osmdesátá léta přinesla dělení studentů do humanitních a přírodovědných větví, posudky s kádrovým hodnocením, volalo se po větším zapojení studentů i profesorů do veřejného a politického života. Vedle toho se zlepšovalo materiální a technické zabezpečení výuky, opravovaly se školní prostory. Události roku 1989 přinesly změny nejen do společnosti, ale i do organizace školy. Od školního roku 1990/1991 začalo gymnázium fungovat nejen jako čtyřleté, ale rovněž jako víceleté (sedmi a později osmileté). Změnily se osnovy, skladba předmětů, učební priority.\n\nŠkola má dva ŠVP, jeden pro nižší stupeň osmiletého oboru a druhý pro vyšší stupeň osmiletého a celý čtyřletý obor.\n\nVětšina předmětů se vyučuje pro celou třídu (průměrně 30 studentů), při studiu povinných jazyků jsou ale studenti děleni abecedně do dvou skupin. V prvním a druhém ročníku vyššího stupně se třída dělí v rámci Výtvarné výchovy a Hudební výchovy na dvě skupiny. V posledních a částečně i předposledních ročnících přibývají povinně volitelné předměty, do nichž se přihlašují studenti dle preferencí. Tělesná výchova je vyučována zvlášť pro chlapce a děvčata.\n\nOd primy osmiletého gymnázia i 1. ročníku čtyřletého gymnázia je povinné studium angličtiny jako prvního cizího jazyka. Hodinové dotace jsou 2–3 týdně v závislosti na roku studia, v posledních dvou ročnících přibývá povinně volitelná Anglická konverzace (další 2 hodiny týdně).\n\nOd tercie je povinná němčina se stálou dotací 3 hodiny týdně. V septimě a 3. ročníku čtyřletého studia mají studenti možnost nastoupit do volitelného předmětu německé konverzace.\n\nLatina je volitelný předmět v septimě a 3. ročníku čtyřletého studia, volí se na 2 roky. V rozvrhu je vždy 2 hodiny týdně.\n\nRuština také patří mezi volitelné předměty. Stejně jako latina se volí ve 3. ročníku čtyřletého studia nebo 7. ročníku osmiletého studia. Hodinová dotace jsou opět 2 hodiny týdně.\n\nDnes škola probíhá neustálou modernizací. Třídy se jedna po druhé rekonstruují, přidává se do nich elektronické vybavení jako počítače, projektory, interaktivní tabule atd., v nejvyšším patře jsou navíc umístěny dvě počítačové učebny. Škola disponuje tělocvičnou, posilovnou a třemi hřišti. V profesory rekonstruovaném půdním prostoru gymnázia se konají výstavy výtvarných prací maturantů.\n\nV druhé polovině 10. let byla provedena rekonstrukce suterénu, kde byly rozšířeny již nevyhovující prostory studentských šaten, dále se pak rekonstrukce týkala toalet, auly a některých dalších místností.\n\n\n\n"}
{"id": "759008", "url": "https://cs.wikipedia.org/wiki?curid=759008", "title": "Hrabství Cavan", "text": "Hrabství Cavan\n\nHrabství Cavan ( , ) je irské hrabství, nacházející se na severu země v bývalé provincii Ulster. Sousedí se severoirským hrabstvím Fermanagh na severu, s hrabstvím Monaghan, s hrabstvími Meath a Westmeath na jihu a s hrabstvími Longford a Leitrim na západě.\n\nHlavním městem hrabství je Cavan. Hrabství má rozlohu 1931 km² a žije v něm 72 874 obyvatel (2011).\n\nMezi zajímavá místa patří hrad Cloughoughter, klášter Drumlane či jezero Sheelin.\n\nDvoupísmenná zkratka hrabství, používaná zejména na SPZ, je CN.\n\n"}
{"id": "759018", "url": "https://cs.wikipedia.org/wiki?curid=759018", "title": "Exodus (loď)", "text": "Exodus (loď)\n\nExodus 1947 byla parní loď, která 11. července 1947 opustila Francii s židovskými emigranty na palubě. Jejím cílem bylo přepravit emigranty do britské mandátní Palestiny. Drtivá většina pasažérů byli přeživší holokaust, kteří však neměli žádná víza pro vstup do Palestiny. Protože však o nich byli Britové dobře informováni, zastavili loď nedaleko palestinských břehů a přinutili cestující vrátit se zpět do Evropy.\n\nLoď byla původně ve vlastnictví Baltimorské plavební společnosti, která ji pod názvem USS \"President Warfield\" využívala jako zásobovací loď, která přepravovala zboží ale i pasažéry mezi Norfolkem ve Virginii a Baltimorem v Marylandu mezi léty 1928 a 1942. Pro Baltimorskou plavební společnost ji postavila loděnice \"Pusey and Jones Corp.\" ve Wilmingtonu ve státě Delaware roku 1927. Během druhé světové války sloužila nejprve v britském královskému námořnictvu a poté i v americkém námořnictvu.\n\nStarou vyřazenou loď koupila 9. listopadu 1946 společnost Potomac Shipwrecking Co. z Washingtonu DC, která však figurovala pouze jako zástěrka pro fakt, že loď kupuje židovská polovojenská organizace Hagana. Loď nakonec přešla do vlastnictví ilegální židovské organizace Mosad le-alija Bet, která pomáhala ilegálním imigrantům dostat se do Palestiny. Přejmenovali ji na \"Exodus 1947\" podle biblického exodu z Egypta do Kanaánu.\n\nLoď byla vybrána záměrně kvůli svému zchátralému stavu. Bylo velmi riskantní použít ji pro převoz lidí, ale organizátoři počítali s tím, že právě špatný stav by mohl donutit Brity, aby nechali loď projít skrz blokádu Palestiny kvůli nebezpečí toho, že by se vystavili ve špatném mezinárodním světle, kdyby došlo k jakýmkoli komplikacím či přímo k potopení lodi.\n\nDne 25. února 1947 opustil President Warfield Baltimore a vyrazil do Středozemního moře. Lodi velel kapitán Palmachu (úderných jednotek Hagany) Ike Aronowicz.\n\nDne 11. července 1947 opustili pod rouškou noci francouzský přístav Sète se 4515 lidmi na palubě. Již velmi záhy po vyplutí se k nim přidal britský lehký křižník \"Ajax\" a celý konvoj torpédoborců a doprovázely je až k Palestině. 18. července se loď nacházela asi 40 km od pobřeží Palestiny. Členové Hagany, pasažéři a posádka postavili barikády, ostnatý drát a napojili na parní kotle hadice, aby zabránili Britům ve vstupu na palubu. Na palubě spolu s cestujícími bojovali s Brity, kteří se snažili vstoupit na palubu. Dva pasažéři byli zabiti a dalších dvanáct raněno, než Britové konečně převzali kontrolu nad lodí. Zabit byl také první důstojník Exodu William Bernstein. Loď kontrolovaná Brity přistála v Haifě.\n\nVzhledem k přeplněnosti internačních táborů na Kypru (kam byli nelegální židovští přistěhovalci dříve přesouváni) se britský ministr zahraničí Ernest Bevin rozhodl poslat zadržené cestující Exodu zpět do Francie. Umístili je ve špatných hygienických podmínkách na lodě \"Runnymede Park\", \"Ocean Vigour\" a \"Empire Rival\". Před odesláním jim sdělili, že lodě poplují na Kypr.\n\n31. července lodě dorazily do Port-de-Bouc u Marseille. Cestující odmítli uposlechnout rozkaz k vystoupení. Vzhledem k velkému horku se mezi nimi začaly šířit nemoci. Informace o deportaci cestujících z \"Exodu\" se postupně dostaly do světového tisku. Po třech týdnech stání v přístavu bylo uprchlíkům sděleno, že pokud nevystoupí z lodí, budou odesláni do Německa. 22. srpna tři lodě opustily Port-de-Bouc, 28. srpna propluly Gibraltarskou úžinou a o týden později připluly do Hamburku v britské okupační zóně.\n\nV přístavu v Hamburku britské úřady násilím vysadily uprchlíky z lodí a převezly je do táborů pro vysídlené osoby (\"\"). Uprchlíci byli ubytováni v Nissenových boudách z vlnitého plechu a ve stanech (jež v nepříznivém počasí poskytovaly chabou ochranu) v táborech Poppendorf a Am Stau (u Lübecku). V listopadu 1947 byli převezeni do Sengwardenu u Wilhelmshavenu a do Emdenu.\n\nPro mnohé z nelegálních přistěhovalců to představovalo jen tranzitní bod, než se organizaci Bricha podařilo propašovat je do americké zóny, přes kterou se pak dostali do Palestiny ještě před izraelským vyhlášením nezávislosti. Z původních zhruba 4500 pasažérů Exodu jich v obou táborech v dubnu 1948 zbývalo jen 1800.\n\nBěhem roku se více než polovina z původních pasažérů \"Exodu\" pokusila o emigraci do Palestiny jinými cestami a byli bez soudu zadržováni v táborech na Kypru. Britská vláda zadržovala vězně na Kypru až do ledna 1949, kdy formálně uznala stát Izrael a všichni zbylí cestující mohli odejít do Izraele.\n\nLoď \"Exodus\" se stala symbolem Hagany a židovské snahy návratu do země zaslíbené. Případ pobouřil světové veřejné mínění a nakonec přispěl k rozdělení Palestiny a vzniku státu Izrael v květnu roku 1948.\n\nOpuštěná loď \"Exodus\", zakotvená v přístavu v Haifě, v roce 1952 vyhořela a v roce 1963 byla sešrotována.\n"}
{"id": "759019", "url": "https://cs.wikipedia.org/wiki?curid=759019", "title": "Don DeLillo", "text": "Don DeLillo\n\nDon DeLillo (* 20. listopadu 1936) je oceňovaný americký romanopisec, dramatik a esejista. Ve svých dílech pojednává o tak rozličných tématech jako je televize, jaderná válka, sport, složitosti jazyka, umění performance, studená válka, matematika, příchod digitálního věku a globální terorismus. Vyrůstal v italsko-americké komunitě newyorské čtvrti Bronx. Vystudoval katolickou Fordhamovu univerzitu, pak pracoval nějaký čas v reklamní agentuře Ogilvy & Mathers. V roce 1966 začal psát svůj první román s názvem \"Americana\". Na začátku 80. let strávil tři roky cestováním po Blízkém východě a Indii. Žije v newyorském předměstí Bronxville.\n\nV roce 2011 se jako jeden z hostů zúčastnil Festivalu spisovatelů Praha.\n\nSoudobými kritiky je Don DeLillo označován za jednu z hlavních postav literární postmoderny. Sám DeLillo se zmínil, že největší vliv na jeho tvorbu a vývoj má „abstraktní expresionismus, zahraniční filmy a jazz\". Mnoho DeLillových knih (zejména \"Bílý šum\") zesměšňuje akademický život a zkoumá témata nespoutaného konzumerismu, moderního intelektualismu, undergroundových konspirací, rozpadu a znovusjednocení rodiny a příslibu znovuzrození skrze násilí. V několika románech DeLillo zkoumá zvětšující se viditelnost a efektivitu teroristů jako společenských hráčů a s tím související odsunutí toho, co nazývá tradiční rolí umělců (zejména spisovatelů) v sociálním diskurzu (romány \"Player\", \"Mao II\", \"Padající muž\"). Dalším opakujícím se motivem v DeLillově díle je nasycení masmédií a jejich role ve formování simulakra, které slouží k vytržení události z kontextu a k jejímu pozměňování a k vyprázdnění jejího původního významu (\"Podsvětí\", \"Bílý šum\", \"Padající muž\"). Téma psychologie davu a kapitulace jednotlivců společné identitě rozebírá v několika románech (\"Podsvětí\", \"Mao II\" a \"Padající muž\").\n\nMnoho anglicky píšících autorů jako např. Bret Easton Ellis, Jonathan Franzen a David Foster Wallace označilo DeLilla jako svou inspiraci. Literární kritik Harold Bloom jej označuje za jednoho z hlavních amerických romanopisců své doby, společně s Thomasem Pynchonem, Philipem Rothem a Cormakem McCarthym, i když Bloom zpochybňuje klasifikaci DeLilla jako postmoderního spisovatele. Na dotaz zdali s tímto označením souhlasí, DeLillo odpověděl: „Nereaguji. Ale raději nejsem škatulkován. Jsem spisovatel, tečka. Americký spisovatel.\"\n\n\n\n\n"}
{"id": "759020", "url": "https://cs.wikipedia.org/wiki?curid=759020", "title": "Gravity Recovery and Interior Laboratory", "text": "Gravity Recovery and Interior Laboratory\n\nGravity Recovery and Interior Laboratory (GRAIL) byla dvojice amerických měsíčních sond z programu NASA Discovery. Hlavním účelem mise bylo zmapovat s vysokou přesností gravitační pole Měsíce a určit jeho vnitřní strukturu.\n\nDvě malé sondy GRAIL A (Ebb, česky odliv) a GRAIL B (Flow, česky příliv) byly vyneseny do vesmíru společně 10. září 2011 raketou Delta II. Sonda GRAIL A se oddělila od nosné rakety devět minut po startu, GRAIL B o dalších 9 minut později. K Měsíci dorazily 24 hodin po sobě. První sonda vstoupila na oběžnou dráhu 31. prosince 2011, druhá 1. ledna 2012.\n\nPo ukončení činnosti byly obě sondy navedeny k dopadu na povrch přivrácené strany Měsíce 17. prosince 2012. Místem dopadu bylo nepojmenované pohoří mezi krátery Philolaus a Mouchez na souřadnicích 75,62 S a 26,63 Z. NASA oznámila, že místo dopadu bude pojmenováno Sally Ride podle jména první americké astronautky, která v roce 2012 zemřela.\n\n"}
{"id": "759023", "url": "https://cs.wikipedia.org/wiki?curid=759023", "title": "Tomáš Klouček", "text": "Tomáš Klouček\n\nTomáš Klouček (* 7. března 1980, Praha, Česká republika) je český hokejista. Hraje na postu obránce. Momentálně (2014) hraje za tým Epinal\n\n\n"}
{"id": "759025", "url": "https://cs.wikipedia.org/wiki?curid=759025", "title": "Davisova–Monthanova letecká základna", "text": "Davisova–Monthanova letecká základna\n\nDavisova–Monthanova letecká základna ( Davis-Monthan Air Force Base; kód IATA je DMA, kód ICAO KDMA, kód FAA LID DMA) je vojenská letecká základna letectva Spojených států amerických nacházející se osm kilometrů jihovýchodně od města Tucson ve státě Arizona. Je domovskou základnou 355. stíhacího křídla (355th Fighter Wing; 355 FW), spadajícího pod 12. leteckou armádu (Twelfth Air Force) Velitelství vzdušného boje (Air Combat Command).\n\n355 FW je vybaveno letouny Fairchild A-10 Thunderbolt II, jejichž hlavním úkolem je poskytování blízké palebné podpory (close air support; CAS) jednotkám pozemních sil; tato jednotka má k dispozici i upravenou pozorovací/útočnou verzi OA-10A. 355 FW navíc poskytuje i specializovaný výcvik začínajícím i pokročilým pilotům a členům posádek letounů A/OA-10.\n\nZákladna byla vybudována v roce 1925, tehdy pod názvem „Davis-Monthan Landing Field“. Pojmenována byla na počest místních rodáků Samuela H. Davise a Oscara Monthana, pilotů bojujících v první světové válce.\n\n"}
{"id": "759029", "url": "https://cs.wikipedia.org/wiki?curid=759029", "title": "Jan Zikmund Braniborský", "text": "Jan Zikmund Braniborský\n\nJan Zikmund Braniborský (8. listopadu 1572, Halle – 23. prosinec 1619, Cölln an der Spree) byl braniborský markrabě a kurfiřt v letech 1608–1619 a pruský vévoda v letech 1618–1619. Pocházel z rodu Hohenzollernů. Jan Zikmund se narodil jako následovník braniborskému kurfiřtovi Jáchymu III. Fridrichovi a jeho první manželce Kateřine Braniborsko-Küstrinské. V mládí byl ovlivněn výchovou svého dědečka Jana Jiřího Hohenzollernského (Krnovského).\n\nJan Zikmund vládl v období před třicetiletou válkou, které se vyznačovalo množstvím náboženských sporů a růstem napětí, jež nakonec vyvrcholilo rozsáhlým konfliktem. Sám panovník se v náboženské otázce angažoval, patrně roku 1606 se seznámil v Heidelbergu s kalvínskou vírou a roku 1613 se rozhodl pro konverzi. To však paradoxně vyvolalo pnutí mezi panovníkem a jeho vlastní zemí, v níž převládal protestantismus, natož pak s vlastní manželkou Annou Pruskou. Jan Zikmund se pokusil prosadit víru prostřednictvím augšpurského náboženského míru z roku 1555 v rámci zásady \"cuius regio, eius religio\" (koho území, toho náboženství). Pokus se však nezdařil a Braniborsko se stalo zemí dvou konfesí.\n\nTaké za hranicemi se Jan Zikmund prosadil v náboženských sporech. V letech 1609–1614 probíhal spor o julišsko-klevské dědictví. Spor byl však tehdy namísto válečného střetu vyřešen diplomaticky. 1614 byla uzavřena dohoda v Xantenu, která vedla k rozdělení zemí. Jan Zikmund, čerstvě konvertovaný kalvinista, zdědil Klevsko, Mark a Ravensberg (Jülišsko a Berg připadly vladaři z Falce-Neuburgu, který naopak konvertoval ke katolicismu).\n\nSměrem na východ pak byla definitivně završena braniborská politika vůči Pruskému vévodství, které bylo součástí polského království. Jelikož byl pruský vévoda Albert Fridrich od roku 1577 duševně nemocný, vykonávali za něj braniborští kurfiřti regentskou vládu. Roku 1611 se vypravil Jan Zikmund do Varšavy, kde složil lenní hold polskému králi Zikmundovi II. Augustovi. Roku 1618 zemřel Albert Fridrich bez dědice a Jan Zikmund tak zdědil Pruské vévodství – vzniklo tak soustátí Braniborsko-Prusko (Prusko nadále zůstávalo polským lénem).\n\n\n"}
{"id": "759035", "url": "https://cs.wikipedia.org/wiki?curid=759035", "title": "Letecká základna Francise E. Warrena", "text": "Letecká základna Francise E. Warrena\n\nLetecká základna Francise E. Warrena ( Francis E. Warren Air Force Base; kód IATA je FEW, kód ICAO KFEW, kód FAA LID FEW) je vojenská letecká základna letectva Spojených států amerických nacházející se 4,8 kilometru západně od města Cheyenne ve státě Wyoming. Je také jednou ze tří základen strategických raket na území Spojených států. Pojmenována byla na počest Francise E. Warrena (1844–1929), wyomingského republikánského senátora.\n\nJe domovskou základnou 90. raketového křídla (90th Missile Wing; 90 MW), podřízeného 20. letecké armádě (Twentieth Air Force) Velitelství globálního boje vzdušných sil (AFGSC). 90 MW je vybaveno nukleárními mezikontinentálními balistickými raketami LGM-30G Minuteman III, avšak samotná odpalovací sila s raketami se fyzicky nacházejí na jihovýchodě Wyomingu, západě Nebrasky a severu Colorada. Na základně Francise E. Warrena také sídlí velitelství výše zmíněné 20. letecké armády, pod jejíž velení spadají veškeré mezikontinentální rakety (ICBM) amerického letectva.\n\nJe také jedním z nejdéle nepřetržitě fungujících vojenských zařízení, jelikož na stejném místě U.S. Army vybudovala v roce 1867 vojenskou pevnost Fort David Allen Russell, která pod ni patřila až do roku 1945. 1. června 1947 byla převedena pod velení USAF.\n\n"}
{"id": "759037", "url": "https://cs.wikipedia.org/wiki?curid=759037", "title": "Karl Jaray", "text": "Karl Jaray\n\nKarl Jaray, někdy též Járay nebo Jarray (14. března 1878 Vídeň – 29. listopadu 1947 Buenos Aires), byl německy hovořící architekt, působící v Rakousku a Československu. Působil jako profesor na Německé technické vysoké škole v Praze.\n\nNarodil se v židovské rodině, která přišla do Vídně z uherského Temešváru. V letech 1895–1901 vystudoval vídeňskou techniku (Technische Hochschule Wien) u profesorů Karla Mayredera a Karla Königa. Poté přešel na Německou technickou vysokou školu v Praze, kde pracoval jako asistent, v roce 1902 získal doktorát technických věd a v roce 1904 habilitoval. V roce 1908 se stal mimořádným profesorem a v roce 1918 řádným profesorem. V roce 1925 přesídlil do Vídně. V roce 1938 emigroval z nacisty obsazeného Rakouska nejprve zpět do Československa a krátce nato do Londýna. V roce 1943 odešel do Argentiny. Působil jako architekt v Buenos Aires, kde také v roce 1947 zemřel.\n\nV roce 1934 připravil \"s kruhem přátel\" sborník k šedesátým narozeninám novináře, kritika a básníka Karla Krause, kam přispěli například Else Lasker-Schülerová, Henri Barbusse, Bertolt Brecht, Alban Berg, Karel Čapek, Jan Münzer, Marcel Ray a Mechtilde Lichnovská \n\n\n"}
{"id": "759039", "url": "https://cs.wikipedia.org/wiki?curid=759039", "title": "Glee: The Music Presents the Warblers", "text": "Glee: The Music Presents the Warblers\n\nGlee: The Music Present the Warblers je soundtrackové album z amerického televizního muzikálového seriálu \"Glee\". Album vyšlo 19. dubna 2011 ve vydavatelství Columbia Records a obsahuje třináct cover verzí písní z druhé série seriálu, kterou nazpíval fiktivní sbor The Warblers (Slavíci). Sóla v písních zpívají Darren Criss (Blaine Anderson) a Chris Colfer (Kurt Hummel).\n\n\n"}
{"id": "759040", "url": "https://cs.wikipedia.org/wiki?curid=759040", "title": "Vrbovka drchničkolistá", "text": "Vrbovka drchničkolistá\n\nVrbovka drchničkolistá (\"Epilobium anagallidifolium\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 2–20 cm. Oddenky jsou dlouhé, v létě se vytváří nadzemní výběžky s oddálenými páry malých listů. Lodyha je jednoduchá nebo několik lodyh vytváří trs, často vystoupavá a zprohýbaná, lysá jen se 2 málo zřetelnými pýřitými liniemi, často je načervenalá, vrchol bývá často převislý. Listy jsou vstřícné, jen nejhořejší střídavé, krátce řapíkaté. Čepele jsou nejčastěji vejčité až vejčitě eliptické, světle zelené, asi 1–2,5 cm dlouhé a 0,4–0,7 cm široké, celokrajné, jen horní s nepatrnými zoubky, nanejvýš 5 zuby na každé straně listu. Květy jsou uspořádány v květenstvích, vrcholových hroznech a vyrůstají z paždí listenu, květenství je chudé, obsahuje nejčastěji 2-3 květy, někdy může být květ dokonce jen jeden. Květy jsou čtyřčetné, kališní lístky jsou 4, nejčastěji 2–2,5 mm dlouhé. Korunní lístky jsou taky 4, jsou nejčastěji 3–5 mm dlouhé, na vrcholu mělce vykrojené, růžově červené až růžově nachové barvy. Ve střední Evropě kvete nejčastěji v červenci až v srpnu. Tyčinek je 8 ve 2 kruzích, prašníky jsou 0,4–0,5 mm dlouhé. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je dlouhá tobolka, je bez přitisklých nežláznatých chlupů, odstále žláznatá, za zralosti olysává zcela, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1,2–1,5 mm dlouhá, na vrcholu s chmýrem a malým průsvitným límečkovitým přívěskem, osemení je hladké. Počet chromozómů je 2n=36.\n\nVrbovka drchničkolistá má rozsáhlý ale značně nesouvislý areál. Jejím domovem jsou různá evropská pohoří, jako velehory Pyrenejského poloostrova, Pyreneje, Jura, Schwarzwald, Alpy, některá hercynská pohoří, Apeniny, hory ostrova Korsika, Balkán. V severní Evropě roste ve Skotsku, Skandinávii a v severní části evropského Ruska, dále ji najdeme na Faerských ostrovech, Islandu a v Grónsku. V Asii se vyskytuje na Kavkaze, v pohořích jižní Sibiře, Himálaji, na Kamčatce a Čukotce. V Severní Americe to je Aljaška, části Kanady a velehory USA.\n\nV ČR je vzácný druh vysokohorských pramenišť, mokvavých skalek a horských potůčků. Je známa z Jezerní stěny a od Luzného na Šumavě a ze sualpínského stupně Krkonoš a Hrubého Jeseníku.\n\n\n \n"}
{"id": "759043", "url": "https://cs.wikipedia.org/wiki?curid=759043", "title": "Uroboros (Červený trpaslík)", "text": "Uroboros (Červený trpaslík)\n\nUroboros (v anglickém originále Ouroboros) je třetí epizoda sedmé série (a celkově třicátá devátá) britského sci-fi sitcomu \"Červený trpaslík\".\n\nScénář napsal Doug Naylor, režie Ed Bye. Poprvé byla epizoda odvysílána 31. ledna 1997 na britském televizním kanálu BBC2.\n\nSe členy Kosmiku navážou spojení jejich protějšky z jiné dimenze za pomocí interdimenzionálního tunelu. V jejich dimenzi je Lister hologram na tvrdé světlo a Kochanská přežila únik radiace ve stázi. Žádá Listera (člověka) o sperma, aby mohla mít dítě. Na tunel zaútočí Gelfové a způsobí, že Kochanská musí zůstat na palubě druhého Kosmiku. David Lister se dozví pravdu o svém početí.\n\nHospoda The Aigburth Arms, Liverpool, 26. listopad 2155:\n\nNěkdo pokládá pod kulečníkový stůl čerstvě narozeného chlapce v krabici s nápisem „OUROB OROS“. Přichází štamgast Frank a objeví dítě, které předá vzápětí barmance. Společně se diví, kdo sem mohl chlapce odložit a navíc napsat na krabici dvě jména - Rob a Ros. Že by se nemohli ani dohodnout na jméně? Číšnice si říká, že z chlapce určitě vyroste nějaký rošťák...\n\nKosmická loď Červený trpaslík, 3 000 000 let poté:\n\nDave Lister se věnuje hygieně, trhá si chloupky z nosu a když si kýchne, vypadne mu zubní korunka. Přilepí si ji nazpět lepidlem na dřevo a když si pak čistí zuby zubní nití, nit se mu přilepí. Kryton obstará Davidovi dámský župan a papuče ve stylu plyšových králíčků. Kocour je informuje, že se něco děje, ale není schopen to specifikovat.\n\nJde o energetickou vlnu, která se blíží ke Kosmiku. Vesmírné plavidlo do ní vletí a ve strojovně se otevře velmi nestabilní tunel mezi dvěma dimenzemi. Kryton, Kocour a vymóděný Lister s nití mezi zuby kráčejí tunelem, z druhé dimenze jim jdou v ústrety jejich protějšky. Druhý Lister je hologram na tvrdé světlo a vysvětluje jak se to stalo. V jeho realitě to byla Kristina Kochanská, která skončila ve stázi a přežila únik radiace. On sám zemřel a byl vzkříšen Hollym.\n\nObjeví se Kochanská a pohlíží na lidského Listera s despektem. Jeho růžový dámský župan, králíčkové papuče a nitě v zubech příliš respektu nevzbuzují. Přesto po něm Kristina chce naplnit zkumavku jeho spermatem, aby mohla mít dítě.\n\nNa tunel zaútočí z neprostoru gelfská válečná loď, ten se roztrhne a Kochanskou zachrání Lister pomocí nití ze zubů. Z gelfské lodi přichází hlášení, že si Kinitawowé jdou pro Davida Listera, protože nebyl rozveden se svou právoplatnou gelfskou manželkou a ta jej chce zpátky. To se Listerovi nezamlouvá, Kochanská chce zase zpátky ke své posádce a tak spolupracují při pilotáži, až se jim podaří gelfské plavidlo vymanévrovat.\n\nKryton má velký strach, že s nimi Kochanská zůstane natrvalo. Bojí se, že se o něj David Lister přestane zajímat a dá přednost ženě na palubě. On pak zůstane sám. Listerovi se příliš nedaří jej uklidnit. Kryton dává Kochanské své antipatie otevřeně najevo. Jejich vzájemná hádka se utiší teprve poté, co zazní signál z terminálu, jenž oznamuje opětovné otevření interdimenzionálního tunelu.\n\nKochanská se loučí s Listerem a předá mu mobilní telefon, který funguje i mezi dimenzemi, můžou si zavolat. Pak David uvidí v Kosmiku nápis na jedné z beden: OUROBOROS. Dojde mu, že ze zkumavky, kterou předal Kochanské se narodí on sám, čili je svým vlastním otcem a Kristina jeho matkou. Vyběhne do tunelu, aby ji zastavil a vyžádal si zkumavku zpátky.\n\nGelfové opět útočí a podaří se jim tunel roztrhnout. Kochanská zůstane na špatné straně, s čímž se nehodlá smířit. Snaží se přeskočit propast, což se jí nezdaří a ona mizí v neprostoru. David Lister ji zachrání jen za cenu zranění - prostřelí jí stehno uvázaným šípem z kuše a s pomocí přátel ji vytáhne do tunelu. Kochanská je na palubě Kosmiku a zotavuje se ze zranění.\nLister se vrací za pomoci stroje času do hospody v Liverpoolu, kde promlouvá k malému chlapci v krabici, než jej nechá pod kulečníkovým stolem:\n\nArnold Rimmer se již v sérii od této epizody dále nevyskytuje jako člen posádky (s výjimkou krátkých scének pojatých jako vzpomínky či sny ostatních členů). Nahradila jej Kristina Kochanská, kterou hraje britská herečka Chloë Annettová.\n\nVzhledem k tomu, že epizoda byla o několik minut delší, padla volba omezit úvodní intro, aby se nemusela vystřihnout scéna z děje. „Uroboros“ je druhá epizoda ze seriálu, kde z této příčiny chybí úvodní znělka. Tou první je závěrečná epizoda druhé série „Paralelní vesmír“.\n\nDítě pod kulečníkovým stolem (v roli malého Listera) je Alexander John-Jules, synovec Dannyho Johna-Julese - představitele Kocoura.\n\n\nVedlejší role v epizodě „Uroboros“:\n\n\n"}
{"id": "759047", "url": "https://cs.wikipedia.org/wiki?curid=759047", "title": "Legacy of Kain", "text": "Legacy of Kain\n\nLegacy of Kain je série videoher vydaných společnostmi Silicon Knights a Crystal Dynamics. Po bojích o titul hry pokračovala Crystal Dynamics bez Silicon Knights a Eidos Interactive se stali vydavatelé. Každá z her v sérii kombinovala prvky akční adventury a puzzle a vše se odehrává ve fiktivním světě Nosgoth.\n"}
{"id": "759051", "url": "https://cs.wikipedia.org/wiki?curid=759051", "title": "Astra 680", "text": "Astra 680\n\nRevolver Astra 680 je malá šesti nebo osmiranná (v závislosti na ráži) střelná zbraň s dvou, tří, nebo čtyřpalcovou hlavní určená převážně k civilnímu použití, ale může sloužit i jako záložní zbraň nebo jako zbraň pro skryté nošení u ozbrojených složek. Model 680 byl do roku 1996 vyráběn španělskou zbrojovkou Astra-Unceta y Cia SA pro střelbu náboji .22 Long Rifle, .22 Winchester Magnum Rimfire, .32 Smith & Wesson Long, .38 Special nebo 9 mm Luger (náboje se vkládají pomocí klipu) s rámem z oceli, nerezavějící oceli nebo lehkých slitin.\n"}
{"id": "759053", "url": "https://cs.wikipedia.org/wiki?curid=759053", "title": "Zkouška kanálem", "text": "Zkouška kanálem\n\nZkouška kanálem (v anglickém originále Duct Soup) je čtvrtá epizoda sedmé série (a celkově čtyřicátá) britského sci-fi sitcomu \"Červený trpaslík\".\n\nScénář napsal Doug Naylor, režie Ed Bye. Poprvé byla epizoda odvysílána 7. února 1997 na britském televizním kanálu BBC2.\n\nV útrobách Kosmiku panuje obrovské vedro. Navíc vypadne hlavní i záložní generátor na výrobu elektrického proudu. Posádka je nucena podstoupit cestu servisním kanálem. Listera tato představa příliš neláká, trpí totiž klaustrofobií. Nakonec vyjde najevo, že viníkem nepříjemných událostí je Kryton.\n\nDave Lister, stejně jako Kristina Kochanská nemohou spát kvůli úmornému horku. Kochanskou navíc obtěžuje skřípání železných rour. Vstane a jde do místnosti, kde Kryton štupuje ponožky. Tady na ni dolehne plnou silou frustrace a Kristina se rozpláče. Od deprese jí pomůže Lister, když pro ni přichystá ve své kajutě překvapení – naplněnou vanu (právě vanu si Kochanská přála), sklenici vína a večerní šaty.\n\nDo kajuty vstoupí Kryton a když se dozví, že Kochanská tady dnes stráví noc, jeho fantazie si představí scénku, kdy se stane pro oba nepotřebným a Lister s Kochanskou se jej zbaví.\n\nV Kosmiku vypadne hlavní a po chvíli i záložní zdroj elektřiny. Kryton sděluje, že se tak stalo právě když manipuloval s termostatem. Všichni včetně Kocoura zůstanou uvěznění v Listerově kajutě. Nepilotovaný Kosmik se řítí vstříc meteorickému roji, jediná šance je použít servisní kanál, což se může protáhnout na 6 hodin. To nepotěší Listera, který trpí klaustrofobií, zejména když nemá možnost úniku z uzavřeného prostoru.\n\nČtveřice se protáhne průlezem v Listerově sprchovém koutě do servisního kanálu. Tady zažijí nápor vodního proudu při mytí kanálu a následné vysoušení. Lister je deprimován. Kryton mu píchne prostředek proti úzkosti. Když teplota vzrůstá, začne android naříkat, že je to jeho vina. Přizná se, že generátor schválně odpojil, aby se Kristina nemohla u Listera vykoupat (obával se katastrofického scénáře, který si v ten moment představil).\n\nZdá se, že nepohodlná cesta uzavřeným stísněným prostorem je u konce. Když však všichni slezou dolů do místnosti, Lister pozná svoji kajutu. Kryton provinile zmáčkne tlačítko a dveře se otevřou. Lister a Kocour zuří. Jen Kochanská se na robota nezlobí. Kryton vydedukuje, že během cesty kanálem měla možnost lépe poznat charaktery členů posádky a více se s nimi sžít. Sice má pravdu, Kochanská ale bere do ruky francouzský klíč a bije jím nebohého androida po hlavě…\nVzhledem k tomu, že epizoda byla o několik minut delší, padla volba omezit úvodní intro, aby se nemusela vystřihnout scéna z děje. „Zkouška kanálem“ je třetí epizoda ze seriálu, kde z této příčiny chybí úvodní znělka. Tou první je závěrečná epizoda druhé série „Paralelní vesmír“ a druhou předcházející epizoda „Uroboros“.\n\nV této fázi se přesáhl rozpočet sedmé série a epizoda „Zkouška kanálem“ byla pouze náhradní levnou verzí (anglický termín je Bottle episode) původní nákladnější epizody „Identity Within“.\n\n\n\n\n"}
{"id": "759054", "url": "https://cs.wikipedia.org/wiki?curid=759054", "title": "Bublinatka vícekvětá", "text": "Bublinatka vícekvětá\n\nBublinatka vícekvětá (\"Utricularia bremii\") je bezkořenná vodní masožravá rostlina, druh z rodu bublinatka, vyskytuje se v české přírodě jen vzácně.\n\nVytrvalá rostlina s dvojím způsobem života, jedním je čistě vodní a druhým obojživelný. Je schopna růst ve vodě s výškou vodního sloupce i přes 1 m, ale dává většinou přednost stanovištím s hloubkou vody do 20 cm. Obvykle je ve vodě ponořena a její zelená rozvětvená lodyha dorůstající do délky 25 až 60 cm splývá volně ve vodě. Společně s listy vyrůstajícími ve dvou řadách zajišťují fotosyntézu a protože rostlina nemá kořeny i příjem živin z vody. Občas ale bublinatka vícekvětá roste jako obojživelná rostlina, tehdy má větvenou lodyhu rozprostřenou na polštářích ve vodě vyrůstajících rostlin, např. rašeliníku. Listy okrouhlého tvaru (2 až 20 mm dlouhé a 6 až 8 mm široké) bývají 4 až 5krát rozstřižené přibližně do 10 až 30, po stranách bezbrvých úkrojků, které nesou jen na vrcholech většinou po jedné štětince. Na listu někdy vyrůstá až 10 přisedlých lapacích měchýřků velkých 0,5 až 2,5 mm. Obvykle se na lodyze vyvíjejí i svěšené nezelené bezlisté lodyhy které jsou porostlé lapacími měchýřky.\n\nZe zelených lodyh vyrůstají v období léta květní stvoly vyčnívající nad hladinu až do výše 20 cm, nesou hroznovitá květenství se 2 až 14 citrónově žlutými květy. Kalich i koruny jsou dvoupyské. Horní podlouhle vejčitý pysk koruny bývá delší nebo stejně dlouhý jako patro spodního pysku. Dolní okrouhlý pysk má patro ploché až mírně vyklenuté, je hnědo-červeně proužkované, měří v průměru asi 9 mm a vyrůstá na něm kuželovitá ostruha s nektarem dlouhá 1 až 2 mm.\n\nRozkvetlé květy (červenec až září) opylované létajícím hmyzem však nevytvářejí semena a rostliny se rozmnožují pouze vegetativně fragmentaci zelené lodyhy. Samostatně rostoucí lodyha je vlastně rostlina. Na sklonku léta se na koncích vyzrálých lodyh vytvářejí tzv. turiony, což jsou v podstatě pupeny schopné přečkat chladné období. Bývají veliké 1 až 4 mm a jsou obklopeny vrcholovými lodyžními listy. S nástupem podzimu začínají lodyhy zahnívat a klesají ke dnu společně s turiony. Při jarním oteplení vyplavou turiony k hladině a vyrostou z nich vlastně původní lodyhy. Zanášením turionů ptactvem na jiná území se může bublinatka vícekvětá rozšiřovat i do vzdáleného okolí.\n\nEvropský druh rostoucí od Britských ostrovů přes jih severní, sever západní a přes celou Střední Evropu až do Ruska. Většinou se vyskytuje ostrůvkovitě a v nevelkých počtech. Rostlina je velmi závislá na kvalitě vody, vyžaduje čistou, měkkou a mírně kyselou s 4,5 až 5,5 pH, snáší krátkodobé vysychání. Vyskytuje se na okrajích rašelinišť, lesních tůní a rybníků. Je málo konkurence schopná, mnohde zaroste rozpínavějšími druhy vodních nebo bažinných rostlin.\n\nV současnosti se vyskytuje v České republice jen na několika málo lokalitách: v okolí Doks ve středních Čechách, u Mimoně na severu, kolem Zlivi na jihu a poblíž Plzně na západě Čech. Jsou to nové nebo obnovené lokality, předtím asi okolo roku 2000 se mělo téměř za to, že druh možná vyhynul. V roce 1992 byla bublinatka vícekvětá prohlášena vyhláškou MŽP ČR č. 395/1992 Sb. a v roce 2000 \"Černým a červeným seznamem cévnatých rostlin České republiky\" za druh kriticky ohrožený.\n\n\n \n"}
{"id": "759056", "url": "https://cs.wikipedia.org/wiki?curid=759056", "title": "Ethoxid sodný", "text": "Ethoxid sodný\n\nEthoxid sodný (též ethanolát sodný) je organická sloučenina patřící mezi alkoxidové soli. Má chemický vzorec CHONa. Za běžných podmínek se jedná o bílou tuhou látku.\n\nEthoxid sodný je komerčně dostupný jako tuhá látka nebo rozpuštěný v ethanolu. Lze ho snadno připravit reakcí kovového sodíku s ethanolem:\n\nAlternativní, levnější cestou je reakce hydroxidu sodného s bezvodým ethanolem. Takto se převede většina hydroxidu na ethoxid, vyšší čistoty lze dosáhnout odstraněním vody, například refluxem skrz kolonu s desikantem, čímž se posouvá rovnováha směrem vpravo.\n\nEthanolový roztok se při skladování postupně zbarvuje červeně, protože podléhá vzdušné oxidaci.\n\nEthoxid sodný se běžně používá v Claisenově kondenzaci a syntéze malonesterů, je-li jedním z reaktantů ethylester. Ethoxid může buď deprotonovat α-pozici na esteru nebo může ester podléhat nukleofilní substituci. Pokud je výchozí surovinou ethylester, nemůže dojít ke změně uspořádání, protože produkt je identický s výchozím materiálem.\n\nEthoxid sodný je silně zásaditý. Prudce reaguje s vodou za vzniku hořlavého ethanolu a žíravého hydroxidu sodného. Snadno se také oxiduje, což může být nebezpečné při smísení s elektrofilními látkami.\n\n"}
{"id": "759058", "url": "https://cs.wikipedia.org/wiki?curid=759058", "title": "Vladimír Goffa", "text": "Vladimír Goffa\n\nVladimír Goffa (* 1. prosince 1959) je bývalý slovenský fotbalista, záložník. Po skončení aktivní kariéry působí jako fotbalový trenér.\n\nV československé lize hrál za Duklu Banská Bystrica a ZVL Žilina. Nastoupil ke 105 ligovým utkáním a dal 16 gólů. Ve druhé lize hrál i za ZŤS Martin.\n\nTrénoval ŠKP Devín, reprezentaci Slovenska do 21 let, MFK Dubnica, HFK Prievidza, FCRimavská Sobota, FK REaMOS Kysucký Lieskovec, ŠK Slovan Bratislava, maledivské týmy Hurriyya SC a New Radiant, MFK Dolný Kubín, FC Petržalka 1898, FK Bodva Moldava nad Bodvou, MFK Tatran Liptovský Mikuláš, FK Slovan Duslo Šaľa, MFK Frýdek-Místek a MŠK Rimavská Sobota. Psal také reportáže ze zápasů pro onlajny.com\n\n\n"}
{"id": "759059", "url": "https://cs.wikipedia.org/wiki?curid=759059", "title": "Algarve Cup 2012", "text": "Algarve Cup 2012\n\nAlgarve Cup 2012 je 19. ročník tohoto turnaje ženských fotbalových reprezentací, který se koná každoročně v Portugalsku. Tento ročník se koná od 29. února 2012 do 7. března 2012.\n\nTýmy jsou rozděleny do 3 skupin po 4 týmech. V rámci skupiny hraje každý s každý jedenkrát, tedy celkem 3 utkání. Zápasy o konečné umístění se hrají podle následujícího rozpisu:\n"}
{"id": "759060", "url": "https://cs.wikipedia.org/wiki?curid=759060", "title": "Valtellina", "text": "Valtellina\n\nValtellina (lombardsky: \"Valtulina\", italsky: \"Valtellina\", německy: \"Veltlin\", rétorománsky: \"Vuclina\", anglicky: \"Valtellina\") je údolí v Lombardii na severu Itálie, u hranic se Švýcarskem, o rozloze 3212 km², jehož osu tvoří řeka Adda. Nejdůležitějšími sídly jsou Sondrio, Chiavenna a Bormio. Hlavním zdrojem příjmů v oblasti je turistika, jsou zde významná lyžařská střediska, dále výroba sýrů (proslulý Bitto) a vinařství. V oblasti bylo vyšlechtěno veltlínské červené rané, dnes převládají modré hrozny odrůdy Nebbiolo. Významná je zdejší elektrifikovaná horská železnice z roku 1902. V létě 1987 postihly údolí katastrofální záplavy. Nejslavnějšími rodáky jsou matematik Giuseppe Piazzi a lyžařka Deborah Compagnoniová, trojnásobná olympijská vítězka.\n\nNejdůležitějším střediskem údolí je Sondrio, mezi další důležitá centra patří Aprica, Morbegno, Tirano, Bormio a Livigno. Ačkoliv Livigno je na severní straně alpského rozvodí, považuje se za součást Valtellina, protože patří do provincie Sondrio.\n\nBěhem 16., 17. a 18. století Valtellina patřilo do Graubündenu a členila se na Hrabství Bormio, Hrabství Chiavennu a Hrabství Valtellinu. Graubünden, tvořící tehdy Republiku tří spolků, měl se Švýcarskem spojeneckou smlouvu a měl tím pádem status spojeneckého území (Zugewandter Ort). V současnosti je Graubünden nejvýchodnějším šýcarským kantonem. Graubünden je oblastí, kde se mluví německy , rétorománsky, lombardsky a italsky, a proto během 16. století za vlády Graubünden tato oblast vešla ve známost jako \"Veltlin\", \"Westtirol\" (Západní Tyrolsko) a \"Welsche Vogteien\" (\"Vlašská fojtství\").\n\nBěhem Třicetileté války bylo údolí místem intenzivních vojenských a diplomatických bojů mezi Francií, Habsburky a místní vládou. V sázce byla kontrola cest vedoucích skrz Valtellinskou oblast do průsmyků mezi Lombardií a rozvodím Dunaje. Protihabsburské síly v Republice tří spolků vytvořily soud, který mezi lety 1618 a 1620 odsoudil mnoho katolíků (často v nepřítomnosti) žijících v Graubündenu a ve Valtellině. Tyto tvrdé rozsudky vedly ke spiknutí, které mělo za cíl vyhnat z údolí všechny protestanty. Vůdce spiknutí, Giacomo Robustelli z rodu Planta, měl vazby na Madrid, Řím a Paříž. Večer 18. července 1620 valtellinští rebelové podporovaní rakouským a italským vojskem vpochodovali do Tirana a začali zabíjet protestanty. Po Tiranu pak pokračovali Teglia, Sondria a dál do údolí a zabíjeli každého protestanta, na kterého narazili. Během tohoto dne a následujících čtyř bylo zabito mezi 500 a 600 lidmi. Tento útok vyhnal téměř všechny protestanty, zamezil jejich dalšímu pronikání do údolí a způsobil odchod Valtellina z \"Drei Bünde\".\n\nV únoru 1623 Francie, Savojsko a Benátská republika podepsaly Pařížskou dohodu, kde se zavázaly obnovit Valtellinské území tak, že se pokusí odstranit španělské vojsko, které tam bylo rozmístěno.\n\nV roce 1797 rostoucí síla První Francouzské republiky vedla k vytvoření Cisalpinské republiky v severní Itálii. 10. října 1797 Francie podpořila revoltu ve Valtellinu proti Graubündenu. To vedlo k připojení Valtelliny k Cisalpinské republice.\n\nTato oblast je známá v průmyslu tím, že jako první zavedla napájecí soustavu na železnici. Elektrifikace vlaků ve Valtellinu proběhla v roce 1902 pomocí třífázového proudu 3600 V v nejvyšší rychlosti 70km/h. Celý systém byl navržen geniálním maďarským inženýrem Kálmánem Kandó.\n\nVína ve Valtellině jsou vyráběna převážně z odrůdy \"Chiavennasca \"(místní název pro odrůdu Nebbiolo) a obsahuje také různé pododrůdy, jako je třeba Rossola nera. Pro získání jednotlivých italských kvalitativních označení je maximální obsah pododrůd 20% pro obdržení Denominazione di origine controllata (DOC) a 10% pro Denominazione di Origine Controllata e Garantita (DOGC). Množství sklizených hroznů je omezeno na 12 tun/ha. Hotové víno musí alespoň 2 roky zrát před uvedením na trh (3 roky pokud se jedná o Rezervu) a musí mít minimální obsah alkoholu 11%. Velikost sklizně je dále omezena pro DOGC na nejvýše 8 tun/ha. Přestože požadavky na zrání vína jsou stejné jako pro DOC, víno s označením DOGC musí mít obsah alkoholu alespoň 12%.\n\nVesnice nejznámější pro červené víno jsou: Grumello del Monte, Sassella, Inferno, Valgella a Marrogia. Jména vesnic jsou obvykle uvedena na etiketě. Dále je tu také víno ve stylu Amarone, které se nazývá Sforzato (Sfursat) a patří pod označení DOGC.\n\nNarození ve Valtellině:\n"}
{"id": "759061", "url": "https://cs.wikipedia.org/wiki?curid=759061", "title": "Salam alejkum", "text": "Salam alejkum\n\n\"(As-)salámu alajkum\" (arab. السلام عليكم \"as-salāmu ʿalaykum\", člen \"as\" se někdy vynechává − méně formální forma pozdravu pak zní as-salám nebo jen salām (salam)) je běžný uvítací pozdrav v muslimských zemích, většinou překládaný jako „mír na vás / s vámi“. \n\nTradiční odpověď je wa alajkum salám („i na vás mír“, arabsky وعليكم السلام \"wa-ʿalaykum as-salām\"). \n\n\"As-salám\" je také jedním z 99 jmen Boha, kde \"salám\" znamená mír, pokoj. \n\nObdobný pozdrav existuje i v hebrejštině \"šalom alejchem\" a v katolické liturgii. Od kořene \"s-l-m\" znamenajícího v hebrejštině i arabštině 'mír' jsou odvozena též hebrejská jména Salome a Šalamoun/Šalomoun, jemuž odpovídá arabské Sulejman.\n\n"}
{"id": "759062", "url": "https://cs.wikipedia.org/wiki?curid=759062", "title": "Eglinova letecká základna", "text": "Eglinova letecká základna\n\nEglinova letecká základna ( Eglin Air Force Base; kód IATA je VPS, kód ICAO KVPS, kód FAA LID VPS) je vojenská letecká základna letectva Spojených států amerických nacházející se pět kilometrů jihozápadně od města Valparaiso na Floridě. Je domovskou základnou 96. křídla týlové služby letištní základny (\"96th Air Base Wing; 96 ABW\") a 46. zkušebního křídla (\"46th Test Wing\"), která spadají pod Velitelství zásobování vzdušných sil (\"Air Force Materiel Command\"), konkrétně pod jeho Středisko pro leteckou výzbroj (\"Air Armament Center\").\n\n46. zkušební křídlo úzce spolupracuje s AAC na vývoji, testování a následném uvedení a uplatnění nových vojensko-technických prvků do praxe. K těm patří například nové typy letadel, raket vzduch-vzduch, naváděcích systémů, munice aj. Úkolem 96. křídla týlové služby je pak logistická, technická, zdravotnická a bezpečnostní podpora chodu základny a všech na ní umístěných jednotek.\n\nTato základna byla zřízena v roce 1935, tehdy pod názvem „Valparaiso Bombing and Gunnery Base“. Později byla pojmenována na počest podplukovníka letectva Fredericka I. Eglina (1891–1937), který zemřel po pádu svého stíhacího bombardéru Northrop A-17.\n\n"}
{"id": "759065", "url": "https://cs.wikipedia.org/wiki?curid=759065", "title": "Tennis Australia", "text": "Tennis Australia\n\nTennis Australia je řídící tenisová organizace v Austrálii, člen Mezinárodní tenisové federace. Její činnost zahrnuje správu národních reprezentačních družstev, zastupování australského tenisu v mezinárodních organizacích, propagaci a hájení jeho zájmů, pořádání soutěží včetně Australian Open Series a úvodního grandslamu sezóny Australian Open. Podílí se také na výchově a akreditaci hráčů a trenérů.\n\nTenis je na australském kontinentu hrán od roku 1877, ale až v roce 1904 vznikl národní tenisový svaz s původním názvem Lawn Tennis Association of Australia (LTAA), a to za účelem organizace australských hráčů pro Davisův pohár. Od roku 2010 svaz udílí Newcombeovu medaili, pojmenovanou po Johnu Newcombeovi, nejlepším australským hráčům uplynulé sezóny.\n\nSídlem svazu je Melbourne Park v hlavním městě victorijského spolkového státu Melbourne. V říjnu 2018 se prezidentkou svazu stala Jayne Hrdlicka.\n\n"}
{"id": "759070", "url": "https://cs.wikipedia.org/wiki?curid=759070", "title": "Noachis Terra", "text": "Noachis Terra\n\nNoachis Terra (nazváno po Noemovi) je název jedné z pojmenovaných oblastí (\"terrae\") na planetě Mars. Nachází se západně od velké impaktní pánve Hellas Planitia. Podle Noachis Terra je pojmenováno jedno z geologických období Marsu, Noachian.\n"}
{"id": "759072", "url": "https://cs.wikipedia.org/wiki?curid=759072", "title": "Fidžijský pěší pluk", "text": "Fidžijský pěší pluk\n\nFidžijský pěší pluk (\"Fiji Infantry Regiment\") je hlavní složkou fidžijské armády. Velitelství pluku se nachází na hlavní základně fidžijské armády Queen Elizabeth Barracks v hlavním městě Suvě. Začal se formovat pod velením novozélandské armády v roce 1920. Významně se zapsal do historie II. světové války v Tichomoří, po válce byl deaktivován. 1. prapor byl znovu aktivován po vyhlášení fidžijské nezávislosti a stal se základem pro pravidelné síly fidžijské armády, následně byl 2. prapor převeden na pravidelný. 3. pravidelný prapor byl zformován po převratu v roce 1978, jako hlavní obranná formace, v době míru zajišťuje operační velení teritoriálních sil a poskytuje čerstvé síly pro 1. a 2. prapor.\n\nV současné době má pluk 6 aktivních praporů (tučně): \n\n"}
{"id": "759074", "url": "https://cs.wikipedia.org/wiki?curid=759074", "title": "Jiří Fiala (1958)", "text": "Jiří Fiala (1958)\n\nJiří Fiala (* 10 října 1958) je bývalý český fotbalista, útočník.\n\nV mládežnických kategoriích hrál za Slatinice a Uničov. V lize hrál za Baník Ostrava a SK Sigma Olomouc. V lize nastoupil za Olomouc k 86 utkáním a dal 5 gólů. Jeho bratři Jan Fiala a Jaromír Fiala byli také fotbalisté.\n\n\n"}
{"id": "759088", "url": "https://cs.wikipedia.org/wiki?curid=759088", "title": "Severní Savo", "text": "Severní Savo\n\nSeverní Savo je jedna z 19 finských provincií. Nachází se na východní části státu. Sousedí s kraji Kainuu, Severní Karélie, Jižní Savo, Severní Pohjanmaa a Střední Finsko. Správním střediskem je město Kuopio. Nejvyšším bodem regionu je Maaselänmäki o nadmořské výšce 318 m n. m. Stejně jako další finské provincie, má i Severní Savo určené své symboly z ptačí říše, flóry, zvířat, ryb a hornin. Jsou jimi potáplice severní, jeřáb ptačí, los evropský, síh malý a apatit.\n\nV roce 2018 se provincie skládala z 18 obcí (finsky kunta). Obce byly seskupeny do pěti okresů (tzv. seutukunta). 6 obcí mělo status města (napsané tučným písmem).\n"}
{"id": "759090", "url": "https://cs.wikipedia.org/wiki?curid=759090", "title": "Kainuu", "text": "Kainuu\n\nKainuu je jedna z 19 finských provincií. Nachází se na východě části státu při státních hranicích s Ruskem. Sousedí s provinciemi Severní Savo, Severní Karélie a Severní Pohjanmaa. Správním střediskem je město Kajaani. Nejvyšším bodem celého kraje je Iso Tuomivaara o nadmořské výšce 387 m n. m. Stejně jako další finské provincie, má i Kainuu určené své symboly z ptačí říše, flóry, zvířat, ryb. Jsou jimi sojka zlověstná, vřes obecný a koruška evropská.\n\nV roce 2018 se provincie skládala z 8 obcí (finsky kunta). Ty byly seskupeny do dvou okresů (finsky seutukunta). V následujícím seznamu jsou města vyznačena tučným písmem.\n"}
{"id": "759092", "url": "https://cs.wikipedia.org/wiki?curid=759092", "title": "Jan Němec (politik)", "text": "Jan Němec (politik)\n\nJan Němec (21. prosince 1913 Jindřichův Hradec – ???) byl český a československý politik Československé sociální demokracie, po roce 1948 Komunistické strany Československa, poslanec Ústavodárného Národního shromáždění, Národního shromáždění ČSR, Národního shromáždění ČSSR, Sněmovny lidu Federálního shromáždění a České národní rady, za normalizace ministr spravedlnosti České socialistické republiky.\nNarodil se roku 1913 v Jindřichově Hradci. Vystudoval státní reálné gymnázium. Absolvoval Právnickou fakultu University Karlovy v Praze.\n\nV období let 1945–1948 byl předsedou Místního národního výboru v Hradci Králové. Byl členem ČSSD. Během únorového převratu v roce 1948 patřil v rámci sociální demokracie k frakci loajální vůči KSČ, která v sociálně demokratické straně převzala moc a v červnu 1948 se sloučila s KSČ.\n\nZastával vysoké vládní a stranické funkce. Po sloučení ČSSD s KSČ byl v červnu 1948 kooptován za člena Ústředního výboru Komunistické strany Československa. XII. sjezd KSČ ho zvolil kandidátem ÚV KSČ a XIII. sjezd KSČ, XIV. sjezd KSČ a XV. sjezd KSČ ho opětovně zvolil členem ÚV KSČ. Ve vládě Josefa Kempného a Josefa Korčáka, druhé vládě Josefa Korčáka a třetí vládě Josefa Korčáka byl v letech 1969–1981 ministrem spravedlnosti České socialistické republiky. Angažoval se rovněž ve Svazu československo-sovětského přátelství, kde působil v letech 1961–1970 jako jeho ústřední tajemník, v letech 1970–1982 jako místopředseda jeho ústředního výboru a v letech 1970–1982 i coby předseda české sekce této organizace. V roce 1960 a znovu v letech 1963 a 1968 mu byl udělen Řád práce a v roce 1973 Řád Vítězného února.\n\nOpakovaně zasedal i v nejvyšších zákonodárných sborech. Po parlamentních volbách v roce 1946 byl zvolen poslancem Ústavodárného Národního shromáždění za ČSSD. Mandát ale nabyl až dodatečně v dubnu 1948 jako náhradník poté, co rezignoval poslanec Vilém Bernard. V parlamentu setrval jen krátce do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za ČSSD ve volebním kraji Hradec Králové (od června 1948 přešel do poslaneckého klubu KSČ). V parlamentu zasedal do konce funkčního období, tedy do voleb do Národního shromáždění roku 1954. Znovu se v parlamentu objevil až po volbách do Národního shromáždění roku 1964 (nyní jako poslanec Národního shromáždění ČSSR). Zasedal zde do konce funkčního období roku 1968, kdy se v souvislosti s federalizací Československa přesunul do Sněmovny lidu Federálního shromáždění. Zde působil do roku 1971. Pak byl ve volbách v roce 1971, volbách v roce 1976 a volbách v roce 1981 volen za poslance České národní rady, kde setrval až do konce funkčního období, tedy do voleb v roce 1986.\n\nVe funkci ministra spravedlnosti ČSSR zrušil Výzkumný ústav penologický v Praze (VÚP),\nústav registrovaný Československou Akademií věd jako resortní výzkumný ústav Sboru nápravné výchovy ČSR, který řídil průkopník novodobé české penologie doc. PhDr. Jiří Čepelák, CSc. (* 23. 1. 1915 Jílovice,† 23. 10. 1989 Praha), klinický psycholog a sociolog ovlivněný americkým behaviorismem. Ústav vznikl 1. 12. 1966, ovšem k 31. 12. 1980 jej Němec pod záminkou rušení neefektivních vědeckých pracovišť zrušil, čímž byla ve vězeňství ochromena odborná činnost a zastaveny pozitivní trendy dané dílčí reformou vězeňství z roku 1968.\n"}
{"id": "759093", "url": "https://cs.wikipedia.org/wiki?curid=759093", "title": "PFK Lokomotiv Plovdiv", "text": "PFK Lokomotiv Plovdiv\n\nPFK Lokomotiv Plovdiv, bulharsky \"ПФК Локомотив Пловдив\", je bulharský fotbalový klub z města Plovdiv. Založen byl roku 1926 jako Sports Club Plovdiv. Jednou klub vyhrál bulharskou ligu, a to v sezóně 2003–04. Třikrát se probojoval do finále bulharského poháru. Krom jedné účasti v Lize mistrů (vypadnutí v 2. předkole s Club Brugge) hrál klub několikrát Pohár UEFA (respektive Veletržní pohár), nejúspěšnější přitom byl v sezóně 1964/65, kdy postoupil do 3. kola přes Vojvodinu Novi Sad a FC Petrolul Ploieşti. Vypadl s Juventusem Turín, byť v souboji, jež provázely velké kontroverze - po dvou nerozhodných utkáních totiž UEFA rozhodla, že třetí zápas se bude hrát v Turíně, čímž zvýhodnila Juventus.\n\n"}
{"id": "759094", "url": "https://cs.wikipedia.org/wiki?curid=759094", "title": "Třída Redwing", "text": "Třída Redwing\n\nTřída Redwing je třída motorových minolovek stavěných v 50. letech 20. století v USA pro potřeby US Navy. Některá plavidla vyřazená od US Navy pak dosloužila v jiných námořnictvech.\n\n"}
{"id": "759099", "url": "https://cs.wikipedia.org/wiki?curid=759099", "title": "Ludvík Novotný (politik)", "text": "Ludvík Novotný (politik)\n\nLudvík Novotný (21. května 1903 Bratčice – 31. října 1963 Brno) byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 pronásledován a vězněn komunistickým režimem.\n\nPůsobil jako právník a publicista (též pod jménem \"Ludvík Novotný-Záleský\"). Absolvoval gymnázium v Čáslavi a pak práva a filosofii na Univerzitě Karlově. Byl zaměstnán coby právník firmy Telegrafia v Pardubicích. Za druhé světové války byl dvakrát vězněn z politických důvodů. po osvobození se politicky angažoval v Pardubicích. Vydával odborné publikace z oboru práva a historie.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948.\n\nPo komunistickém převratu v roce 1948 byla národně socialistická strana ovládnuta prokomunistickou frakcí a přejmenována na Československou stranu socialistickou. Novotný patřil k té části strany, která tento vývoj odmítala. Po roce 1948 byl zatčen a ve vykonstruovaném procesu odsouzen na 22 let. Vězněn byl v Leopoldově. Po amnestii v roce 1960 byl propuštěn. Ještě téhož roku ale byl za neúčast ve volbách do Národního shromáždění neveřejným soudem opět odsouzen a uvězněn.\n\n"}
{"id": "759100", "url": "https://cs.wikipedia.org/wiki?curid=759100", "title": "Ludvík Novotný", "text": "Ludvík Novotný\n\nJméno a příjmení Ludvík Novotný má více nositelů:\n\n"}
{"id": "759113", "url": "https://cs.wikipedia.org/wiki?curid=759113", "title": "Epidém", "text": "Epidém\n\nEpidém (anglicky \"Epideme\") je sedmá epizoda sedmé série (a celkově čtyřicátá třetí v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsali Paul Alexander a Doug Naylor, režie Ed Bye. Ve Spojeném království byla poprvé epizoda odvysílána na kanále BBC2 28. února 1997.\n\nPosádka Kosmiku odhalí v astroglaciálu - vesmírném ledovci zamrzlou kosmickou loď Leviathan. Během průzkumu na její palubě odhalí skener známky života, které vycházejí z těla Caroline Carmenové - shodou okolností ženy, kterou David Lister znal. Členové Kosmiku ji vezmou do svého plavidla. Po rozmrazení Caroline nakazí Listera virem Epidémem, jenž je smrtelný. Nepomůže ani amputace ruky. Život Davidovi zachrání duchapřítomná Kristina Kochanská.\n\nPosádka Kosmiku narazí na obrovský ledovec. Kryton navrhuje, aby z něj vytěžili vodu. Při průzkumu astroglaciálu (ledovce) vyjde najevo, že je v něm zamrzlá kosmická loď. To nelze jen tak nechat být a členové Kosmiku se vydávají na průzkum. Kosmická loď se jmenuje Leviathan a patřila (stejně jako Červený trpaslík) Jupiterské důlní společnosti. Uvnitř lodi jsou zamrzlá mrtvá těla a motory jsou spálené. Kocour odhalí zamrzlou ženu v silném bloku ledu. Kryton pomocí skeneru zjistí, že to je Caroline Carmenová, která dříve vykonávala službu jako zásobovací důstojnice i na Červeném trpaslíkovi. Dave Lister se holedbá, že s ní měl poměr. Když psychosken odhalí známky života vycházející z jejího těla, je dopravena na Kosmik.\n\nLedový kvádr však kupodivu nechce roztát, jakoby Carmenovou chránil. Teprve v noci odpadnou poslední kusy ledu a rozpadající se Carmenová se vydá vyhledat oběť. Naživu ji udržuje smrtelný virus Epidém, který se potřebuje dostat do jiného - vitálního těla. Caroline skočí na Listera a dá mu polibek. Virus se dostane do Davida a Carmenová umírá. Když se Dave dozví, že má smrtelný virus, zoufá si:\nKryton doporučuje pokusit se s virem domluvit přes softwarového tlumočníka, je to inteligentní umělý virus původně stvořený k léčbě nikotinové závislosti. Je schopen během 2 dnů zabít svého hostitele a poté čeká na příležitost přenosu na jinou osobu.\n\nPo propojení potřebných drátů a čidel se na displeji zobrazí Epidém ve formě oranžovozelené hvězdice, která mění tvar. Je si vědom své pozice a nehodlá se bavit o nějaké dohodě. Poukazuje na Listerem nedávno snězené kuře, což je podle něj tentýž případ. Dave argumentuje, že on je nadřazený kuřeti a navíc je poslední člověk ve vesmíru. Virus zůstává neoblomný:\n\nKristina Kochanská a Kryton naleznou poněkud drastické řešení, pomocí antivirového séra se pokusí vypudit Epidém do jedné ruky, kterou ihned amputují. Operace se komplikuje a tak musí Davidovi odříznout druhou ruku, než si přál. Navíc se zjistí, že sedm procent Epidému v těle zůstalo a opět se množí.\n\nLister podniká zoufalý krok, bere si nálož s trhavinou Exterminex a letí zpátky na Leviathan. Chce spáchat sebevraždu a přitom vyhodit zmrzlou loď do vzduchu a zničit tak Epidém. Virus je ale mazaný a tak Listerovi naznačí, že všichni na Leviathanovi se pokoušeli nalézt záchranu a byli jí velmi blízko. To v Davidovi probudí naději a letí zpět na Kosmik.\n\nKryton od Epidému zjistí informaci, jak zrychlit Kosmik o 300 procent. Závratnou rychlostí letí k planetě, kde se má nacházet protilátka, avšak planeta je spálená a zničená. Virus blufoval.\n\nKochanská dostane nápad. Zastaví Listerovi srdce a přiblíží se k němu. Vir má nad Davidem stále kontrolu, což způsoví, že se Lister vzepne a zuřivě zakousne Kristině do ruky. Projekce Epidému na displeji se směje, jak se lehce dostal do těla Kochanské. Ta se nenechá vyvést z míry, vezme laserovou pilu a odřízne si ruku v lokti. Vir je poražen a zmizí, zatímco Kocour omdlí. Kochanská vysvětluje že to byla ruka Carmenové, kterou jen napustila krví. Kryton nevychází z údivu. Společně odcházejí z místnosti, když si záhy Kryton vzpomene, že Dave leží ve stavu klinické smrti na lehátku. Okamžitě se s Kochanskou vrací a defibrilátorem mu pouští do těla elektrošoky. Lister vstane z mrtvých.\n\nPOKRAČOVÁNÍ PŘÍŠTĚ...\n\n\nPaul Alexander pro zápletku příběhu použil jeden starý vtip britského komika Jaspera Carrota: „\"Co kdyby s tebou tvá chřipka dokázala mluvit? Neřekla by ti, že dělá pouze co musí?\"“\nDoug Naylor scénář pouze doladil, aby dobře zapadl do prostředí Červeného trpaslíka.\nAlternativní konec epizody byl napsán a natočen - objevuje se v něm odřízlá ruka obsahující Epidém, letící vesmírem a pak směrem ke kameře, ale bylo rozhodnuto ukončit díl před touto scénkou.\nHlas Epidému namluvil Gary Martin, kterého doporučil jeho dlouholetý přítel Danny John-Jules, představitel Kocoura.\n\nEpizoda byla odvysílána na britském televizním kanálu BBC2 28. února 1997 ve 21 hod. a měla vysoké hodnocení. Ačkoli jako celek sedmá série Červeného trpaslíka vyvolala u fanoušků a kritiků rozpačitou odezvu, epizoda „Epidém“ byla považována za jednu z lepších.\n\nVedlejší role v epizodě „Epidém“:\n\n\n"}
{"id": "759116", "url": "https://cs.wikipedia.org/wiki?curid=759116", "title": "Vilém Nový", "text": "Vilém Nový\n\nVilém Nový (16. května 1904 Jihlava – 1. března 1987 Praha) byl český a československý politik Komunistické strany Československa, poslanec Ústavodárného Národního shromáždění, Národního shromáždění ČSR, Národního shromáždění ČSSR a Sněmovny lidu Federálního shromáždění. V 50. letech v rámci politických procesů pronásledován a vězněn, od 60. let opět ve veřejných politických funkcích. Po invazi vojsk Varšavské smlouvy do Československa pronášel lživé teorie ohledně smrti Jana Palacha.\n\nV meziválečném období působil jako funkcionář KSČ. V letech 1939–1945 byl v exilu v Londýně. V období let 1945–1946 byl po návratu do ČSR vedoucím tajemníkem Krajského výboru KSČ v Ostravě. V letech 1949–1950 také působil jako šéfredaktor deníku Rudé právo. V listopadu 1945 byl kooptován za člena Ústředního výboru Komunistické strany Československa. V této funkci ho potvrdil VIII. sjezd KSČ a IX. sjezd KSČ.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha. Zasedal zde jen do listopadu 1949, kdy rezignoval a nahradil ho Václav Hošek.\n\nV letech 1949–1950 jeho politická kariéra náhle skončila. V listopadu 1949 ho zatkla Státní bezpečnost. Na zasedání vedení strany ve dnech 24. – 25. února 1950 byl vyloučen z ÚV KSČ spolu s dalším významným funkcionářem Milanem Reimanem. Byl odsouzen ve vykonstruovaném politickém procesu a v letech 1950–1954 vězněn. Jak sám zpětně vzpomínal, základem všech obvinění na jeho adresu byl vždy nějaký reálný fakt, který byl ovšem zkreslen a zveličen. Nového výpovědi byly zčásti využity při formulaci obvinění skupiny slovenských komunistů v rámci takzvaného procesu s buržoazními nacionalisty.\n\nV 60. letech se dočkal návratu do veřejného života. V letech 1963–1964 byl rehabilitován. Stranická rehabilitační komise ovšem nedoporučila, aby byl pověřován pro charakterové nedostatky „nějakou vyšší funkcí“. Ve vězení se Nový stal konfidentem bezpečnostních složek a byl například nasazen na celu jiného vězněného komunisty Josefa Smrkovského. XIII. sjezd KSČ a XIV. sjezd KSČ ho ale opětovně zvolil členem ÚV KSČ. V letech 1963–1968 působil na postu rektora Vysoké školy politické ÚV KSČ. V roce 1964 mu byl udělen Řád republiky, roku 1973 Řád Vítězného února a roku 1974 Řád Klementa Gottwalda.\n\nVrátil se i do nejvyšších zákonodárných sborů. Ve volbách do Národního shromáždění roku 1964 se stal poslancem Národního shromáždění ČSSR. Zasedal zde do konce funkčního období roku 1968, kdy se v souvislosti s federalizací Československa přesunul do Sněmovny lidu Federálního shromáždění. Mandát obhájil ve volbách v roce 1971 a ve Federálním shromáždění setrval až do konce funkčního období, tedy do voleb v roce 1976.\n\nBěhem pražského jara v roce 1968 patřil ke konzervativní levici v rámci KSČ. Vyslovil se proti myšlence vzniku nových politických stran v ČSSR. Obhajoval invazi vojsk Varšavské smlouvy do Československa, na zasedání Zahraničního výboru Sněmovny lidu v září 1969 prosadil usnesení, které rušilo předchozí usnesení ze srpna 1968, odsuzující invazi.\n\nPo srpnové invazi se Nový dostal do širokého povědomí veřejnosti, když pronášel lživé teorie ohledně smrti Jana Palacha, který se upálil na protest proti invazi. Palach byl podle Nového členem organizované skupiny „pětice smrti“, která měla vytvářet napětí a odvádět pozornost od pozitivních výsledků KSČ. Celou akci prý vymysleli Luděk Pachman, Vladimír Škutina, Pavel Kohout, Emil Zátopek a Luboš Holeček. Nový citoval údajnou zprávu Veřejné bezpečnosti, podle které byl Palach vylosován jako první \"pochodeň\", ale nechtěl se upálit a podvolil se až poté, co mu přátelé namluvili, že se polije chemikálií způsobující „studený plamen“, který ho nepopálí. Této chemikálie ale bylo přimícháno málo, což Palachovi způsobilo smrtelné popáleniny. Palachova matka prý na zbylé studenty i chemika podala trestní oznámení. Nového projev byl několikrát přerušen výkřiky nesouhlasu a pískotem. Pachman, Škutina, Kohout a Zátopek podali žalobu na ochranu osobnosti, Zátopek ji ale později před soudem „sebekriticky“ stáhl. Další žalobu podala Libuše Palachová, zastupovaná advokátkou Dagmar Burešovou. Soudkyně Jarmila Ortová ale žaloby zamítla se zdůvodněním, že Nový měl nejen právo, ale dokonce povinnost kritizovat Palachův čin.\n\nTento případ byl později zdramatizován v česko-polském filmu \"Hořící keř\" (2013).\n\nV roce 1974 obdržel čestné občanství města Česká Lípa k desátému výročí od započetí jeho poslanecké funkce za okres Česká Lípa. Udělily mu ho místní stranické orgány hlavně proto, že jim pomohl akci výstavby nové městské nemocnice začlenit do státního plánu. Udělení čestného občanství bylo mnohými činovníky města zpochybňováno kvůli jeho působení v roce 1969.\n\nJeho dcerou je televizní moderátorka Kamila Moučková. Sama vzpomíná, že ještě jako dítě ji otec vzal na návštěvu za pozdějším komunistickým prezidentem Klementem Gottwaldem, který ji houpal na kolenou. Moučková ovšem byla za normalizace profesně pronásledována, zbavena své práce a jako jedna z prvních podepsala Chartu 77. Politicky i lidsky se s otcem rozešla.\n\n"}
{"id": "759117", "url": "https://cs.wikipedia.org/wiki?curid=759117", "title": "Kanonikát královský", "text": "Kanonikát královský\n\nKanonikát královský, (\"lat.\" \"regius\") je historická právní figura vážící se ke katedrální kapitule sv. Štěpána v Litoměřicích. Jeho založení se shoduje s datem založení litoměřické kolegiátní kapituly v roce 1057 zakládací listinou knížete Spytihněva II., který se sice snažil získat královský titul pro svou osobu, ale nepodařilo se mu to. Instituce, které Spytihněv II. založil, tedy dostávaly přívlastek \"regius\" až později.\n\nNázev \"regius\" kanonikát dostal zřejmě až v době Karla IV., dříve se o něm píše jako o zbožné fundaci, kterou podpořil donátor, který tak činil ve prospěch spásy své duše, jak to bylo tehdy obvyklé viz Břetislavova statuta z roku 1039. Definitivně se tento název kanonikátu ustálil však až v pobělohorské době.\n\nV hierarchii kapituly bývá považován \"kanonikát regius\" za první kanonikát po kapitulních dignitách proboštovi a děkanovi.\n\nKanonikát je v litoměřické kapitule v kontinuitě téměř tisíc let postupně obsazován významnými kněžími působícími v litoměřické diecézi. Držitel kanonikátu se nazývá \"kanovník\" královský. Jako sídelnímu kanovníku vlastním právem držiteli kanonikátu přísluší insignia.\n\n\n"}
{"id": "759119", "url": "https://cs.wikipedia.org/wiki?curid=759119", "title": "Malmstromova letecká základna", "text": "Malmstromova letecká základna\n\nMalmstromova letecká základna ( Malmstrom Air Force Base; kód IATA je GFA, kód ICAO KGFA, kód FAA LID GFA) je vojenská letecká základna letectva Spojených států amerických nacházející se na území města Great Falls ve státě Montana. Malmstromova AFB je také jednou ze tří základen strategických raket na území Spojených států.\n\nJe domovskou základnou 341. raketového křídla (341st Missile Wing; 341 MW) Velitelství globálního boje vzdušných sil (AFGSC). je vybaveno nukleárními mezikontinentálními balistickými raketami LGM-30G Minuteman III, avšak samotná odpalovací sila s raketami se nacházejí v rozlehlých oblastech v okolí základny. 341 MW se přímo zodpovídá 20. letecké armádě, jejíž velitelství se nachází na Letecké základně Francise E. Warrena ve Wyomingu.\n\nTato základna byla dříve známa pod názvy „Great Falls Army Air Base“ nebo „Great Falls Air Force Base“. 1. října 1955 byla pojmenována na počest plukovníka letectva Einara Axela Malmstroma, veterána druhé světové války. Ranvej, nacházející se na základně, byla dne 31. prosince 1996 vyřazena z užívání pro letecké operace. V současnosti jej využívají pouze vojenské helikoptéry pro účely zásobování, přepravy osob apod.\n\n"}
{"id": "759127", "url": "https://cs.wikipedia.org/wiki?curid=759127", "title": "Vladimír Oppl", "text": "Vladimír Oppl\n\nVladimír Oppl (* 19. ledna 1953 Ústí nad Labem) je český akademický sochař a medailér. K jeho nejznámějším realizovaným návrhům patří Řád Tomáše Garrigua Masaryka, český oběžný padesátihaléř nebo česká oběžná dvacetikoruna. Je též autorem pamětní mince Nové Město Pražské ze sady Karel IV, která byla na přelomu tisíciletí oceněna jako Nejkrásnější zlatá mince světa.\n\nVladimír Oppl se narodil 19. ledna 1953 v Ústí nad Labem. Po ukončení základní školy nastoupil na Střední průmyslovou školu keramickou v Bechyni, poté absolvoval Vysokou školu umělecko-průmyslovou v Praze. Studoval u profesorů Jana Kavana a Josefa Malejovského, sám pak deset let na škole působil jako odborný asistent.\n\nAutor se pravidelně účastní soutěží na návrhy mincí a medailí vyhlašovaných Českou národní bankou, zpracovává návrhy pro Českou mincovnu a. s., Pražskou mincovnu a. s., Národní Pokladnici s.r.o. i zahraniční zadavatele.\n\nMezi jeho nejznámější realizované návrhy patří česká oběžná mince o nominální hodnotě 20 korun (vzor 1993), český padesátihaléř (vzor 1993), platinová medaile Chrám sv. Víta o hmotnosti půl kilogramu nebo sada zlatých a stříbrných medailí Codex gigas a zlaté mince Koruna česká o nominální hodnotě 1000, 2500 a 5000 Kč (1994).\n\nVladimír Oppl je autorem mince Nové Město pražské ze sady Karel IV., která byla v soutěži pořádané prestižním americkým časopisem World Coin News a vydavatelstvím Krause Publications vyhlášena za Nejkrásnější zlatou minci světa pro rok 1999.\n\nV roce 1996 vytvořil žulového lva pod sochou Jana Žižky na Vítkově. Vladimír Oppl je také autorem Řádu Tomáše Garrigua Masaryka ve všech třídách.\n\nOd roku 2014 také intenzivně spolupracuje s Národní Pokladnicí, distributorem pamětních mincí a medailí. Každý rok vydává několik vlastních emisí, jejichž rub i líc zdobí design vyražený podle návrhu Vladimíra Oppla. Návrhy z dílny tohoto medailéra se vyznačují jedinečným, lehce rozpoznatelným rukopisem. Pro autorova díla jsou typické jemné propracované detaily a často komplikovaná avšak dobře čitelná kompozice. Umělec je schopen prostřednictvím jediného obrazu komplexně převyprávět příběh, jež numismat prezentuje.\n\nJen v roce 2014 a 2015 vydala Národní Pokladnice dle návrhu Vladimíra Oppla dvě medaile, vyražené z 1 kg ryzího stříbra. První z nich byla emitována při příležitosti 670. výročí založení katedrály sv. Víta. Druhá stříbrná medaile připomínala Otce vlasti - Karla IV., od jehož císařské korunovace uběhlo v roce 2015 celých 660 let. Motivy Vladimíra Oppla ozdobily také mnoho kolekcí vydaných Národní Pokladnicí. Mezi ty sběratelsky nejoblíbenější patří například kolekce Největší osobnosti českého národa, Život Karla IV. nebo zlatá kolekce Magická Praha, která připomíná známé pražské legendy a pověsti.\n\nV srpnu 2017 oslovila ČNB Vladimíra Oppla, který vytvořil podobu tří rubových stran jubilejních oběžných dvacetikorun s portréty tří zakladatelů československého státu Tomáše Garrigue Masaryka, Edvarda Beneše a Milana Rastislava Štefánika. (Vladimír Oppl vytvořil i podobu stávajících dvacetikorunových mincí, které jsou v oběhu od roku 1993.) Jubilejní mince ke stému výročí založení Československa v nominální hodnotě 20,- Kč nechala ČNB vyrazit v počtu 3 x 200 tisíc kusů a začala je pouštět do oběhu dne 24. října 2018. Emise těchto limitovaných mimořádných tripletů mincí se stkala s velkým zájmem široké veřejnosti.\n\nV září 2017 oslovila ČNB Vladimíra Oppla, aby vytvořil návrh rubových stran nových jubilejních oběžných mincí vzor 2019 s nominální hodnotou 20,-Kč a s portréty tří nejvýznamnějších meziválečných finančníků – Aloise Rašína, Viléma Pospíšila a Karla Engliše. Kresebné návrhy byly následně posouzeny „Komisí pro posuzování návrhů na české peníze“ dne 4. ledna 2018, jejich sádrové modely byly odsouhlaseny 9. května 2018 a doporučeny k realizaci, kterou na svém jednání dne 24. května 2018 schválila Bankovní rada ČNB. Ražba proběhla v České mincovně v Jablonci nad Nisou s emisním počtem 3 x 200 tisíc kusů. Dvacetikoruny jsou potažené dvojitou vrstvou mosazi. ČNB je plánuje pouštět do oběhu v lednu 2019.\n\n"}
{"id": "759132", "url": "https://cs.wikipedia.org/wiki?curid=759132", "title": "Josef Papáček", "text": "Josef Papáček\n\nJosef Papáček (21. dubna 1909 – ???) byl český a československý politik Československé strany národně socialistické (respektive Československé strany socialistické, jak byla roku 1948 přejmenována národně socialistická strana) a poválečný poslanec Ústavodárného Národního shromáždění.\n\nPo parlamentních volbách v roce 1946 se stal poslancem Ústavodárného Národního shromáždění za národní socialisty. Mandát ale nabyl až dodatečně v květnu 1948 jako náhradník poté, co rezignoval poslanec Hubert Ripka. Do parlamentu nastoupil až po komunistickém převratu v roce 1948, kdy už byla národně socialistická strana ovládnuta prokomunistickou frakcí a přejmenována na Československou stranu socialistickou. V parlamentu zasedal jen krátce do voleb do Národního shromáždění roku 1948.\n\n"}
{"id": "759135", "url": "https://cs.wikipedia.org/wiki?curid=759135", "title": "František Parez", "text": "František Parez\n\nFrantišek Parez, též František Pařez (3. prosince 1893 – ???), byl český a československý politik Československé strany národně socialistické a poválečný poslanec Ústavodárného Národního shromáždění.\n\nV roce 1946 se uvádí jako modelář Českomoravských strojíren. Bydlel v Praze-Hloubětíně. Byl starostou 9. okresu. Jako starosta IX. obvodu (Vysočany) se František Parez uvádí od roku 1938 do rozpuštění samosprávy roku 1939.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal do voleb do Národního shromáždění roku 1948.\n\nV roce 1949 byl zatčen a propuštěn po třech měsících. Roku 1950 byl vzat opětovně do vazby, obviněn z velezrady a odsouzen na patnáct let. Podle obžaloby měl organizovat vyzvědačskou síť ve Vysočanech a Hloubětíně.\n\n"}
{"id": "759139", "url": "https://cs.wikipedia.org/wiki?curid=759139", "title": "Václav Pašek", "text": "Václav Pašek\n\nVáclav Pašek (12. dubna 1903 Skočice – 14. listopadu 1968) byl český a československý politik Komunistické strany Československa, poválečný poslanec Ústavodárného Národního shromáždění, Národního shromáždění ČSR a Národního shromáždění ČSSR.\nVyučil se strojním zámečníkem. Už v roce 1921 se stal členem nově vzniklé KSČ. Od roku 1924 byl členem KV KSČ v Plzni a od V. sjezdu KSČ nepřetržitě členem ÚV KSČ. V letech 1921-1929 byl aktivistou KSČ na místní a okresní úrovni. Počátkem 30. let navštívil Sovětský svaz, kde studoval Leninovu školu v Moskvě. Po návratu působil jako instruktor KSČ pro ilegální práci. V letech 1935-1937 byl politickým tajemníkem KSČ v Hodoníně a pak až do roku 1938 tajemníkem KSČ v Hodoníně.\n\nI po válce zastával četné stranické funkce. V období let 1949-1951 byl předsedou Krajského výboru KSČ v Jihlavě a v letech 1951-1953 vedoucím tajemníkem Krajského výboru KSČ v Plzni. V listopadu 1945 byl kooptován za člena Ústředního výboru Komunistické strany Československa. V této funkci ho potvrdil VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. V období září 1953 - červen 1954 byl rovněž členem organizačního sekretariátu ÚV KSČ, od června 1954 do června 1957 členem sekretariátu ÚV KSČ a od září 1953 do června 1957 tajemníkem ÚV KSČ. Angažoval se v odborech v letech 1957-1968 byl členem předsednictva a tajemníkem Ústřední rady odborů. V roce 1955 mu byl udělen Řád Klementa Gottwalda.\n\nK roku 1954 se profesně uvádí jako tajemník ÚV KSČ.\n\nPo dlouhou dobu zasedal i v nejvyšších zákonodárných sborech. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Havlíčkův Brod. Mandát získal i ve volbách v roce 1954 (nyní za volební kraj Plzeň), volbách v roce 1960 (jako poslanec Národního shromáždění ČSSR) a volbách v roce 1964. V parlamentu setrval do své smrti v listopadu 1968.\n\n"}
{"id": "759145", "url": "https://cs.wikipedia.org/wiki?curid=759145", "title": "Běla Pažoutová", "text": "Běla Pažoutová\n\nBěla Pažoutová, též Albína Pažoutová, rozená \"Benedíková\" (1. prosince 1892, Zábřeh – 5. května 1969, Praha) byla česká a československá politička Československé sociální demokracie, po roce 1948 Komunistické strany Československa a poslankyně Ústavodárného Národního shromáždění a Národního shromáždění ČSR.\nNarodila se v rodině Františka Benedíka, stolaře a podruha v Zábřehu, a jeho manželky Anežky, rozené Slivové.\n\nPůsobila jako učitelka a sociální pracovnice.\n\nOd roku 1929 byla členkou sociální demokracie a byla její krajskou i celostátní funkcionářkou. V parlamentních volbách v roce 1946 byla zvolena poslankyní Ústavodárného Národního shromáždění za ČSSD. V parlamentu setrvala do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za ČSSD ve volebním kraji Zlín. Během únorového převratu v roce 1948 patřila v rámci sociální demokracie k frakci loajální vůči KSČ, která v sociálně demokratické straně převzala moc a v červnu 1948 se sloučila s KSČ. Od června 1948 proto přešla do poslaneckého klubu KSČ. V parlamentu zasedala do konce funkčního období, tedy do voleb do Národního shromáždění roku 1954.\n\nOd roku 1948 byla členkou Krajského výboru KSČ v Gottwaldově. Byla též členkou krajského i ústředního výboru Československého svazu žen, členkou krajského výboru Svazu československo-sovětského přátelství a dalších organizací. Byl jí udělen Řád republiky.\n\nZemřela v květnu 1969.\n\n"}
{"id": "759151", "url": "https://cs.wikipedia.org/wiki?curid=759151", "title": "Norbert Pexa", "text": "Norbert Pexa\n\nNorbert Pexa (24. května 1908 Lišov – 10. září 1985 Praha) byl český a československý politik Československé strany lidové a poválečný i poúnorový poslanec Ústavodárného Národního shromáždění a Národního shromáždění ČSR. V 60. letech politicky pronásledován a vězněn.\nPocházel z rodiny truhláře. Vyučil se hodinářem a v letech 1933-1951 byl samostatným živnostníkem. V období let 1951-1961 pracoval jako technický úředník v podniku \"DEZA\" (Kovodílo). Od 20. let byl členem ČSL. V roce 1938 byl zvolen zastupitelem Prahy XII. Ve straně reprezentoval spolu s Eduardem Fuskem živnostníky.\n\nV parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za ČSL ve volebním kraji Praha. Během únorového převratu v roce 1948 patřil v rámci lidové strany k frakci loajální vůči KSČ, která v ČSL převzala moc. V parlamentu zasedal do konce funkčního období, tedy do voleb do Národního shromáždění roku 1954.\n\nV lednu 1961 byl zatčen a na základě vykonstruovaného obvinění odsouzen na dva roky vězení pro trestný čin podvracení republiky. Nejprve vězněn v Praze a později na Mírově. V květnu 1962 byl předčasně propuštěn a poté pracoval v dělnických profesích. Roku 1968 odešel do důchodu.\n\n"}
{"id": "759156", "url": "https://cs.wikipedia.org/wiki?curid=759156", "title": "Maccabi Tel Aviv FC", "text": "Maccabi Tel Aviv FC\n\nMaccabi Tel Aviv Football Club (hebrejsky \"מועדון כדורגל מכבי תל אביב\", v transkripci Mo'adon kaduregel Makabi Tel Aviv) je izraelský fotbalový klub z Tel Avivu.\n\nJe nejúspěšnějším izraelským klubem historie, osmnáctkrát získal mistrovský titul (1935–36, 1936–37, 1941–42, 1946–47, 1949–50, 1951–52, 1953–54, 1955–56, 1957–58, 1966–68, 1969–70, 1971–72, 1976–77, 1978–79, 1991–92, 1994–95, 1995–96, 2002–03) a 22× izraelský pohár (1928–29, 1929–30, 1932–33, 1940–41, 1945–46, 1946–47, 1953–54, 1954–55, 1957–58, 1958–59, 1963–64, 1964–65, 1966–67, 1969–70, 1976–77, 1986–87, 1987–88, 1993–94, 1995–96, 2000–01, 2001–02, 2004–05). Je jediným klubem v Izraeli, který nikdy neopustil 1. ligu. V letech 1996–2000 tým úspěšně vedl i známý trenér Avram Grant, jež dovedl Chelsea do finále Ligy mistrů. Maccabi hrál Ligu mistrů prvně v sezóně 1992/93. V sezóně 2004/05 hrál základní skupinu Ligy mistrů, v ročníku 2011/12 základní skupiny Evropské ligy. Ani v jednom případě se mu však nepodařilo postoupit.\n\n"}
{"id": "759164", "url": "https://cs.wikipedia.org/wiki?curid=759164", "title": "Antonín Podzimek", "text": "Antonín Podzimek\n\nAntonín Podzimek (5. prosince 1915 – 12. června 1979) byl český a československý politik Komunistické strany Československa a poválečný poslanec Ústavodárného Národního shromáždění.\nV roce 1946 se uvádí jako nástrojař, bytem Karlovy Vary.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\n"}
{"id": "759167", "url": "https://cs.wikipedia.org/wiki?curid=759167", "title": "In Your Eyes (píseň, Kylie Minogue)", "text": "In Your Eyes (píseň, Kylie Minogue)\n\n„In Your Eyes“ je píseň australské popové zpěvačky Kylie Minogue, která byla vydána na jejím osmém studiovém albu \"Fever\". Píseň vyšla jako druhý singl alba 21. ledna 2002 v Austrálii a 18. únor 2002 ve Velké Británii. Jejími autory jsou Kylie Minogue, Richard Stannard, Julian Gallagher a Ash Howes. Píseň nebyla vydána ve Spojených státech.\n\n\n\n\n\n"}
{"id": "759169", "url": "https://cs.wikipedia.org/wiki?curid=759169", "title": "Redburga", "text": "Redburga\n\nRedburga nebo také Raedburh se objevuje v pozdně středověkém manuskriptu, který vlastní Oxfordská univerzita, jako manželka krále Wessexu Egberta. Je popisována jako \"\"regis Francorum sororia\"\", což je překládáno jako \"sestra francouzského krále\". Nepřesnost, se kterou se takové fráze používaly, způsobuje, že se mohlo jednat o sestru Karla Velikého, jeho švagrovou coby sestru jeho čtvrté manželky Luitgardy nebo nějaké ještě vzdálenější příbuzenství. Samotná existence Redburgy je zpochybňována, protože se objevuje jen v manuskriptu z mnohem pozdější doby.\n\nJe naznačováno, že Karel Veliký smluvil sňatek Redburgy s Egbertem v roce 800. Egbert, který byl Offou z Mercie donucen žít u dvora tohoto císaře, se do Anglie vrátil v roce 802 a stal se králem Wessexu.\n\nNejistota ohledně Redburgy je dále komplikovaná existencí dalšího Egberta na karolinském dvoře. Tento Egbert, který byl saským vévodou, zemřel v roce 811. Zůstala po něm vdova, která zasvětila svůj život pomoci chudým a stala se známou \"Svatá Ida z Herzfeldu\", patronka nevěst a vdov. Tato identifikace by ztotožňovala Redburgu se sv. Idou. Pokud ovšem Egbert, který podle Anglosaské kroniky získal v roce 802, nesloužil jako spojenec Karla Velikého v Sasku mnoho let po svém návratu do Wessexu, Redburga a Ida nemohou být jedna a ta samá osoba. Tato hypotéza ostatně byla většinou vědců zamítnuta.\n\nRedburga by mohla být matkou Ethelwulfa, který se později stal králem Wessexu.\n\n"}
{"id": "759170", "url": "https://cs.wikipedia.org/wiki?curid=759170", "title": "Seznam poutních míst litoměřické diecéze", "text": "Seznam poutních míst litoměřické diecéze\n\nSeznam poutních míst litoměřické diecéze spojených s úctou k Nejsvětější Trojici, k některé Božské osobě, k Panně Marii nebo k svatým vznikl na základě práce Franze Johanna Endlera \"Das soziale Wirken der katholischen Kirche in der Diözese Leitmeritz\" z roku 1903 a monografie Alfreda Hoppeho \"Des Österreichers Wallfahrtsorte\" z roku 1913, který za kritérium volil ta poutní místa, kde na počátku 20. století byl průměrný počet udělených svátostí vyšší než tisíc ročně. Obecně za poutní místo lze považovat každou sakrální stavbu nebo místo, kde se děje náboženský kult. Z tohoto hlediska jsou poutními místy v katolické církvi kostely, kaple i jiná místa kultu ve výroční den jejich zasvěcení a patronátu, v den kdy se na příslušném místě uskutečnilo nějaké zjevení či nadpřirozená událost nebo ve dny stanovené kompetentní církevní autoritou. Nejstarší poutní místa na území litoměřické diecéze, jako jsou Mariánské Radčice s kostelem Panny Marie Bolestné nebo Hejnice s kostelem Navštívení Panny Marie, která začala vznikat již ve 13. století, i když diecéze sama byla založena až v roce 1655. Svým vznikem k historicky nejmladším poutním místům patří od roku 1866 Filipov s bazilikou Panny Marie Pomocnice křesťanů. Z poutních míst nabyly regionálního významu na počátku 20. století Mariánské Radčice, Dolní Ročov, Česká Kamenice aj., zatímco celozemský význam měl Bezděz, Bohosudov a Filipov, do kterého putovala procesí katolických lužických Srbů ze sousedního Německa.\n\nDůvodem vzniku poutních míst bylo uctívání Boha a svatých, ale také relikvií, soch nebo obrazů, které se ke kultu váží. Je možné, že oblíbená mariánská poutní místa jsou reflexí Ježíšova prvního zázraku, který učinil na přímluvu své matky Panny Marie, když v Galilejské Káni proměnil vodu ve víno. Tehdy se v plné míře ukázala síla a moc přímluvy Ježíšovy matky, a proto se záhy věřící začali v pevné důvěře obracet právě k ní o přímluvu. Vzniku poutních míst zprvu předcházejí návštěvy jednotlivců, brzy se však na taková místa začínají organizovat zvláštní výpravy vícero osob či liturgická procesí. Kolem poutních míst, jako pomoc pro poutníky, vznikaly noclehárny zvané hospitaly či hospice. Také se často ujímaly těchto míst řeholní společenství. V obecném měřítku rozkvět poutních míst nastal ve středověku, zatímco v období reformace se poprvé na poutní místa útočilo a jejich význam poklesl. V litoměřické diecézi je vrcholem rozkvětu 17. a poté zvláště v 18. století, kdy vzniklo 65 % poutních míst, respektive 39. Zároveň byla také tato poutní místa nejvíce navštěvovaná. K zlomu došlo vydání císařského dekretu za Josefa II. z 27. července 1775, který zakázal taková procesí, při nichž museli poutníci přenocovat mimo svůj dům. Další dvorský dekret ze 7. říjen 1782 nařizoval, aby se konala jen nejjednodušší procesí a dvorské nařízení z 21. března 1784 všechna procesí a poutě úplně zakázalo. Zvláště pro menší poutní místa to znamenalo často trvalý zlom v jejich navštěvovanosti.\n\nV roce 1796 byly poutě opět povoleny, ale již nikdy nenabyly tak velikého významu. Důvod byl také ve změněných společenských, ekonomických a kulturních podmínkách. K rozmachu poutních aktivit došlo v litoměřické diecézi až ve druhé polovině 19. století. Příkladem může být bazilika ve Filipově, která vznikla díky mariánskému zjevení v roce 1866 a další. V první polovině 20. století došlo k menšímu poklesu poutních aktivit, ale i v druhé polovině 20. století, včetně období komunistické totality, zůstávají poutě a poutní místa stále důležitým činitelem v církevním životě. Po pádu totality v Československu v roce 1989, dochází k obnovení poutí a vznikají i místa nových poutních aktivit (např. každý první pátek v měsíci v doksanském kostele Narození Panny Marie večerní pouť za duchovní povolání s eucharistickou adorací) či jsou znovu objevována starobylá poutní místa. \n\nVýznam poutních míst nespočívá pouze pro upevnění a vzbuzení křesťanské víry, ale mají také svůj vliv na profánní úrovni. V minulosti se tak šířily znalosti o jiných místech, krajích a zemích, povědomí o místních zvycích a životě, sloužily k šíření estetického ctění a měly i vliv na šíření obchodu jako body poutních a obchodních stezek.\n\n"}
{"id": "759171", "url": "https://cs.wikipedia.org/wiki?curid=759171", "title": "Slavjanofilství", "text": "Slavjanofilství\n\nSlavjanofilství byl specifický filosofický a kulturně náboženský proud v Rusku v období let 1840 - 1886, který odmítal \"západnické\" tendence a ruské odlišnosti od evropské kultury nepokládal za zaostalost, ale naopak za přednosti.\n\nJeho sympatizanti a stoupenci - slavjanofilové - nesouhlasili s integrací země do obecného evropského kulturně-civilizačního okruhu a prohlašovali, že Rusko je okruhem vlastním, specifickým. Nemá se západu přizpůsobovat, protože vyprázdněný západ bude naopak Rusko velice potřebovat a jednou se k němu obrátí. Slavjanofilové proto vyzdvihovali carské Rusko a pravoslaví s jeho tradicemi a zvyklostmi, které - na rozdíl od \"západníků\" - považovali za přednosti, než symbol zaostalosti. Tvrdili, že ruská obščina - základní jednotka státu - se společným vlastnictvím půdy vznikla postupným vývojem, dohodou a harmonií, zatímco západní společnost stojí na vojenském dobývání a dominanci. Za základní ideový prvek je tak možné vidět odpor vůči západu jako vůči agresivnímu, shnilému, přehnaně individualistickému a racionalistickému světu a idealizaci tradiční patriarchální pravoslavné společnosti. I když se hnutí hlásilo k obecné myšlence slovanství, zejména v konfliktech s Polskem se slavjanofilové postavili ostře proti Polákům a i proti národním hnutím Ukrajinců a Bělorusů zdůrazňovali zájem pravoslaví, ruského národa a státu. \n\nSlavjanofilství vzniklo jako reakce proti osvícenství, které se od doby Petra Velikého snažilo Rusko přiblížit západním zemím a jejich kultuře. Navázalo na myšlenky J. G. Herdera o svébytnosti lidových kultur, na Hegelovu filosofii dějin a na romantické básnictví. \n\nOznačení \"slavjanofilové\" bylo původně hanlivé a naráželo na to, že jeho zastánci chtějí konzervovat ruský jazyk (a snad i společnost) a obohacovat jej maximálně o prvky církevní slovanštiny. Volné seskupení kolem Alexandra Semenoviče Šiškova (1754 - 1841) radikálně vystupovalo proti zavádění jakýchkoli cizích výrazů do ruského jazyka. Název slavjanofilové tak měl ve skutečném (ironickém) kontextu znamenat spíše \"milovníky slovanského jazyka\". V případě Alexandra Šiškova a jeho stoupenců se nejedná o přímou linii předcházející slavjanofilskému učení. Paralelu vytvořili jen nepřátelé tohoto směru, když použili stejné označení. \nSamotná idea slavjanofilského učení vycházela z moskevského prostředí po napoleonských válkách. \n\nZa přímého předchůdce lze považovat moskevský kroužek \"ljubomudrov\", který se zabýval německou klasickou filosofií a případných možnostech její aplikace na společnost a stát. Filosofie Fridricha Schellinga a zejména pak Georga Wilhelma Hegela spolu s romantickým vlastenectvím tvoří základní pilíře slavjanofilství jako filosoficko-ideového proudu, jenž pevně zakotvil na poli ruské ideje. Formování tohoto společenství probíhalo ve znameních dvou stěžejních jmen, a to Alexeje Stěpanoviče Chomjakova a Ivana Vasilijeviče Kirejevského. Tyto osobnosti daly svoji autoritou celému učení potřebnou váhu a na svou stranu získaly řadu významných spojenců. Ve 40. letech 19. století se tak ruská inteligence dostala do střetu dvou, vzájemně protichůdných směrů, které známe pod značně nepřesným označením slavjanofilové vs. západníci. Své teze slavjanofilové zpočátku publikovali v periodiku Moskviťjan. Ve vedení tohoto časopisu stál Michail Pogodin, který se slavjanofily spolupracoval a často bývá nepřesně označován za jejich stoupence. Slavjanofilové se však s profesorem historie na Moskevské univerzitě postupně názorově rozcházeli s čímž postupně končila i jejich spolupráce. I z toho důvodu vydávali od roku 1856 vlastní časopis \"Russkaja beseda\". \n\nMezi pozdější periodika pak patřily od roku 1880 \"Rus\" a v letech 1886-1889 \"Ruskoje dělo\". Hlavně ve svých počátcích měli slavjanofilové publikační těžkosti. Cenzura za vlády cara Mikuláše I. dosahovala extrémní úrovně a slavjanofilské požadavky svobody jedince či proklamace slovanského bratrství nešly v souladu se státní doktrínou. \nAktivně se také podíleli na přípravě reforem cara Alexandra II. (1855-1881). Slavjanofilství mělo nesmírný vliv na ruskou kulturu v 19. století a má jej dodnes. Ovlivnilo zejména F. M. Dostojevského, L. N. Tolstého a celou řadu dalších spisovatelů i hudebních skladatelů. Vliv slavjanofilství je patrný i u A. Solženicyna.\n\nSlavjanofilství mělo své příznivce i mezi Čechy a důkladně kriticky se jím zabýval T. G. Masaryk v díle \"Rusko a Evropa\", kde slavjanofilství porovnává s národním obrozením jiných Slovanů a spojuje s panslavismem.\n\nVe svém spisu \"Pevanje i mišljenje\" kritizoval Slavjanofily srbský realista Svetozar Marković, který poukazoval na to, že není správné brát cokoliv lidového automaticky za přínosné, především symboly zaostalosti, mezi které počítal např. slepou víru v cara, pravoslavnou církev, naivnost vesnice etc.\n\nMezi známé slavjanofily patřili Alexej Stěpanovič Chomjakov (1804-1860), Ivan Vasilijevič Kirejevskij (1806-1856), Konstantin Sergějevič Aksakov (1817-1860) a jeho bratr Ivan Sergějevič Aksakov (1823-1886), či Jurij Fjodorovič Samarin (1819-1876).\n\n\n"}
{"id": "759172", "url": "https://cs.wikipedia.org/wiki?curid=759172", "title": "Zdeněk Půček", "text": "Zdeněk Půček\n\nZdeněk Půček, též Zdeněk Puček (16. října 1924 Lozorno – 30. července 1986), byl český a československý politik Komunistické strany Československa, poválečný poslanec Ústavodárného Národního shromáždění a poslanec Sněmovny národů Federálního shromáždění za normalizace, v 70. letech 20. století ministr hutnictví a těžkého průmyslu ČSSR.\n\nV letech 1939–1941 se učil na strojního zámečníka. Později studoval na Vyšší průmyslové škole strojnické v Praze. V roce 1946 se uvádí jako student, bytem Teplice-Šanov. Profesí byl strojním technikem. Byl tehdy kandidátem na členství v KSČ.\n\nV parlamentních volbách v roce 1946 byl ve věku 21 let zvolen poslancem Ústavodárného Národního shromáždění za KSČ (jako nejmladší poslanec). V parlamentu setrval do konce funkčního období, tedy do voleb do Národního shromáždění roku 1948.\n\nPo ukončení studia na Vyšší průmyslové škole strojnické v Praze pracoval do roku 1948 v aparátu KSČ a byl funkcionářem Svazu české mládeže. V letech 1951–1952 zastával funkci vedoucího odboru Státní plánovací komise, od roku 1952 byl prvním náměstkem předsedy Státní plánovací komise. Od roku 1962 do roku 1963 byl náměstkem Státní plánovací komise. V období let 1963–1965 působil jako ekonomický náměstek Továren na obráběcí stroje a nářadí. Od roku 1965 do roku 1968 byl pak náměstkem ministra těžkého průmyslu. Následně byl po dva roky ředitelem Ústavu technických a ekonomických služeb v Praze. V letech 1970–1974 byl generálním ředitelem SONP Kladno.\n\nDo vysokých státních funkcí se vrátil za normalizace. Ve volbách roku 1976 usedl do české části Sněmovny národů (volební obvod č. 47 – Brno-město-severozápad, Jihomoravský kraj). Ve Federálním shromáždění setrval do konce funkčního období, tedy do voleb roku 1981 .\n\nZastával i vládní posty. Od února 1974 to byla funkce náměstka ministra hutnictví a těžkého průmyslu a od června téhož roku byl i vedoucím československé delegace v stálé komisi RVHP pro hutnictví železa a pro hutnictví neželezných kovů. V prosinci 1974 se sám stal ministrem hutnictví a těžkého průmyslu a funkci zastával až do roku 1979 v druhé a třetí vládě Lubomíra Štrougala. Byl mu udělen Řád Vítězného února, Řád práce a další vyznamenání. Zemřel v roce 1986 ve věku 61 let.\n\nByl mu udělen Řád Vítězného února a Řád práce. Zemřel v červenci 1986.\n\n"}
{"id": "759189", "url": "https://cs.wikipedia.org/wiki?curid=759189", "title": "Milan Reiman", "text": "Milan Reiman\n\nMilan Reiman (28. května 1906 – 6. prosince 1949 Praha-věznice Ruzyně) byl český a československý politik Komunistické strany Československa a poválečný poslanec Ústavodárného Národního shromáždění. V roce 1949 byl v rámci politických procesů zatčen, vyšetřován a spáchal sebevraždu.\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do srpna 1947, kdy se vzdal mandátu a místo něj nastoupil Jindřich Šnobl.\n\nPo válce působil v Ústřední radě odborů a jako ekonomický odborník Ústřední plánovací komise. V roce 1949 se stal vedoucím úřadu předsednictva vlády. Jeho politická kariéra ale brzy poté náhle skončila. 24. listopadu 1949 byl zatčen. Již před zatčením ho sledovala Státní bezpečnost s podezřením pro nepřátelskou hospodářskou činnost. Historik Karel Kaplan jeho zatčení přičítá mimo jiné souboji dvou skupin ekonomů v KSČ v té době. Opakovaně byl vyslýchán ve věznici na Ruzyni. Vyšetřovatelé řešili i jeho účast v odboji za druhé světové války a možnou spolupráci se Sicherheitsdienstem. 6. prosince 1949 spáchal Reiman ve své cele sebevraždu. Následné vyšetřování neprokázalo cizí zavinění, nicméně podle pozdějších názorů některých bezpečnostních pracovníků mohl sebevraždu vyvolat psychický tlak aplikovaný na Reimana sovětskými vyšetřovateli. Ještě na zasedání vedení strany ve dnech 24.–25. února 1950 byl ex post vyloučen z KSČ (spolu s dalším významným funkcionářem Vilémem Novým). V roce 1964 bylo vdově po Reimanovi, Marii Reimanové, vyplaceno státem 15 000 Kčs a případ byl tím uzavřen.\n\n"}
{"id": "759195", "url": "https://cs.wikipedia.org/wiki?curid=759195", "title": "Ælfflæd", "text": "Ælfflæd\n\nÆlfflæd byla druhou manželkou anglického krále Eduarda Staršího.\n\nÆlfflæd byla dcerou hraběte Æthelhelma z Wiltshire, který zemřel v roce 897. Někteří historici ho identifikují jako syna Ethelreda, strýce Eduarda I. Barbara Yorke tuto hypotézu zavrhuje, protože v té době nebylo zvykem, aby se princové z královské dynastie stávali hrabaty, a manželství krále Edwyho se vzdálenou příbuznou vyvolalo ostré reakce. Manželství Eduarda I. s ještě bližší příbuznou by bylo považováno za incestní.\n\nEduard se okolo roku 893 oženil s mladou ženou Ecgwynn a z jejich svazku vzešel pozdější Eduardův následník Ethelstan. Když se Eduard stal králem, Ecgwynn zavrhl a oženil se s Ælfflæd, kolem roku 901. Porodila mu dva syny Elfwearda a Edwina a několik dcer.\n\nÆlfflæd zřejmě zemřela před rokem 919, který je uváděn jako rok, kdy se Eduard I. oženil s Edgivou z Kentu.\n\n"}
{"id": "759201", "url": "https://cs.wikipedia.org/wiki?curid=759201", "title": "Tomáš Klimenta", "text": "Tomáš Klimenta\n\nTomáš Klimenta (* 14. dubna 1984, Česká republika) je český hokejista. Hraje na postu útočníka. Momentálně (2016/2017) hraje za tým HC Oceláři Třinec\n\n\n"}
{"id": "759205", "url": "https://cs.wikipedia.org/wiki?curid=759205", "title": "Čestmír Kožíšek", "text": "Čestmír Kožíšek\n\nČestmír Kožíšek (* 9. listopadu 1991) je český skokan na lyžích z klubu LSK Lomnice nad Popelkou.\n\nPoprvé se účastnil Fis cupu ve skocích na lyžích v roce 2006, kdy se umístil na 29. místě. Téměř dva roky poté se poprvé umístil na medailové pozici ve Fis cup ve skocích na lyžích v Harrachově, kde obsadil třetí místo. V kontinentálním poháru ve skocích na lyžích byl čtyřikrát mezi deseti nejlepšími, přičemž nejlepší výsledek bylo 5. místo. Poprvé soutěžil ve Světovém poháru ve skoku na lyžích (nejvyšší úroveň ve skoku na lyžích) ve Vancouveru v roce 2009. Získal 43. místo. V roce 2009 se umístil na 5. místě na Mistrovství světa juniorů. V létě roku roku 2013 v japonské Hakubě obsadil 3. a 4. místo v letní Grand Prix. Jeho osobním rekordem je 226 m z Vikersundu ze zimy 2015 a zároveň 3. nejdelším českým letem.\n"}
{"id": "759207", "url": "https://cs.wikipedia.org/wiki?curid=759207", "title": "Alois Rozehnal", "text": "Alois Rozehnal\n\nAlois Rozehnal (28. května 1906 Bystřice pod Hostýnem – 30. dubna 1982 New York) byl český a československý právník, politik Československé strany lidové a poslanec Ústavodárného Národního shromáždění. Po roce 1948 žil v exilu.\nPo absolvování gymnázia vystudoval klasickou filologii na Filozofické fakultě Univerzity Karlovy a krátce rovněž studoval románské jazyky na univerzitě v Dijonu. Stal se učitelem klasických jazyků na Arcibiskupském gymnáziu v Praze-Bubenči. Zároveň pokračoval ve vysokoškolském studiu, nyní na právech, kde se specializoval na ústavní právo, hospodářskou a finanční vědu. V roce 1932 získal doktorát práv a působil jako advokát. Po druhé světové válce se habilitoval na Masarykově univerzitě jako odborník na ústavní právo. Specializoval se na problematiku ústavních záruk a pravomocí legislativy, administrativy a soudní moci. K jmenování docentem nedošlo kvůli únorovému převratu.\n\nAngažoval se i politicky. Po roce 1945 vstoupil do lidové strany (v meziválečné době byl členem jiných pravicových stran, které již po válce nebyly obnoveny). V rámci ČSL patřil k pravicovému protikomunistickému křídlu. V parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval formálně do konce funkčního období, tedy do voleb do Národního shromáždění roku 1948.\n\nPo komunistickém převratu mu hrozilo pronásledování. Odešel proto do emigrace do USA. Zde působil v akademické sféře. Byl členem American Academy of Political and Social Science. Publikoval odborné studie, například \"Pozemkové reformy v Československé republice\" (National Committee for a Free Europe 1952; anglicky v New Yorku 1953), \"Trade Union Movement in Czechoslovakia\" (New York 1953), \"Obligatory Deliveries of Agricultural Products\" (New York 1953) nebo \"Unfulfilled promises. Social Insurance in Czechoslovakia\". V exilu působil i politicky. Již na podzim 1948 byl u vzniku exilové reprezentace lidové strany v Paříži. V roce 1949 se účastnil sjezdu exilové ČSL v Ludwigsburgu, kde převládlo pravicové křídlo odmítající některé aspekty politiky předúnorové ČSL a směřující ke křesťansko-demokratickému pojetí. Sjezd ho pověřil jednáním s mezinárodními organizacemi křesťanských stran.\n\n"}
{"id": "759210", "url": "https://cs.wikipedia.org/wiki?curid=759210", "title": "Gustav Haloun", "text": "Gustav Haloun\n\nGustav Haloun (12. ledna 1898 Brtnice – 24. prosince 1951, Cambridge, Spojené království) byl český sinolog.\n\nStudoval ve Vídni a u Arthura von Rosthorn a v Lipsku u Augusta Conradyho. V Lipsku získal roku 1923 doktorát z filozofie. \n\nV roce 1927 se habilitoval na Univerzitě Karlově v Praze, kde přednášel v letech 1926–1927. Poté vyučoval na univerzitách v Halle (1928–1931) a Göttingen (1931–1938), až jako odpůrce nacismu emigroval do Velké Británie, kde vedl sinologické oddělení na Univerzitě v Cambridge.\n\nZkoumal texty \"Sta škol\", zabýval se různými etniky (Baktrie, Jüe-č' a texty \"Guanzi\" (srov. Guan Zhong).\n\nHalounova pozůstalost je v knihovně Univerzity v Cambridge.\n\n\n"}
{"id": "759211", "url": "https://cs.wikipedia.org/wiki?curid=759211", "title": "Edgiva z Kentu", "text": "Edgiva z Kentu\n\nEdgiva z Kentu († 25. srpna 968), někdy také označovaná jako Eadgifu či Ediva, byla třetí manželka anglického krále Eduarda Staršího.\n\nEdgiva byla dcerou Sigehelma, hraběte z Kentu († 903) a za Eduarda se vdala v roce 919. Byla matkou dvou synů, kteří se stali králi – Edmunda a Edreda – a dvou dcer. Edgiva krále Eduarda přežila o mnoho let a zemřela až za vlády svého vnuka Edgara.\n\nZdá se, že jako královna vdova si stála lépe než její snacha. V kentské listině datované mezi roky 942 a 944 je její snacha Ælfgifu ze Shaftesbury uvedena jako králova konkubína (\"concubina regis\"). Edgiva je na této listině uvedena mnohem výše jako \"mater regis\", po svých synech Edmundovi a Edredovi, ale před arcibiskupy a biskupy.\n\n"}
{"id": "759212", "url": "https://cs.wikipedia.org/wiki?curid=759212", "title": "Lukáš Bolf", "text": "Lukáš Bolf\n\nLukáš Bolf (* 20. února 1985, Vrchlabí) je český hokejista. Hraje na postu obránce. Momentálně (2012) si hledá nové angažmá.\n\n\n"}
{"id": "759214", "url": "https://cs.wikipedia.org/wiki?curid=759214", "title": "Titus Rožnay", "text": "Titus Rožnay\n\nTitus Rožnay (24. ledna 1903 – 7. května 1975) byl slovenský a československý politik a poválečný poslanec Ústavodárného Národního shromáždění za Demokratickou stranu, po únorovém převratu v roce 1948 za Stranu slovenské obrody.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval do konce funkčního období, tedy do voleb do Národního shromáždění 1948. Po únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Rožnay se přihlásil ke spolupráci s touto nástupnickou stranou.\n\nOd školního roku 1949/1950 stal odborným ředitelem \"Státní vyšší sociálně-zdravotní školy\" v Nitře.\n\n"}
{"id": "759216", "url": "https://cs.wikipedia.org/wiki?curid=759216", "title": "Jan Rych", "text": "Jan Rych\n\nJan Rych (27. srpna 1898 [\"uváděno též 27. července 1898\"] Nadějkov – ???) byl český a československý politik Komunistické strany Československa a poválečný poslanec Ústavodárného Národního shromáždění.\nPůvodní profesí byl strojvůdce ČSD. V roce 1946 se uváděl jako zámečník. V roce 1918 vystoupil z církve a stal se členem sociální demokracie. Členem KSČ byl od roku 1921. Za první republiky zasedal v krajském vedení komunistické strany. V roce 1929 měl patřit mezi stoupence bolševizace strany, ale v letech 1929–1939 nevyvíjel žádnou stranickou činnost.\n\nPoliticky působil na Plzeňsku. Pracoval jako kovodělník. Účastnil se odboje za druhé světové války. Byl předsedou oblastní podnikové rady ČSD v Plzni. Za okupace byl aktivní v ilegální odbojové buňce ČSD a ve vojenské skupině generála Čiháka. 29. května 1940 byl obviněn z velezrady a posléze vězněn v Plzni, Praze, Terezíně, Norimberku, Drážďanech, Bayreuthu a\nKreussenu. 14. dubna 1945 ho osvobodila americká armáda. 17. května 1945 se vrátil do Plzně a opětovně se zapojil do činnosti KSČ. Již 20. května 1945 se podílel na založení Oblastní podnikové rady Ředitelství Československých státních drah, za níž stáli příznivci komunistů a sociálních demokratů a jejímž cílem bylo eliminovat vliv československých národních socialistů v tomto podniku.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\nVIII. sjezd KSČ ho zvolil za člena Ústředního výboru Komunistické strany Československa. Zasedal též v KV KSČ v Plzni. Po únorovém převratu zasedl v krajském Akčním výboru Národní fronty v Plzni. V této době se ale zapojil do vnitrostranického boje v Plzni. Usiloval o post předsedy KV KSČ proti Karlovi Václavů. Po proamerických demonstracích v Plzni byl kritizován svými soudruhy, odmítl ale provést sebekritiku a odvolal se na ÚV KSČ. Následně byl prověřován. Na konci roku 1948 se objevilo podezření, že za okupace spolupracoval s Němci, ale ZO KSČ v Československých státních drahách ho podpořila. V roce 1949 se pak jeho případem zabýval Ústřední výbor Komunistické strany Československa. Byl odvolán z funkcí a zamítnuta jeho kandidatura na poslance.\n\n"}
{"id": "759218", "url": "https://cs.wikipedia.org/wiki?curid=759218", "title": "Cena Antonína Dvořáka", "text": "Cena Antonína Dvořáka\n\nCena Antonína Dvořáka je prestižní ocenění v oblasti klasické hudby. Jejím smyslem je vyzdvihnout osobnosti, umělecké kolektivy či instituce za mimořádné umělecké počiny nebo významné zásluhy na propagaci a popularizaci české klasické hudby v České republice i v zahraničí. Akademií klasické hudby, která je rovněž pořadatelem mezinárodního hudebního festivalu Dvořákova Praha, je vyhlašována od roku 2009.\n\nPrvním laureátem ceny byl pravnuk skladatele Antonína Dvořáka, houslista, violista a dirigent Josef Suk. Po něm následovaly osobnosti jako klavírista Ivan Moravec, violoncellista Yo-Yo Ma nebo světově oceňovaný choreograf a tanečník Jiří Kylián. Význam ceny v minulosti podtrhla i mimořádná místa a příležitosti, při kterých byla předána. Sopranistka Ludmila Dvořáková převzala Cenu Antonína Dvořáka ve Španělském sále Pražského hradu v rámci recitálu klavíristy Lang Langa, do rukou dirigenta Jiřího Bělohlávka byla vložena v roce 2014 v Carnegie Hall v New Yorku a nejnovější držitel ocenění, Česká filharmonie, si ji převzala před svým koncertem k oslavám 100 let české státnosti v Kennedy Centru ve Washingtonu.\n\nOd roku 2012 rozhoduje o udělení ceny Rada akademiků, složená z předních osobností českého kulturního života a klasické hudby. Laureáti Ceny Antonína Dvořáka získávají skleněnou plastiku violoncella navrženou akademickým architektem Jiřím Pelclem a vyrobenou skláři společnosti Moser.\n\nHlavním mecenášem je rodinná nadace Karel Komárek Family Foundation. Projekt se koná za podpory Hlavního města Prahy a Ministerstva kultury ČR.\n\nDržitelkou ocenění za rok 2019 je Gabriela Beňačková. Cenu si převezme na slavnostním koncertě 21. 4. 2020 ve Dvořákově síni Rudolfina. Jako gratulanti vystoupí Ivan Klánský, Ivo Kahánek, Jan Simon, David Mareček a Piotr Beczała.\n\nNa Cenu může být nominována jakákoliv osobnost, umělecký kolektiv, instituce a organizace kulturního, společenského či ekonomického života, která:\n\n\nPro nominace kandidátů neplatí žádné věkové, národnostní ani teritoriální omezení. Kandidáty nominuje a o udělení Ceny rozhoduje nezávislá Rada akademiků. \n\n\n"}
{"id": "759219", "url": "https://cs.wikipedia.org/wiki?curid=759219", "title": "Esbjerg fB", "text": "Esbjerg fB\n\nEsbjerg forenede Boldklubber, známější pod zkráceným názvem Esbjerg fB, nebo též EfB, je dánský fotbalový klub z města Esbjerg. Založen byl roku 1924 sloučením klubů Esbjerg Boldklub af 1898 a Esbjerg Amatørklub af 1911. Pěkrát získal titul mistra Dánska (1961, 1962, 1963, 1965, 1979) a dvakrát vyhrál dánský fotbalový pohár (1964, 1976).\n\nDomácím stadionem je Blue Water Arena s kapacitou 18 000 míst.\n\n"}
{"id": "759220", "url": "https://cs.wikipedia.org/wiki?curid=759220", "title": "Máti Míla", "text": "Máti Míla\n\nMáti Míla (uváděno jako \"Matka Míla\", v německém znění \"Mutter Mila\") je verismem ovlivněná zpěvohra o jednom jednání českého skladatele Karla Bendla na libreto, které napsal původně v němčině herec, režisér a dramatik Axel Delmar (vl. jm. Alexander von Demandowsky, 1867–1929) a do češtiny přeložil a upravil Václav Juda Novotný. Vznikla v letech 1893–1895 a premiéru měla 25. června 1895 v pražském Národním divadle.\n\nPředposlední dokončená opera Karla Bendla svědčí o skladatelově vyrovnávání se se soudobými hudebními proudy. Počátkem 90. let 19. století zažívaly ve střední Evropě triumfální úspěch italské veristické opery, zejména Mascagniho \"Sedlák kavalír\", které vyvolaly řadu napodobení u místních skladatelů. Zvláště úspěšným příkladem byla \"Mara\" (1893) berlínského skladatele Ferdinanda Hummela, dávaná s úspěchem i v pražském Novém německém divadle. Z českých skladatelů zareagoval jako první na novou vlnu Josef Richard Rozkošný svou operou \"Stoja\" (premiéra 6. června 1894), v níž je dramatický příběh zasazen do nedávní minulosti, do Rakousko-Uherskem okupované Bosny. Po něm následoval Karel Bendl se svou \"Máti Mílou\", uvedenou o rok později. Německou verzi libreta zpracoval, údajně dle novořeckého originálu, populární spisovatel a libretista zmíněné Hummelovy \"Mary\" Axel Delmar a do češtiny ji přeložil český překladatel a libretista Václav Juda Novotný. Příběh se odehrává v soudobém, pro české obecenstvo exotickém, ale současně poněkud vzdáleném prostředí ostrova Kypru. Opera přitom vznikla již o něco dříve: již roku 1893 ji Delmar doporučoval k provedení Dvorní opeře ve Vídni.\n\nNárodní divadlo uvedlo dílo v premiéře 25. června 1895 s tou změnou, že namísto \"Máti Míla\". Jako jednoaktovka musela být uváděna v kombinaci s jinými díly, aby vyplnila divadelní večer. Při premiéře ji provázel Bendlův balet \"Česká svatba\", v reprízách jiné opery, také právě Rozkošného \"Stoja\".\n\n\"Máti Míla\" však nedosáhla ani tak dočasného úspěchu jako \"Stoja\". Kritika považovala tento směr pro Bendla za scestný a neodpovídající jeho hudebnímu naturelu. Rovněž obecenstvo, podle Františka Paly, „odmítlo experiment, jemuž chyběl dramatický švih a melodický vzlet té účinnosti, jakou se vyznačovaly sensační opery veristické“.\n\nInscenace v Národním divadle dosáhla pouze tří repríz a zůstala jedinou, opera již nebyla uvedena.\n\nLibreto opery vydal bez datace (1895?) v Praze Alois Hynek. Partitura opery je spolu s klavírním výtahem a rozepsanými hlasy uložena v archivu Národního divadla.\n\nDěj se hraje v malém přístavním městě kyperském za nynější doby. Scéna představuje prostranství před krčmou Gaeonovou.\n\nVšechno obyvatelstvo se chystá k vinařské slavnosti (\"Evoë! Evoë!\"). Rána z děla oznamuje, že do místního přístavu přijíždí loď z Indie. Všichni se běží podívat. Vyhlíží ji i padrone Thoma. Jeho mladá žena Vidra je ale dnes netečná a roztržitá; vinařská slavnost v ní vzbuzuje vzpomínky na jejího bývalého milence Nunia, který nejlépe uměl zpívat vinařské písně. Thoma se durdí: už tři roky uplynuly a mrtvý Nunio mu stále překáží. O samotě pak Vidra dále vzpomíná na Nuniovy písně (árie \"Když píseň pěl, jak vábně zněly\").\n\nKrčmář Gaeon se roztrpčený vrací od lodi: Salvy jako pro lorda a nakonec vystoupil jen prostý námořník. Pokračuje slavnost, mladíci ve velké kádi vyšlapávají víno a ženy a děti kolem tančí, zpívají a hrají. Gaeon zpívá píseň o králi Vínu, který byl zajat, zabit a vykrvácel pod nohami svých přemožitelů (píseň \"Dán zářný král v žalářní noc\"). Přichází námořník a obrací se na Gaeona – prý o něm slyšel od svého přítele Nunia, bohatého Kypřana zajatého Turky. Krčmář a lidé se jen smějí – Nunio byl jen chudák, zevloun a ničema. S otázkami na Nuniovu nevěstu odkáže krčmář námořníka na její matku Mílu.\n\nNámořník vzkazuje Míle pozdrav od Nunia. Podle ní však Nunio zemřel; Thoma jim už dávno tlumočil zprávu, která o tom došla z Indie. Vidra, již Nunio zanechal na Kypru v chudobě a hanbě s nemanželským dítětem, dlouho truchlila, pak ale přijala Thomovu nabídku k sňatku (Mílino vyprávění \"Bůh ženě zde na světě dal\"). Míla v cizinci vytuší Nunia a ten jí klesá do klína. Tak je nalezne Vidra a okamžitě Nunia poznává. Je to teskné shledání: Nunio vypráví o tom, jak mu v cizině dávalo sílu pomyšlení na Vidru (zpěv \"Ta nebes báň mi chrámu tvář\"), Vidra vidí uprchlé štěstí (zpěv \"A víš ty, co vše stalo se?\"). Nunuio se s rozhořčením dozvídá, že Thoma si nejen vymyslel zprávu o jeho smrti, ale i zadržoval jeho dopisy. Vidra a Nunio k sobě stále cítí lásku (duet \"Tvým byl můj sen o lásce vroucí\").\n\nThoma je hrubě přeruší. Nunio se chce po strůjci svého neštěstí vrhnout s bambitkou, ale matka Míla mu ji vytrhne: jen by on skončil navždy ve vězení a její dcera opět v chudobě a zoufalství. Namísto toho bere Nuniovu pistoli a sama překvapeného Thomu zastřelí. Četníci ji odvádějí a bude souzena, ale Vidra a Nunio mohou ještě spolu být šťastni.\n\n"}
{"id": "759223", "url": "https://cs.wikipedia.org/wiki?curid=759223", "title": "Ludvík Rychtera", "text": "Ludvík Rychtera\n\nLudvík Rychtera (6. července 1906 Husovice – 18. prosince 1995 Cleveland) byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 žil v exilu.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal do voleb do Národního shromáždění roku 1948.\n\nPo únorovém převratu roku 1948 odešel v roce 1949 do emigrace do USA, kde se zapojil do krajanských organizací. Byl členem divadelního spolku \"Včelka\", zpíval dechovku a účinkoval v operetách i muzikálech.\n\n"}
{"id": "759224", "url": "https://cs.wikipedia.org/wiki?curid=759224", "title": "Letecká základna Little Rock", "text": "Letecká základna Little Rock\n\nLetecká základna Little Rock ( Little Rock Air Force Base; kód IATA je LFA, kód ICAO KLFA, kód FAA LID LFA) je vojenská letecká základna letectva Spojených států amerických nacházející se přibližně 27 kilometrů severovýchodně od města Little Rock ve státě Arkansas. Je jedinou základnou, určenou k výcviku pilotů, navigátorů a letových inženýrů se specializací na transportní letouny Lockheed C-130 Hercules. Pro výcvik jsou zde k dispozici verze C-130E, C-130H a C-130J.\n\nJe domovskou základnou 19. transportního křídla (19th Airlift Wing; 19 AW), které je pořízeno Velitelství vzdušné přepravy (Air Mobility Command). Toto křídlo disponuje největší flotilou transportních letounů C-130 na světě, ty jsou využívány například pro přepravy humanitární pomoci do míst zasažených živelními katastrofami, pro dovoz vojenského materiálu jednotkám nasazených v zahraničních misích apod.\n\nZákladna Little Rock byla vybudována v roce 1953, letectvo USAF jej využívá od roku 1955.\n\n"}
{"id": "759227", "url": "https://cs.wikipedia.org/wiki?curid=759227", "title": "Robert Samek", "text": "Robert Samek\n\nRobert Samek (22. prosince 1904 – ???) byl český a československý politik Československé strany národně socialistické (respektive Československé strany socialistické, jak byla roku 1948 přejmenována národně socialistická strana) a poválečný poslanec Ústavodárného Národního shromáždění.\n\nPo parlamentních volbách v roce 1946 se stal poslancem Ústavodárného Národního shromáždění za národní socialisty. Mandát ale nabyl až dodatečně v květnu 1948 jako náhradník poté, co rezignoval poslanec Prokop Drtina. Do parlamentu nastoupil až po komunistickém převratu v roce 1948, kdy už byla národně socialistická strana ovládnuta prokomunistickou frakcí a přejmenována na Československou stranu socialistickou. V parlamentu zasedal jen krátce do voleb do Národního shromáždění roku 1948.\n\nOd června 1954 do dubna 1955 byl u KS StB Praha evidován jako agent pod krycím jménem Bohouš.\n\n"}
{"id": "759235", "url": "https://cs.wikipedia.org/wiki?curid=759235", "title": "Bolf", "text": "Bolf\n\nExistuje více nositelů příjmení Bolf:\n\n"}
{"id": "759261", "url": "https://cs.wikipedia.org/wiki?curid=759261", "title": "Taťjana Tarasovová", "text": "Taťjana Tarasovová\n\nTaťjana Anatoljevna Tarasovová (, * 13. února 1947 Moskva) je ruská krasobruslařská trenérka a choreografka.\n\nJejím otcem byl slavný hokejový trenér Anatolij Tarasov.\n\nZačínala kariéru ve sportovní dvojici s Grigorijem Proskurinem, v roce 1966 vyhráli zimní univerziádu a byli čtvrtí na mistrovství Evropy, ale po zranění musela závodění nechat a stala se trenérkou.\n\nJejími svěřenci byli např. Alexej Jagudin, Brian Joubert, Evan Lysacek, Sasha Cohenová nebo Mao Asadová. Je nejúspěšnější krasobruslařskou trenérkou všech dob: byla u zisku 41 světových a evropských a 8 olympijských titulů.\n\nTaké organizovala a režírovala ledovou revue \"Všechny hvězdy\".\n\nObdržela titul zasloužilý trenér SSSR a Řád rudého praporu, v roce 2008 byla uvedena do Síně slávy světového krasobruslení.\n\nJejím manželem byl klavírista Vladimir Krajněv (1944-2011).\n\n"}
{"id": "759263", "url": "https://cs.wikipedia.org/wiki?curid=759263", "title": "Jan Starý (1884)", "text": "Jan Starý (1884)\n\nJan Starý (7. února 1884, Praha) byl český fotbalista, útočník.\n\nHrál za SK Slavia Praha v předligové éře. Skvělý technik, jeden z prvních mistrů české uličky. Vítěz poháru dobročinnosti 1910. Reprezentoval Čechy ve 3 utkáních a dal 2 góly.\n\n\n"}
{"id": "759275", "url": "https://cs.wikipedia.org/wiki?curid=759275", "title": "Čeněk Skokánek", "text": "Čeněk Skokánek\n\nČeněk Skokánek (21. ledna 1897 Dolní Otaslavice – ???) byl český a československý politik Československé sociální demokracie a poválečný poslanec Ústavodárného Národního shromáždění.\nPocházel z velmi chudé zemědělské rodiny. Po absolvování základní školy se krátce před vypuknutím první světové války přestěhoval za prací do Vídně. Po vyhlášení války narukoval do armády. Po roce 1918 se zpočátku angažoval v Československé sociálně demokratické straně dělnické, ale roku 1921 vstoupil do nově ustavené Komunistické strany Československa. Po pár letech se ale vrátil do sociální demokracie. Ve 30. letech se stal tajemníkem sociálních demokratů v Prostějově a na počátku druhé světové války byl obvodním tajemníkem v Přerově. Za války se zapojil do domácího odboje. Brzy po okupaci byl ovšem zatčen a vězněn postupně v Přerově, v Olomouci, na Špilberku a nakonec v koncentračním táboře Dachau. Propuštěn byl až po třech letech. Na konci války se stal členem Místního národního výboru v Přerově a zapojil se do obnovy sociální demokracie v regionu. Působil jako stranický tajemník v Prostějově a v Olomouci.\n\nV parlamentních volbách v roce 1946 byl zvolen poslancem Ústavodárného Národního shromáždění za ČSSD. V parlamentu setrval do konce funkčního období, tedy do voleb do Národního shromáždění roku 1948.\n\n"}
{"id": "759277", "url": "https://cs.wikipedia.org/wiki?curid=759277", "title": "Lillestrøm SK", "text": "Lillestrøm SK\n\nLillestrøm Sportsklubb, známější pod zkráceným názvem Lillestrøm SK, je norský fotbalový klub z města Lillestrøm. Založen byl roku 1917. Pětkrát vyhrál norskou ligu (1959, 1976, 1977, 1986, 1989) a stejně tak pětkrát získal norský fotbalový pohár (1977, 1978, 1981, 1985, 2007). Klub odehrál 58 utkání v evropských pohárech, s bilancí 20 výher, 9 remíz, 29 proher a skóre 73:89 (včetně Poháru Intertoto 1996).\n\n"}
{"id": "759278", "url": "https://cs.wikipedia.org/wiki?curid=759278", "title": "Růžena Skřivanová", "text": "Růžena Skřivanová\n\nRůžena Skřivanová (25. září 1903 – ???) byla česká a československá politička Československé strany národně socialistické (respektive Československé strany socialistické, jak byla roku 1948 přejmenována národně socialistická strana) a poválečná poslankyně Ústavodárného Národního shromáždění a Národního shromáždění ČSR.\n\nPo parlamentních volbách v roce 1946 se stala poslankyní Ústavodárného Národního shromáždění za národní socialisty. Mandát ale nabyla až dodatečně v květnu 1948 jako náhradnice poté, co rezignoval poslanec Jaroslav Stránský. Do parlamentu nastoupila až po komunistickém převratu v roce 1948, kdy už byla národně socialistická strana ovládnuta prokomunistickou frakcí a přejmenována na Československou stranu socialistickou. V parlamentu zasedala jen krátce do voleb do Národního shromáždění roku 1948. Znovu měla převzít poslanecký post (nyní už v Národním shromáždění ČSR) v prosinci 1950 coby náhradnice poté, co rezignoval poslanec Štěpán Kobylka, ale mandát nepřevzala, slib nesložila a funkce se vzdala.\n\n"}
{"id": "759282", "url": "https://cs.wikipedia.org/wiki?curid=759282", "title": "Václav Sládek", "text": "Václav Sládek\n\nVáclav Sládek (14. října 1901 – ???) byl český a československý politik Komunistické strany Československa a poválečný poslanec Ústavodárného Národního shromáždění.\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\nVIII. sjezd KSČ ho zvolil za náhradníka Ústředního výboru Komunistické strany Československa.\n\n"}
{"id": "759283", "url": "https://cs.wikipedia.org/wiki?curid=759283", "title": "Ladislav F. Dvořák", "text": "Ladislav F. Dvořák\n\nLadislav František Dvořák (31. května 1888, Hostěradice, okres Praha-západ – 1. května 1953, Praha) byl přední organizátor a teoretik českého zemědělského družstevnictví a jeden z hlavních národohospodářských expertů agrární strany v meziválečném období.\n\nLadislav F. Dvořák vystudoval práva na Karlově univerzitě v Praze. Od roku 1913 byl úředníkem a od roku 1920 byl generálním ředitelem Ústřední jednoty hospodářských družstev. Od roku 1926 byl členem bankovní rady Národní banky československé, v letech byl viceguvernérem a od února do března 1939 byl guvernérem Národní banky československé. Od roku 1939 do roku 1945 byl guvernérem Národní banky pro Čechy a Moravu. Mimo jiné byl též členem poradního sboru pro otázky hospodářské a Zemědělské akademie. \nL. F. Dvořák byl autorem celé řady monografií o československém družstevnictví a lidovém peněžnictví.\n\n\n"}
{"id": "759285", "url": "https://cs.wikipedia.org/wiki?curid=759285", "title": "Jaroslava Schallerová", "text": "Jaroslava Schallerová\n\nJaroslava Schallerová, uměleckým jménem Jarka Schallerová (* 25. dubna 1956 Praha) je česká filmová herečka a podnikatelka.\n\nU filmu začínala již ve věku 13 let jako někdejší dětská filmová hvězda ve snímku Jaromila Jireše \"Valerie a týden divů\" natočeném na námět pocházející z díla Vítězslava Nezvala, kde ztvárnila hlavní postavu dívky Valerie. V témže roce pak vystupovala ve známé historické komedii \"Svatby pana Voka\".\n\nNa počátku 70. let se prosadila i v maďarské kinematografii, kde si zahrála hned ve 4 dalších filmech. Natáčela i v Německé demokratické republice a v Polsku. V 70. letech 20. století patřila mezi nejpůvabnější a nejvyhledávanější české filmové herečky. V 80. letech její filmová kariéra začala upadat, před kamerou se objevovala už jen sporadicky, v 90. letech se pak odmlčela zcela.\n\nZa svůj život ztvárnila okolo 40 různých filmových a televizních rolí, malých i velkých, epizodních i hlavních.\n\nŠlo o neprofesionální herečku. Poté, co nebyla přijata ke studiu herectví na Pražské konzervatoři ani ke studiu na střední zdravotnické škole, se vyučila prodavačkou. Od 90. let se věnuje podnikání ve své vlastní kosmetické firmě.\n\n"}
{"id": "759288", "url": "https://cs.wikipedia.org/wiki?curid=759288", "title": "Glenn County", "text": "Glenn County\n\nGlenn County je okres ve státě Kalifornie v USA. K roku 2010 zde žilo 28 122 obyvatel. Správním městem okresu je Willows. Celková rozloha okresu činí 3 437,3 km².\n"}
{"id": "759289", "url": "https://cs.wikipedia.org/wiki?curid=759289", "title": "Jan Reichardt", "text": "Jan Reichardt\n\nJan Reichardt byl český fotbalista – obránce a fotbalový trenér.\n\nV lize hrál za SK Slavia Praha. Nastoupil ve 12 utkáních (1927–1929).\n\nTrénoval Slávii Praha v letech 1931–1932, 1935–1938 a 1947–1948. V roce 1937 získal se Slávií mistrovský titul. V roce 1938 vyhrál se Slávii Středoevropský pohár.\n\n\n"}
{"id": "759293", "url": "https://cs.wikipedia.org/wiki?curid=759293", "title": "Jan Sluka", "text": "Jan Sluka\n\nJan Sluka (24. prosince 1906 – ???) byl český a československý politik Československé sociální demokracie a poválečný poslanec Ústavodárného Národního shromáždění.\nV parlamentních volbách v roce 1946 byl zvolen poslancem Ústavodárného Národního shromáždění za ČSSD. V parlamentu setrval do konce funkčního období, tedy do voleb do Národního shromáždění roku 1948.\n\nV roce 1946 se uvádí profesí jako zemědělec z Domanína.\n\n"}
{"id": "759297", "url": "https://cs.wikipedia.org/wiki?curid=759297", "title": "San Diego County", "text": "San Diego County\n\nSan Diego County je okres na jihu státu Kalifornie v USA. K roku 2010 zde žilo 3 095 313 obyvatel. Správním městem okresu je San Diego. Celková rozloha okresu činí 11 721 km², z čehož 843,4 km² tvoří vodní plocha. Na západním pobřeží okresu je Tichý oceán. Na jihu sousedí s Mexikem.\n"}
{"id": "759298", "url": "https://cs.wikipedia.org/wiki?curid=759298", "title": "Humboldt County", "text": "Humboldt County\n\nHumboldt County je název tří okresů ve Spojených státech amerických:\n\n"}
{"id": "759300", "url": "https://cs.wikipedia.org/wiki?curid=759300", "title": "Humboldt County (Kalifornie)", "text": "Humboldt County (Kalifornie)\n\nHumboldt County je okres na severu státu Kalifornie v USA. K roku 2010 zde žilo 134 623 obyvatel. Správním městem okresu je Eureka. Celková rozloha okresu činí 10 495,2 km². Na západním pobřeží okresu je Tichý oceán.\n"}
{"id": "759302", "url": "https://cs.wikipedia.org/wiki?curid=759302", "title": "Cirrus uncinus", "text": "Cirrus uncinus\n\nCirrus unicus je oblak vysokého patra (5–13km). Kvůli nízkým teplotám ve vysokém patře (kolem -50 °C) se skládá cirrus uncinus z ledových krystalků. Podobá se kadeřím nebo koňskému ocasu. Většinou je cirrus uncinus vidět před teplou nebo okluzní frontou. Nikdy z něho nevypadávají srážky dopadající na zem.\n"}
{"id": "759303", "url": "https://cs.wikipedia.org/wiki?curid=759303", "title": "MacDillova letecká základna", "text": "MacDillova letecká základna\n\nMacDillova letecká základna ( MacDill Air Force Base; kód IATA je MCF, kód ICAO KMCF, kód FAA LID MCF) je vojenská letecká základna letectva Spojených států amerických nacházející se 6,4 kilometru jihozápadně od centra města Tampa na Floridě. \n\nJe domovskou základnou 6. křídla vzdušné přepravy (6th Air Mobility Wing; 6 AMW), která je podřízena 18. letecké armádě (Eighteenth Air Force) Velitelství vzdušné přepravy (Air Mobility Command). Toto křídlo disponuje tankovacími letouny Boeing KC-135 Stratotanker a dále tryskovými letadly Gulfstream V. 6. AMW je se svými KC-135 a 3000 zaměstnanci schopna zajistit doplnění paliva, kdekoliv je třeba, a to v globálním měřítku.\n\nZákladna byla vybudována v roce 1939, tehdy pod názvem „Southeast Air Base, Tampa“. Později byla pojmenována na počest plukovníka Leslieho MacDilla (1889–1938), amerického letce z první světové války.\n\n"}
{"id": "759306", "url": "https://cs.wikipedia.org/wiki?curid=759306", "title": "Korespondenční seminář z informatiky", "text": "Korespondenční seminář z informatiky\n\nKorespondenční seminář z informatiky (zkráceně KSI) je korespondenční soutěž pro studenty středních škol a odpovídajících ročníků víceletých gymnázií. Cílem semináře je přiblížit studentům různé oblasti informatiky a motivovat je k dalšímu studiu tohoto oboru. Každoročně vychází pět sad úloh, pořádají se jednorázové doprovodné soutěže a nejlepší řešitelé se mohou zúčastnit závěrečného soustředění K-SCUK.\n\nKaždý ročník semináře se skládá z několika tematických vln. Středobodem semináře je graf úloh, který se řešitelé snaží projít a po cestě vyřešit co nejvíce úloh. Některé části grafu představují základní myšlenky, pojmy a postupy a obsahují jednoduché úlohy, jejichž správnost se vyhodnocuje okamžitě automaticky. Jiné obsahují hlavní soutěžní úlohy, na jejichž vyřešení a sepsání je zhruba jeden měsíc. Po termínu odevzdání se úloha uzamkne, organizátoři opraví řešení, přidělí za ně body, poskytnou zpětnou vazbu a zveřejní vzorové řešení úlohy. Soutěžní úlohy jsou pak různého charakteru a zatímco nejjednodušší úlohy by po projití úvodních uzlů grafu měl zvládnout každý, nad tou nejtěžší se může zapotit i ostřílený řešitel programátorských soutěží. \nÚspěšným řešitelům bude odpuštěno přijímací řízení, pokud se hlásí na Fakulty informatiky MU.\n\nKSI organizují převážně studenti Fakulty informatiky MU za její finanční podpory.\n\nPo vyhodnocení poslední sady jsou úspěšní řešitelé semináře pozvání na týdenní soustředění K-SCUK, které je společné pro KSI a biologický seminář IBIS. Na soustředění probíhá nejen zajímavý odborný program, ale i nabitý program doprovodný. \nOdborný program je částečně dělený mezi informatiku a biologii, částečně společný. Skládá se z přednášek, dílen, diskuzí a alternativních vzdělávacích bloků. \n\nNejen pro řešitele KSI organizátoři pořádají další jednorázové aktivity, zejména týmové soutěže INTERLOS a INTERSOB.\n\nINTERnetová LOgická Soutěž je pětihodinová hra probíhající přes internet. \nNejvýše pětičlenné týmy se snaží v daném čase vyřešit co nejvíce z 27 zveřejněných úloh, které prověří logické myšlení, prací s počítačem i dešifrovací dovednosti. Více informací na https://interlos.fi.muni.cz.\n\nINTERdisciplinární SOutěž Brno je zábavná a poučná jednodenní soutěž, při které se studenti netradičním způsobem podívají do zákulisí Masarykovy univerzity a poměří své síly s dalšími týmy v mnoha různých oblastech. Více informací na https://intersob.math.muni.cz/.\n\n"}
{"id": "759307", "url": "https://cs.wikipedia.org/wiki?curid=759307", "title": "Chlorid titanatý", "text": "Chlorid titanatý\n\nChlorid titanatý (TiCl) je anorganická sloučenina, která obsahuje titan v oxidačním čísle II, tedy v nejmenším oxidačním čísle, v jakém se titan vyskytuje ve sloučeninách. Tato černá krystalická látka byla zatím poměrně málo prozkoumána kvůli své vysoké reaktivitě. Je to také silné redukční činidlo: má vysokou afinitu ke kyslíku a s vodou reaguje za vzniku vodíku.\n\nObvyklá příprava chloridu titanatého spočívá v tepelné disproporcionaci chloridu titanitého:\n\n2 TiCl → TiCl + TiCl.\n\nOdpovídající reakce se také používá pro rozklad chloridu vanaditého na chlorid vanadnatý a vanadičitý.\n\nTiCl krystalizuje ve vrstevnaté struktuře stejně jako jodid kademnatý.\n"}
{"id": "759309", "url": "https://cs.wikipedia.org/wiki?curid=759309", "title": "David Ostřížek", "text": "David Ostřížek\n\nDavid Ostřížek (* 1. října 1990 Frýdek-Místek, Česká republika) je český hokejista. Hraje na postu útočníka. Momentálně hraje za tým HC Olomouc.\n\n\n"}
{"id": "759310", "url": "https://cs.wikipedia.org/wiki?curid=759310", "title": "Riverside County", "text": "Riverside County\n\nRiverside County je okres na jihu státu Kalifornie v USA. K roku 2010 zde žilo 2 189 641 obyvatel. Správním městem okresu je Riverside. Celková rozloha okresu činí 18 915 km². Na východě sousedí s Arizonou.\n"}
{"id": "759317", "url": "https://cs.wikipedia.org/wiki?curid=759317", "title": "Æthelflæd z Damerhamu", "text": "Æthelflæd z Damerhamu\n\nÆthelflæd z Damerhamu byla druhou manželkou anglického krále Edmunda I.\n\nÆthelflæd byla dcerou Ælfgara, který byl zřejmě hrabětem v Essexu. Jméno její matky je neznámé. Měla přinejmenším jednoho bratra a jednu sestru, Ælfflæd († asi 1002). Ælfflæd byla vdaná za Byrhtnotha, který byl zřejmě následníkem jejího otce v hrabství. Bryhtnoth byl zabit v bitvě u Maldonu v roce 991. Æthelflæd a Ælfflæd byly otcovými dědičkami, když někdy mezi lety 946 a 951 zemřel (podle datování jeho poslední vůle.\n\nÆthelflæd se za krále Edmunda vdala v roce 944, po smrti jeho první manželky. O dva roky později byl zavražděn. Není známo, že by s Edmundem měli potomky. Z královny se tak stala dobře zaopatřená vdova. Záznamy v katedrále v Ely, jejímiž štědrými sponzory byly ona, její sestra i švagr, uvádějí, že se podruhé provdala za hraběte jménem Æthelstan. Existovalo několik hrabat toho jména, kteří žili za vlády Edmundova bratra a následníka Edreda, pravděpodobně to ale byl muž známý jako Æthelstan Rota nebo možná Æthelstan Půlkrál.\n\nPodle datování její poslední vůle zemřela nejspíš mezi lety 975 a 991.\n\n"}
{"id": "759320", "url": "https://cs.wikipedia.org/wiki?curid=759320", "title": "Imperial County", "text": "Imperial County\n\nImperial County je okres na jihu státu Kalifornie v USA. K roku 2010 zde žilo 174 528 obyvatel. Správním městem okresu je El Centro. Celková rozloha okresu činí 11 607,6 km². Na východě sousedí s Arizonou, na jihu s Mexikem.\n"}
{"id": "759321", "url": "https://cs.wikipedia.org/wiki?curid=759321", "title": "Päijät-Häme", "text": "Päijät-Häme\n\nPäijät-Häme je jedna z 19 finských provincií. Nachází se v jižní části státu. Sousedí s regiony Kanta-Häme, Uusimaa, Kymenlaakso, Jižní Savo, Pirkanmaa a Střední Finsko. Správním střediskem je město Lahti. Nejvyšším bodem celé provincie je Tiirismaa o nadmořské výšce 223 m n. m. Stejně jako další finské provincie, má i Päijät-Häme určené své symboly z ptačí říše, flóry, ryb a hornin. Jsou jimi strakapoud bělohřbetý, chrpa polní, cejn velký a dolerit.\n\nV roce 2018 bylo území provincie rozděleno do 9 obcí (finsky kunta) a jednoho okresu (finsky seutukunta), jehož území bylo shodné s územím kraje. Tučně zvýrazněné obce jsou městy.\n\n"}
{"id": "759322", "url": "https://cs.wikipedia.org/wiki?curid=759322", "title": "Bedřich Spáčil", "text": "Bedřich Spáčil\n\nBedřich Spáčil (18. října 1898 Kroměříž – 24. července 1974 Praha) byl český a československý právník, politik Komunistické strany Československa a poválečný poslanec Ústavodárného Národního shromáždění.\nBojoval v rakousko-uherské armádě. Z ní se v únoru 1918 přihlásil do Československých legií v Itálii a sloužil v nich v letech 1918–1919. Dosáhl hodnosti nadporučíka. Stal se nositelem Italského válečného kříže.\n\nPůsobil jako profesor finančního práva na Právnické fakultě Univerzity Karlovy. Zastával post náměstka ministra financí. Publikoval četné odborné studie z oboru finančního práva (\"Veřejné hospodářství československé\", \"Majetkové dávky fyzických osob\", \"Česká měna od dávné minulosti k dnešku\" nebo \"Československé finanční právo\"). V roce 1948 se podílel na pořádání výstavy \"100 let českého národního života v Kroměříži\" konané v rámci oslav výročí zasedání říšského sněmu. Byl jmenován čestným občanem Kroměříže.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do září 1947, kdy rezignoval a nahradil ho Jaroslav Kolář.\n\nZemřel v roce 1974 v Praze a je pohřben v čestném hrobě na kroměřížském hřbitově.\n\n"}
{"id": "759327", "url": "https://cs.wikipedia.org/wiki?curid=759327", "title": "Jozef Staško", "text": "Jozef Staško\n\nJozef Staško (1. srpna 1917 Sedliacka Dubová – 18. září 1999) byl slovenský a československý politik, v roce 1939 spojka mezi československým exilem a slovenskými politiky, poválečný poslanec Ústavodárného Národního shromáždění za Demokratickou stranu. Později byl politicky pronásledovaný a vězněný. V roce 1961 odešel do exilu.\n\nNavštěvoval gymnázium Dolním Kubíně a v Trstené. Vystudoval práva na Univerzitě Komenského v Bratislavě na Sorbonně v Paříži. Během studií ve Francii působil v roce 1939, ještě před vypuknutím války, jako spojka mezi československým exilem (Štefan Osuský) a představiteli nově vzniklého Slovenského státu. Slovenská vláda se pokoušela jeho prostřednictvím navázat i kontakt s francouzskou vládou. Tato možnost ale po vypuknutí války skončila. Staško se po vypuknutí války zapojil do československých jednotek ve Francii.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. Mandát ale nepřevzal, slib nesložil a na funkci rezignoval. Po roce 1945 byl totiž za svou aktivitu během války opakovaně vyšetřován československými úřady a po volbách v roce 1946 byl zpochybněn jeho poslanecký mandát.\n\n6. listopadu 1947 byl zadržen a obviněn z toho, že dezertoval z československé exilové armády ve Francii v roce 1940. Staško se bránil tím, že k dezerci došlo již v době rozkladu francouzské armády po vojenském pádu Francie. 18. prosince 1947 československý parlament dodatečně souhlasil s jeho soudním stíháním. V tét době již byl několik týdnů ve vazbě. Šlo o součást kampaně slovenských komunistů na změnu silových poměrů pomocí diskreditace nekomunistických politiků.\nPo únorovém převratu v roce 1948 a byl politicky pronásledovaný a odsouzený na šest a půl roku. Byl vězněn v Leopoldově. V roce 1961 emigroval do USA. Stal se ředitelem knihovny v New Yorku.\n\n"}
{"id": "759330", "url": "https://cs.wikipedia.org/wiki?curid=759330", "title": "Číselná posloupnost", "text": "Číselná posloupnost\n\nČíselná posloupnost je zobrazení z množiny přirozených čísel do libovolné číselné množiny (například do množiny komplexních nebo reálných čísel).\n\nNekonečná číselná posloupnost je každá funkce, jejímž definičním oborem je množina N všech přirozených čísel.\n\nKonečná posloupnost je každá funkce, jejíž definiční obor je konečná podmnožina všech přirozených čísel. Pokud je posloupnost konečná, často ji nazýváme uspořádanou n-ticí. Uspořádanou n-tici čísel můžeme chápat jako souřadnice bodu v n-rozměrném prostoru a často ji nazýváme aritmetický vektor.\n\nV matematice se pracuje také s nečíselnými posloupnostmi – například posloupnostmi funkcí.\n\na) je dán první člen a vzorec k výpočtu členu formula_5 pro každé formula_6 z množiny N\nformula_7 pro všechna formula_6 z množiny N\n\nb) jsou dány první dva členy a vzorec k výpočtu formula_9 na základě znalosti formula_10 a formula_11\nformula_12, formula_13, formula_14 pro všechna formula_6 z množiny N\n\nU číselných posloupností (obecněji u posloupností, jejichž oborem hodnot je uspořádaná množina) lze definovat následující vlastnosti:\n\n\nKaždá rostoucí posloupnost je neklesající, každá klesající posloupnost je nerostoucí. Je-li posloupnost nerostoucí nebo neklesající, říkáme, že je \"monotónní\", posloupnost, která je rostoucí nebo klesající, je \"ryze monotónní\".\n\nKonečná posloupnost délky formula_6 je\n\nJestliže se v libovolně malém formula_40-okolí bodu \"d\", tzn. v intervalu formula_41, nachází nekonečně mnoho členů posloupnosti formula_42, pak bod \"d\" nazýváme hromadným bodem posloupnosti formula_42.\n\nŘíkáme, že posloupnost\n\nZe spojitosti uspořádání reálných čísel (věta o supremu a infimu) plyne, že monotónní reálná posloupnost musí mít limitu.\n\nJe-li formula_48 posloupnost (obecně reálných) čísel a formula_49 rostoucí posloupnost přirozených čísel, pak výraz formula_50 nazýváme \"posloupnost vybraná\" (též \"podposloupnost\") \"z formula_51\" (jinými slovy, z formula_51 vybereme některé členy, např. všechny liché).\n\nPlatí důležitá Bolzano-Weierstrassova věta: \"Z každé omezené posloupnosti reálných čísel lze vybrat konvergentní posloupnost.\" Tato věta je založena na axiomu výběru a proto v některých logických systémech (např. intuicionistická logika) neplatí.\n\n"}
{"id": "759332", "url": "https://cs.wikipedia.org/wiki?curid=759332", "title": "Bedřich Steiner", "text": "Bedřich Steiner\n\nBedřich Steiner (1. dubna 1913 Zbraslavice – 1. října 1983) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nByl právníkem židovského původu. Za druhé světové války působil v zahraničním odboji. Bojoval v československé vojenské jednotce v SSSR u Sokolova a zúčastnil se Slovenského národního povstání. V bojích byl těžce raněn. Byla mu udělena Sokolovská pamětní medaile a sovětská medaile \"Za odvahu\". Byl čtyřnásobným nositelem Československého válečného kříže 1939. V roce 1945 byl evidován jako válečný invalida. V letech 1949–1951 působil jako náměstek ministra vnitřního obchodu, později ředitelem Krásné jizby.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Karlovy Vary. V parlamentu zasedal až do konce funkčního období, tedy do voleb v roce 1954.\n\n"}
{"id": "759333", "url": "https://cs.wikipedia.org/wiki?curid=759333", "title": "Waterford United FC", "text": "Waterford United FC\n\nWaterford United FC, , je irský fotbalový klub z města Waterford ve stejnojmenném hrabství. Založen byl roku 1930 a ihned vstoupil do irské ligy. Šestkrát ji vyhrál (1965–66, 1967–68, 1968–69, 1969–70, 1971–72, 1972–73) a dvakrát získal irský pohár – FAI Cup (1973–74, 1984–85). Za klub hrál v minulosti i Bobby Charlton.\n\n"}
{"id": "759336", "url": "https://cs.wikipedia.org/wiki?curid=759336", "title": "Ferdinand Stopka", "text": "Ferdinand Stopka\n\nFerdinand Stopka (5. února 1903 Židenice – ???) byl český a československý politik Komunistické strany Československa a poválečný poslanec Ústavodárného Národního shromáždění.\nNarodil se v Židenicích a od svých gymnaziálních studií byl aktivní v skautingu. Na přelomu let 1915 a 1916 se v Brně podílel na založení první skautské skupiny, nazvané Moravská družina skautů. V roce 1946 se uvádí jako úředník finanční správy a člen zemského náčelnictva Junáka, bytem Brno. V roce 1950 ale podporoval eliminaci skautingu.\n\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát získal až dodatečně v červnu 1947 jako náhradník poté, co rezignoval poslanec Vladimír Matula. Setrval zde do konce funkčního období, tedy do voleb do Národního shromáždění roku 1948.\n\n"}
{"id": "759351", "url": "https://cs.wikipedia.org/wiki?curid=759351", "title": "Nanarchie", "text": "Nanarchie\n\nNanarchie (anglicky \"Nanarchy\") je osmá epizoda sedmé série (a celkově čtyřicátá čtvrtá v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsali James Hendrie, Paul Alexander a Doug Naylor, režie Ed Bye. Ve Spojeném království byla poprvé epizoda odvysílána na kanále BBC2 7. března 1997.\n\nPoté, co Dave Lister přišel v minulém dílu („Epidém“) o ruku, nemůže se s tím stále srovnat. Kryton jej servilně obsluhuje, což se nelíbí Kochanské, která by ráda viděla Davida samostatnějšího. Dostane nápad, jak mu vrátit ruku. Postarat by se o to mohli Krytonovi mikroskopičtí roboti - nanoboti. Problém je v tom, že Kryton už je nemá, zmizeli pryč. Bude potřeba je najít.\n\nDavid Lister hraje společně s Krytonem na kytaru. Ačkoli se mu snaží android zvednout náladu, nedaří se mu to, Lister je po amputaci ruky stále ve špatném rozpoložení. Je pasívní a nechá se Krytonem obsluhovat. Kristina Kochanská apeluje na Krytona, aby se mu tolik nepodbízel, protože mu tak znemožňuje docílit samostatnosti. Navrhne mu, aby Davidovi vyrobil umělou ruku.\n\nKdyž se robot konečně vyváže z utírací pohotovosti, sestrojí umělou končetinu a společně s Listerem ji testují. První výsledky nejsou moc povzbudivé a tak Kryton trochu upraví citlivost. Podvědomé reakce Listera zapříčiní, že ruka několikrát nečekaně udeří Krytona do obličeje. Raději další pokusy vzdají.\n\nKocour navrhne použít některé Krytonovi součástky, ten oponuje, že jsou pro Listera příliš těžké. Nápadu se chytne Kochanská a navrhne využít androidův samoopravovací systém řízený nanoboty - mikroskopickými roboty. To není vůbec špatná myšlenka až na to, že Kryton nanoboty už nějakou dobu postrádá. Naposledy je měl, když se posádka střetla s olihní beznaděje (epizoda „Návrat do reality“). Lister posílený nadějí zmobilizuje Krytona, aby nastavil kurs směrem ke kosmické lodi Esperanto.\n\nPočítač je probudí ze stáze dříve, než bylo naplánováno. Před nimi je planetka, o níž přístroje tvrdí, že je to těžařská loď Červený trpaslík. Po přistání na planetce objeví několik předmětů z Trpaslíka. Nanoboti přeměnili kosmickou loď na písečnou planetku.\n\nMezi posbíranými věcmi jsou i hodinky s Hollym - počítačem s někdejším IQ 6000, které však již pozbyl, jak demonstruje několika hloupými otázkami. Lister ironicky poznamená:\nHolly však neztratil celou svou inteligenci, neboť přijde na to, že nanoboti by mohli být na palubě Kosmiku a proto je skenery nemohly zachytit, jsou nastavené na pročesávání pouze venkovního prostoru. Ukáže se, že je to pravda, nanoboti jsou nalezeni v koši s Listerovým špinavým prádlem. Kryton jim přikáže, aby obnovili ohromnou těžařskou loď a také Listerovu ruku.\n\nPo aplikaci mikroskopických robotů se Kryton, Kocour a Kochanská přichází podívat do ošetřovny na výsledek. Listera zatím drží kovová konstrukce, takže se nemůže přesvědčit. Nanoboti mu sice vyrobili novou ruku, ale zároveň z něj udělali nadopovaného kulturistu. Lister se konečně může podívat na své tělo a místností se rozlehne jeho řev.\n\nKdyž Kocour pilotuje Kosmika směrem k obnovenému Červenému trpaslíkovi, chválí nanoboty, jací jsou machři. Když se více přiblíží, zjistí, že něco není v pořádku. Červená těžařská loď je mnohem větší než dříve a Kosmik s posádkou je v porovnání se zrekonstruovaným Kosmikem uvnitř hangáru miniaturní.\n\nPOKRAČOVÁNÍ PŘÍŠTĚ...\n\n\nZávěrečný díl sedmé série „Nanarchie“ se potýkal s problémy. James Hendrie nebyl k dispozici, aby svůj scénář upravil a tak byl o korekce požádán Paul Alexander předtím, než Doug Naylor učinil závěrečné doladění. Je to jediná epizoda seriálu, na jejímž napsání se podíleli tři scenáristé.\n\nPoprvé od epizody „Paralelní vesmír“ se zde objevuje herec Norman Lovett v roli lodního počítače Hollyho. Roli počítače Červeného trpaslíka mezitím hrála Hattie Hayridgeová, naposledy v posledním dílu páté série „Návrat do reality“.\n\n\n"}
{"id": "759355", "url": "https://cs.wikipedia.org/wiki?curid=759355", "title": "Hrabství Monaghan", "text": "Hrabství Monaghan\n\nHrabství Monaghan ( , ) je irské hrabství, nacházející se na severovýchodě země v bývalé provincii Ulster. Sousedí se severoirskými hrabstvími Fermanagh, Tyrone a Armagh na severu a s hrabstvími Louth, Meath a Cavan na jihu.\n\nHlavním městem hrabství je Monaghan. Hrabství má rozlohu 1294 km² a žije v něm 60 495 obyvatel (2011).\n\nMezi zajímavá místa patří například hrad Leslie.\n\nDvoupísmenná zkratka hrabství, používaná zejména na SPZ, je MN.\n\n"}
{"id": "759358", "url": "https://cs.wikipedia.org/wiki?curid=759358", "title": "Jan Stránský (politik)", "text": "Jan Stránský (politik)\n\nJan Stránský (3. prosince 1913 Brno – 22. února 1998 Connecticut) byl český a československý právník, novinář, politik Československé strany národně socialistické a poválečný poslanec Ústavodárného Národního shromáždění. Po roce 1948 žil v exilu.\n\nByl synem významného politika Jaroslava Stránského. Vystudoval práva a v roce 1930 nastoupil do redakce deníku \"Lidové noviny\" v Praze a v Brně. Později byl jejich korespondentem ve Vídni a Londýně. V letech 1937–1939 absolvoval vojenskou službu u československé armády ve Francii. Pak odjel za rodiči do exilu do Anglie, kde v letech 1940–1945 působil jako sekretář a pak i vedoucí kanceláře premiéra exilové vlády Jana Šrámka. Stejně jako jeho otec vystupoval v BBC.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948.\n\nStejně jako otec odešel po komunistickém převratu v roce 1948 do exilu. Do emigrace se dostal za pomoci amerického konzula (pod přední kapotou jeho vozu). Takto se dostal do Německa a odtud do Londýna, kde pracoval jako redaktor týdeníku \"Tablet\". V roce 1951 spoluzaložil s Pavlem Tigridem v Mnichově českou sekci rozhlasové stanice Svobodná Evropa. V roce 1952 odjel s Ferdinandem Peroutkou a dalšími exilovými aktivisty do New Yorku, kde pracoval jako šéf tiskové služby a politický poradce Svobodné Evropy až do svého odchodu na penzi v roce 1975.\n\n"}
{"id": "759359", "url": "https://cs.wikipedia.org/wiki?curid=759359", "title": "Jan Stránský", "text": "Jan Stránský\n\nJméno a příjmení Jan Stránský má více nositelů:\n\n"}
{"id": "759365", "url": "https://cs.wikipedia.org/wiki?curid=759365", "title": "Shawova letecká základna", "text": "Shawova letecká základna\n\nShawova letecká základna ( Shaw Air Force Base; kód IATA je SSC, kód ICAO KSSC, kód FAA LID SSC) je vojenská letecká základna letectva Spojených států amerických nacházející se 13,5 kilometru severozápadně od města Sumter ve státě Jižní Karolína. \n\nJe domovskou základnou 20. stíhacího křídla (20th Figter Wing), podléhajícího Velitelství vzdušného boje (Air Combat Command). Do výzbroje tohoto křídla patří stíhací letouny General Dynamics F-16 Fighting Falcon. Je také jednou z nejrozlehlejších základen ve správě amerického letectva.\n\nZákladna byla dostavěna 30. srpna 1941, pojmenována byla podle poručíka Ervina Davida Shawa, amerického letce z první světové války.\n\n"}
{"id": "759369", "url": "https://cs.wikipedia.org/wiki?curid=759369", "title": "Zdeněk Polák", "text": "Zdeněk Polák\n\nZdeněk Polák (* 22. července 1985 Brno) je český fotbalový obránce, jehož posledním působištěm v České republice byl divizní Slovan Rosice (2014/15). Od poloviny července 2015 nastupuje v nižších rakouských soutěžích.\n\nJeho starší bratr Jan Polák je bývalý český fotbalový reprezentant.\n\nAktuální k 30. červnu 2014\n\n\n"}
{"id": "759371", "url": "https://cs.wikipedia.org/wiki?curid=759371", "title": "Sacramento County", "text": "Sacramento County\n\nSacramento County je okres ve státě Kalifornie v USA. K roku 2010 zde žilo 1 418 788 obyvatel. Správním městem okresu je Sacramento, které je též hlavním městem celé Kalifornie. Celková rozloha okresu činí 2 578,3 km².\n"}
{"id": "759377", "url": "https://cs.wikipedia.org/wiki?curid=759377", "title": "Lipik", "text": "Lipik\n\nLipik je město v Požežsko-slavonské župě v Chorvatsku. V roce 2001 žilo ve městě 6 674 obyvatel, z nichž 96 % tvořili Chorvati.\nMěsto je známé termálními prameny s teplotou až 60 °C. Roku 1872 byl v městě otevřen první lázeňský dům. Voda z pramenů se užívá k léčbě chorob krevního oběhu a pohybového aparátu. Pod názvem \"Lipički Studenac\" se prodává také jako minerální voda.\n\nSídlí zde státní hřebčín specializující se na chov lipicánů.\n\n\n"}
{"id": "759378", "url": "https://cs.wikipedia.org/wiki?curid=759378", "title": "Jaroslav Süsmilich", "text": "Jaroslav Süsmilich\n\nJaroslav Süsmilich (24. září nebo 24. listopadu 1891 – 23. dubna 1972) byl český a československý politik Komunistické strany Československa a poválečný poslanec Ústavodárného Národního shromáždění.\nPo roce 1918 byl aktivní v sociální demokracii na Kralupsku. Bydlel ve Starých Ouholicích a pracoval jako tesař. Podle jiného zdroje bydlel v sousední vesnici Nové Ouholice, která ale spadala pod obec Staré Ouholice.\n\nV obecních volbách roku 1919 se díky vítězství sociálních demokratů stal v Ouholicích starostou. Okresní hejtman Herrscher ho ovšem brzy z funkce suspendoval. Süsmilich ve svých pamětech uvádí, že s odvoláním z funkce starosty souhlasili i někteří pravicoví sociální demokraté a že o svém případu osobně jednal s předsedou vlády Vlastimilem Tusarem. Suspenze nicméně byla později zrušena. V roce 1919 agitoval veřejně na podporu Maďarské republiky rad. V době prosincové generální stávky roku 1920 se zapojil do stávkového hnutí. 10. prosince 1920 byl utvořen revoluční výbor v Kralupech a jeho předsedou se stal Jaroslav Süsmilich. 15. prosince byl v rámci policejní razie zatčen. Na jaře 1921 pak stanul před soudem pro velezradu. Při tehdejším stěpení sociální demokracie patřil k marxistické levici (později ustavena jako nová politická strana KSČ), ke které se přihlásila celá jeho místní organizace strany. Süsmilich byl nakonec souzen jen pro veřejné pobuřování a byl mu udělen verdikt patnácti měsíců těžkého žaláře. V levicovém hnutí se angažoval i jeho bratr Václav. Politicky působil jako funkcionář KSČ a družstevního hnutí na Lounsku a v Ústí nad Labem. Od roku 1937 byl šéfredaktorem listu \"Průboj\" v Lounech.\n\n15. března 1939 byl zajištěn na okresním soudě v Lounech, poté byl převezen do Pečkárny, nakonec na revers propuštěn. Neodešel do SSSR, ale zůstal kvůli své manželce Otýlii, která byla podle norimberských zákonů židovkou, v Protektorátě. Do 11. února 1942 vedl v Lounech obchod, následně byl s dalšími třiceti lounskými spolobčany šest měsíců vězněn na Malé pevnosti v Terezíně coby rukojmí. Po propuštění byl pracovně nasazen od srpna 1942 Praze-Vysočanech. Od srpna 1944 byl coby manžel židovky vězněn v Klein Steinu a pak Osterode am Harz, odkud uprchl v dubnu 1945. Podílel se na vzniku MNV v Lounech, jehož se stal prvním předsedou.\n\nV roce 1946 se uvádí jako živ­nostník a předseda ONV v Lounech. V parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948.\n\n"}
{"id": "759379", "url": "https://cs.wikipedia.org/wiki?curid=759379", "title": "Inyo County", "text": "Inyo County\n\nInyo County je okres ve státě Kalifornie v USA. K roku 2010 zde žilo 18 546 obyvatel. Správním městem okresu je Independence. Se svoji rozlohou 26 488 km² je druhým největším okresem státu Kalifornie. Na východě sousedí s Nevadou.\n"}
{"id": "759383", "url": "https://cs.wikipedia.org/wiki?curid=759383", "title": "Jan Sutr", "text": "Jan Sutr\n\nJan Sutr (16. prosince 1900 – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nV roce 1946 se uvádí bytem Záluží u Hořovic.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha-venkov. V parlamentu zasedal až do konce funkčního období, tedy do voleb v roce 1954.\n\nV roce 1960 byl jistému Janu Sutrovi, narozenému roku 1900, udělen Řád práce.\n\n"}
{"id": "759385", "url": "https://cs.wikipedia.org/wiki?curid=759385", "title": "Vrbovka ptačincolistá", "text": "Vrbovka ptačincolistá\n\nVrbovka ptačincolistá (\"Epilobium alsinifolium\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 7–35 cm. Oddenky jsou dlouhé, v létě se vytváří podzemní výběžky s oddálenými páry žlutavých šupinovitých listů. Lodyha je jednoduchá nebo zřídka chudě větvená, často vystoupavá, lysá jen se 2 málo zřetelnými pýřitými liniemi, často je načervenalá, vrchol bývá často převislý. Listy jsou vstřícné, jen horní střídavé, krátce řapíkaté. Čepele jsou nejčastěji vejčité až vejčitě či kosočtverečně kopinaté, tmavě zelené, na líci lesklé, asi 2–4 cm dlouhé a 1–1,5 cm široké, celokrajné nebo nevýrazně zubaté, s 6–10 zuby na každé straně listu. Květy jsou uspořádány v květenstvích, vrcholových hroznech a vyrůstají z paždí listenu, květenství je chudé, obsahuje nejčastěji 2–5 květů. Květy jsou čtyřčetné, kališní lístky jsou 4, nejčastěji 4–5 mm dlouhé. Korunní lístky jsou taky 4, jsou nejčastěji 7–12 mm dlouhé, na vrcholu hluboce vykrojené, světle nachové barvy. Ve střední Evropě kvete nejčastěji v červenci až v srpnu. Tyčinek je 8 ve 2 kruzích, prašníky jsou 0,7–0,11 mm dlouhé. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je 4–6 cm dlouhá tobolka, je bez přitisklých nežláznatých chlupů, odstále žláznatá, za zralosti olysává zcela, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1,4–1,5 mm dlouhá, na vrcholu s chmýrem a relativně dlouhým průsvitným límečkovitým přívěskem, osemení je hladké. Počet chromozómů je 2n=36.\n\nVrbovka ptačincolistá roste v různých evropských pohoří, jako velehory Pyrenejského poloostrova, Pyreneje, Jura, Vogézy, Černý les, Alpy, některá hercynská pohoří, Apeniny, Balkán. V severní Evropě roste ve Skotsku, Skandinávii a na poloostrově Kola. Dále ji najdeme na Faerských ostrovech a Islandu a možná ojediněle i v Grónsku. V Severní Americe neroste.\n\nV ČR je vzácný druh vysokohorských pramenišť, a břehů horských potůčků. Je známa ze Šumavy, Krušných hor, Krkonoš, Králického Sněžníku a Hrubého Jeseníku.\n\n\n \n"}
{"id": "759386", "url": "https://cs.wikipedia.org/wiki?curid=759386", "title": "František Svoboda (politik KSČ)", "text": "František Svoboda (politik KSČ)\n\nFrantišek Svoboda byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nRoku 1948 se uvádí bytem Slaný.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Kladno. V parlamentu zasedal až do konce funkčního období, tedy do voleb v roce 1954.\n\n"}
{"id": "759390", "url": "https://cs.wikipedia.org/wiki?curid=759390", "title": "Mistrovství světa ve fotbale hráčů do 20 let 1979", "text": "Mistrovství světa ve fotbale hráčů do 20 let 1979\n\nMistrovství světa ve fotbale hráčů do 20 let 1979 bylo druhým ročníkem tohoto turnaje. Vítězem se stala argentinská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "759392", "url": "https://cs.wikipedia.org/wiki?curid=759392", "title": "Cytochrom c oxidáza", "text": "Cytochrom c oxidáza\n\nCytochrom c oxidáza (též komplex IV nebo cytochrom aa komplex, EC 7.1.1.9, před zavedením 7. třídy enzymů - translokas v roce 2018 EC 1.9.3.1), zkratka COX či CcO, je enzymatický membránový komplex, který oxiduje cytochrom c a energii využívá k tvorbě protonového gradientu napříč membránou. Představuje poslední, ale velmi významný článek tzv. dýchacího řetězce. V průběhu reakce dochází k redukci molekulárního kyslíku (O) na vodu a to je hlavní důvod, proč musí většina organizmů neustále přijímat (dýchat) kyslík.\n\nCytochrom c oxidázy se řadí do rodiny „terminálních oxidáz“ obsahujících hem a měďnaté ionty jako prostetické skupiny. Vyskytují se už u bakterií, ty však mají často hned několik cytochrom c oxidáz a mimo to mnohdy i jiné terminální oxidázy (jež např. oxidují různé chinoly nebo FeS proteiny). Cytochrom c oxidázy jsou prastaré a pravděpodobně se vyskytovaly již u jednoduchých prokaryotických organizmů před dvěma miliardami let. U prokaryot se nachází na cytoplazmatické membráně, eukaryotické cytochrom c oxidázy (včetně lidských) se lokalizují do vnitřní membrány mitochondrií.\n\nJedná se o multipodjednotkový komplex, který má u eukaryot velikost cca 400 kDa (rel. mol. hmotnost 400 000). Skládá se z 8–13 podjednotek, přičemž tři největší a nejhydrofobnější (I, II a III) jsou kódovány přímo v mitochondriální DNA, zbytek proteinů je transportován z cytosolu. Celkem komplex překračuje membránu 28×. Navíc se však v membráně cyt c oxidázy spojují do dvojic (dimerů). Důležitou složkou komplexu IV jsou prostetické skupiny, které slouží jako redoxní centra: dva hemy a (a, a) a dvě měďnatá centra (Cu a Cu).\n\nReakce katalyzovaná cytochrom c oxidázou se dá souhrnně zapsat následujícím způsobem:\n\nEnzym však navíc transportuje čtyři protony přes membránu, rovnice by proto mohla vypadat i takto:\nNa každý oxidovaný cytochrom c tedy dochází k zabudování jednoho protonu do molekuly vody a k přečerpání jednoho protonu z matrix do mezimembránového prostoru. Ve skutečnosti je však mechanismus samozřejmě mnohem složitější, než se dá vystihnout pomocí chemické rovnice. V enzymu spolupracují různé proteinové podjednotky a prostetické skupiny, v rámci kterých dochází k transportu elektronů až na terminální akceptor, kyslík.\n\nCytochrom c se váže na vnější straně membrány (v mezimembránovém prostoru mitochondrie). Následně dochází k předání elektronu z cytochromu c na Cu centrum. Z CuA centra se elektron dostává asi 20 Å na hem a. Z tohoto hemu se elektron posouvá na hem a. Těsně u hemu a se nachází Cu centrum, takže přenos z hemu a na Cu je velmi rychlý. Transportovány nejsou jen elektrony, ale také protony (H), jejichž přenos do intermembránového prostoru vede ke vzniku protonového gradientu. Nalezeny byly hned dvě cesty, jimiž protony prochází: K-cesta a D-cesta, pojmenované podle důležitých aminokyselinových zbytků, které se transportu účastní (K - lysin, D - aspartát).\n\nTo nejdůležitější z celého enzymatického mechanismu se odehrává v oblasti kolem hemu a a Cu centrem. Zde se musí v jednu chvíli shromáždit čtyři elektrony, které doputovaly skrz prostetické skupiny až sem. Z toho tři elektrony jsou v držení hem a – Cu centra, poslední elektron je pravděpodobně poskytován OH skupinou jednoho z tyrosinů. Složitou COX reakci objasnili Mårten Wikström a Gerald Babcock. Vstupuje do ní v různých fázích především kyslík, elektrony a protony a vzniká voda. Každou sekundu může celá COX reakce proběhnout i 100–200×.\n\nKomplex IV je kompetitivně inhibován zejména různými malými molekulami, jako je kyanid (CN), sirovodík (HS) či oxid uhelnatý (CO).\n"}
{"id": "759396", "url": "https://cs.wikipedia.org/wiki?curid=759396", "title": "Martin Kasálek", "text": "Martin Kasálek\n\nMartin Kasálek (* 8. září 1980, Brno, Československo) je český fotbalový obránce, který momentálně působí v TJ Svitavy.\n\nAktuální k 17. prosincu 2012\n"}
{"id": "759403", "url": "https://cs.wikipedia.org/wiki?curid=759403", "title": "Matylda Synková", "text": "Matylda Synková\n\nMatylda Synková, rozená \"Matoušková\" (9. března 1906 Brumov – 3. srpna 1949 Praha), byla česká a československá odbojářka, politička Komunistické strany Československa a poválečná poslankyně Ústavodárného Národního shromáždění a Národního shromáždění ČSR.\nPoté, co absolvovala obchodní školu, nastoupila jako úřednice ve sklárně továrníka Schreibera v osadě Svatá Sidonie. V roce 1926 vstoupila do KSČ. V roce 1928 byla propuštěna ze zaměstnání kvůli podílu na organizování stávky sklářů. Nastoupila pak v Praze jako profesionální funkcionářka odborů a KSČ. V roce 1934 se jejím manželem stal Otto Synek, jeden z předních komunistických aktivistů, který od roku 1935 zasedal v Národním shromáždění. V únoru byla 1939 zatčena v Praze spolu se svým mužem kvůli vydávání letáků. V Plzni byla odsouzena na sedm měsíců. Po návratu z vězení se zapojila do ilegálních aktivit KSČ. V únoru 1941 byla společně s mužem opět zatčena. Manžel byl popraven, ona deportována do koncentračního tábora Ravensbrück. Zde byla až do konce války.\nPo návratu do vlasti se stala opět profesionální funkcionářkou KSČ v Praze, kde vedla ženský odbor. Stala se členkou Zemského národního výboru a působila v propagační komisi Ústředního národního výboru města Prahy. V parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za KSČ ve volebním kraji Praha. V parlamentu zasedala až do své smrti v roce 1949. Pak ji nahradila Marie Šplíchalová.\n\nZastávala i významné stranické funkce. VIII. sjezd KSČ ji zvolil za členku Ústředního výboru Komunistické strany Československa. IX. sjezd KSČ ji potvrdil ve funkci. 1. července 1949 byla jmenována zástupkyní ministra ochrany práce a sociální péče. Z její iniciativy došlo k přijetí zákona na ochranu matek. Zasloužila se rovněž o vybudování prvního československého závodu na výrobu penicilinu. V roce 1955 po ní bylo pojmenováno náměstí v Brumově-Bylnici a v roce 1956 byla na jejím rodném domě odhalena pamětní deska.\n\n"}
{"id": "759405", "url": "https://cs.wikipedia.org/wiki?curid=759405", "title": "Tyndallova letecká základna", "text": "Tyndallova letecká základna\n\nTyndallova letecká základna ( Tyndall Air Force Base; kód IATA je PAM, kód ICAO KPAM, kód FAA LID PAM) je vojenská letecká základna letectva Spojených států amerických nacházející se 19 kilometrů východně od města Panama City na Floridě.\n\nJe domovskou základnou 325. stíhacího křídla (325th Fighter Wing; 325 FW), spadajícího pod Letecké výukové a tréninkové velitelství. Hlavním úkolem 325 FW je bojový výcvik pilotů na stíhacích letounech Lockheed Martin/Boeing F-22 Raptor a výcvik technického personálu.\n\nZákladna byla uvedena do provozu dne 13. ledna 1941, tehdy pod názvem „Tyndall Field“. Byla pojmenována na počest poručíka Franka Benjamina Tyndalla (1894–1930), amerického pilota z první světové války, držitele třetího nejvyššího vojenského vyznamenání Silver Star.\n\n"}
{"id": "759409", "url": "https://cs.wikipedia.org/wiki?curid=759409", "title": "Marie Syrovátková-Palečková", "text": "Marie Syrovátková-Palečková\n\nMarie Syrovátková-Palečková (4. nebo 5. prosince 1908 – ???) byla česká a československá politička Komunistické strany Československa a poválečná poslankyně Ústavodárného Národního shromáždění a Národního shromáždění ČSR.\nNarodila se v rodině železničáře. Vychodila obecnou a měšťanskou školu. K roku 1946 se zmiňuje coby učitelka gymnastiky a bývalá politická vězeňkyně, bytem v Brně. V roce 1948 se uvádí bytem Brno-Nové Černovice.\n\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za KSČ ve volebním kraji Brno. V parlamentu zasedala až do srpna 1952, kdy rezignovala a nahradil ji Oldřich Svoboda.\n\nOd roku 1949 zastávala post předsedkyně komise žen při Krajském výboru KSČ v Brně a na přelomu 40. a 50. let vedla z titulu své funkce střety s brněnským funkcionářem Otto Šlingem.\n\n"}
{"id": "759411", "url": "https://cs.wikipedia.org/wiki?curid=759411", "title": "Paul Hammond", "text": "Paul Hammond\n\nPaul Hammond (1952−1992) byl britský rockový bubeník a hudební skladatel. Byl členem skupin Atomic Rooster, Hard Stuff, The Intellektuals a dalších. V roce 1989 se zabil Vincent Crane, v roce 1992 zemřel po předávkování drogami Paul Hammond, posledním žijícím členem klasické sestavy Atomic Rooster byl John Du Cann, který v roce 2011 také zemřel, pravděpodobně na infarkt.\n\n\n"}
{"id": "759413", "url": "https://cs.wikipedia.org/wiki?curid=759413", "title": "Lišák zprohýbaný", "text": "Lišák zprohýbaný\n\nLišák zprohýbaný (\"Hydnum repandum\"), někdy též lošák zprohýbaný, je jedlá houba z čeledi lišákovité, která může na první pohled připomínat lišku obecnou. Jeho hymenofor na spodní straně klobouku je tvořen nápadnými tenkými ostny.\n\nPlodnice je 5–12 cm vysoká, rozdělená na klobouk a třeň. Plodnice se často vyskytují ve shlucích, běžně bývá vícero plodnic srostlých klobouky.\n\nKlobouk bývá 3–15 centimetrů široký, nepravidelně okrouhlý, oválný či jiného nepravidelného tvaru, na povrchu zprohýbaný, hrbolatý, vypouklý nebo naopak veprostřed vmáčklý. Okraje klobouku se obvykle stáčejí dolů, případně i podvinují pod klobouk. Barva svrchní strany klobouku kolísá od světle béžové přes žemlovou až k rezavě žluté.\nNa spodní straně klobouku se nachází hymenofor tvořený nápadnými, hustými, asi 0,5 centimetru dlouhými ostny. Ostny jsou svislé, tenké, křehké a lámavé, žemlově zbarvené a mírně sbíhající na třeň.\n\nTřeň bývá poněkud světlejší než klobouk, kolem 3–8 cm dlouhý, někdy však dosti krátký. Je nepravidelně válcovitý, plný.\n\nDužnina je bílá či nažloutlá, houbové či lehce kořenité vůně a mírné, u starších plodnic však občas štiplavé chuti.\n\nRoste místy dost hojně v listnatých i jehličnatých lesích v nížinách i horských polohách. Často roste ve větším množství, někdy v pásech, kruzích či jiných skupinách. Vyskytuje se od června do listopadu.\n\nLišák zprohýbaný je chutná jedlá houba, v České republice je často sbírána a zařazená mezi tržní druhy hub. Starší plodnice se ke sběru příliš nedoporučují, bývají tuhé a štiplavé.\n\nVelice podobný je blízce příbuzný, též jedlý lišák ryšavý (\"Hydnum rufescens\"), lišící se menšími plodnicemi okrouhlého klobouku, mnohem oranžovějším zbarvením a často delšími ostny.\n\nLišák zprohýbaný se na první pohled podobá i lišce obecné (\"Cantharellus cibarius\"). Ta se však jasně odlišuje tím, že na spodní straně klobouku nemá ostny, nýbrž na třeň sbíhající podélné žilnaté lišty. Mimo jiné je také obvykle zbarvena sytěji žlutě.\n\n"}
{"id": "759421", "url": "https://cs.wikipedia.org/wiki?curid=759421", "title": "Kathleen R. McNulty", "text": "Kathleen R. McNulty\n\nKathleen \"Kay\" McNulty Mauchly Antonelli (12. února 1921 Creeslough, Irsko – 20. dubna 2006) byla iroamerická programátorka počítače ENIAC.\n\nKathlee R. Nulty se marodila se v malé vesnici Creeslough v Gaeltacht v hrabství Donegal (irsky mluvící oblast), během irské války o nezávislost. V noci po jejím narození, byl její otec, důstojník irské republikánské armády, zatčen a poté vězněn v Derry Gaol po dobu dvou let. Zanedlouho po jeho propuštění (v roce 1924) rodina emigrovala do Spojených států kde se usadili v Pensylvánii. Zde pak její otec založil úspěšný rodinný podnik zabývající se výrobou kamenného zdiva. Protože byla Kathleen z venkova, mluvila pouze gaelským nářečím. Anglický jazyk se naučila dodatečně. V anglickém jazyce se zdokonalila na farní škole v Chestnut Hill. \n\nKathleen R. Nulty byla velice bystrá a měla netradiční přístup k řešení učebnicových úloh. Díky těmto vlastnostem se bez přijímacích zkoušek dostala na prestižní katolickou dívčí střední školu ve Filadelfii. Tehdy se začala zajímat o matematiku a přírodní vědy. Ve svém studiu pokračovala na Chestnut Hill College. Původně chtěla studovat jen po dobu tří let na bakalářský titul. Ten by stačil na práci učitelky matematiky.\n\nBěhem studia zjistila, že jí více přitahují složitější matematické problémy a že nechce být pouhou učitelkou. Začala se tedy poohlížet po případné lepší práci. Dozvěděla se, že pojišťovací společnosti pro „pojistné pozice“ vyžadují magisterský titul. Toto místo však bylo zřídka obsazeno ženami (v té době převládal mýtus že ženy patří domů k dětem). V témže roce Chestnut Hill College otvírala nový ekonomický obor. Měla pocit, že další studium by zvýšilo její šance na lepší pracovní postavení a tak vzala tolik obchodních kurzů, kolik jí umožňoval program vysoké školy: účetnictví, peníze a bankovnictví, obchodní právo, ekonomie a statistiky. V roce 1942, díky tomuto novému oboru, zde jako jedna ze tří žen získala titul v matematice a tudíž i lepší vyhlídky na zaměstnání.\n\nV tomto roce, vyšel v novinách inzerát nabízející práci. Americká armáda hledala civilní pracovnice, se vzděláním v matematice, pro nová technická místa. Na těchto místech dříve pracovali výhradně muži, ale ti byli verbováni do armády. Místa proto byla volná. O tyto pozice měly zájem i další dvě absolventky, spolužačky Kathleen, a to Frances Bilas, Frances Spence a Josephnie Benson. V červnu 1942 na pohovoru v budově na jižní Broad Streer, byly informovány o volných pracovních místech. Práci získaly však jenom dvě z nich. Kathleen R. Mcnulty a Francess Bilas. Krátce po tom obě obdržely dopis, se zprávou o týdenním školení na Mooreově elektrotechnické škole.\n\nPřes všechny své ročníkové práce, školení v matematice nepřipravila Kay (jak byla přezdívána už od střední školy) a Fran ke své práci výpočtů trajektorií. Obě musely být tedy obeznámeny s numerickou integrací metod používaných pro výpočet trajektorie. V červenci 1942 tedy začala pracovat jako „lidský počítač“ (skutečný název její funkce byl opravdu computer) s ročním platem 1.620 dolarů. Práce byla únavná, časově náročná a často velmi frustrující. Proto mnoho žen ze svých míst odcházelo. On ale byla spokojená, i když dostávala menší plat než muži, kteří tuto práci dělali před ní. Mohla totiž pracovat na místě, kde se nejen uplatnilo její vzdělaní a mohla pomoct i při válečném úsilí. Ženy pracovaly s mechanickými i elektrickými kalkulačkami a extrémně velkými listy sloupového papíru.\n\nPřipravovaly balistické tabulky pro zbraně používané ve válce. Ruční výpočet jen s pomocí kalkulačky jedné z těchto trajektorií, podle druhu zbraně, trval 30 nebo 40 hodin. Vytváření balistických tabulek bylo proto časově velmi náročné. To motivovalo Johna Mauchlyho a další inženýry vymyslet a sestrojit elektronické zařízení, které by nahradilo práci lidí. V roce 1943 byl představen první počítač svého druhu ENIAC. Tento počítač dokázal i složitější výpočty a mohl tedy nahradit práci „počítačových“ žen.\n\nSpolečně s dalšími pěti ženami byla vybrána k prvnímu programováni v ENIACu. Od června do srpna 1945 byly vybrané ženy trénovány pro práci s děrnými štítky IBM, které měly sloužit jako I/O pro ENIAC. Toto prvotní programování bylo spojeno s řešením komplexních matematických úkolů. Proto s ostatními pracovala na zjednodušení složitých rovnic na lehčí a kratší operace, které mohl počítač provádět postupně.\n\nZe začátku ženy nesměly pracovat v téže místnosti, ve které byl umístěn počítač. Bylo tomu tak z důvodu utajení počítačového projektu. Dostaly tedy technický nákres počítače, podle kterého psaly program na papír. Až po zhotovení programu mohly vstoupit do místnosti, v níž byl ENIAC a fyzicky stroj naprogramovat. Před každým spuštěním programu bylo nutné ověřit provoz celého systému, integritu každé vakuové trubice a každého elektrického připojení. Příprava a testování tudíž zabralo spoustu práce.\n\nPo 2. světové válce, 14. února 1946, byl ENIAC představen veřejnosti. Práci programátorek však už nikdo nezveřejnil, takže se málo lidí dozvědělo o důležité roli žen na vývoji historicky prvního počítače. Kathleen McNulty a další dvě programátorky Ruth Lichterman a Fran Bilas, se v roce 1947 přestěhovaly z Filadelfie do vojenské výzkumné laboratoře v Aberdeenu. Zbývající tři programátorky ENIACu zůstaly ve Filadelfii a buď založily rodiny, nebo si našly jiné zaměstnání.\n\nV roce 1948 se se provdala za Johna Mauchlyho (jednoho z tvůrců ENIACu, který ovdověl poté, co se jeho žena nešťastnou náhodou utopila. Manželé se odstěhovali zpět do Pensylvánie. Nejdříve do Filadelfie, poté na malou farmu „Little Linden“ v Ambleru, kde žili se svými pěti dětmi. Později se podílela na vývoji softwaru pro počítače BINAC a UNIVAC, též sestrojených jejím manželem.\n\nV roce 1980 po několika záchvatech své nemoci John Mauchly zemřel. Za několik let se opět provdala, tentokrát za fotografa Severa Antonelliho. Ten po dlouhém boji s Parkinsonovou chorobou v roce 1996 zemřel. Ona sama dokonce při péči o něj dostala\n\ninfarkt. Plně se však zotavila. Po smrti svého druhého manžela, začala dávat rozhovory pro novináře a vědce o autorských článcích, jako jedna z průkopníků u ENIACu.\n\nNa Letterkenny Institute of Technology (blízko jejího rodiště) je od roku 1986 na její počest udělována čestná medaile studentům počítačových věd. V roce 1997 byla spolu s dalšími programátorkami ENIACu uveden do mezinárodní síně slávy žen v technických oborech. Zemřela 20. dubna 2006 na rakovinu ve věku 85 let.\n\n\n"}
{"id": "759425", "url": "https://cs.wikipedia.org/wiki?curid=759425", "title": "Schrieverova letecká základna", "text": "Schrieverova letecká základna\n\nSchrieverova letecká základna ( Schriever Air Force Base) je vojenská letecká základna letectva Spojených států amerických nacházející se 16 kilometrů východně od Petersonovy letecké základny, nedaleko Colorado Springs v El Paso County ve státě Colorado. \n\nJe domovskou základnou 50. kosmického křídla (50th Space Wing; 50 SW), spadajícího pod Velitelství vzdušných a vesmírných sil (Air Force Space Command). Hlavním úkolem 50 SW je velení a kontrola obranných, navigačních a komunikačních satelitů. Schrieverova základna je také hlavním operačním střediskem navigačního systému GPS.\n\nVýstavba základny započala v roce 1983, zprovozněna pak byla v roce 1985 pod názvem „Falcon Air Force Station“. 5. června 1998 byla pojmenována na počest generála letectva Bernarda Adolpha Schrievera, průkopníka vývojových programů balistických raket.\n\n"}
{"id": "759429", "url": "https://cs.wikipedia.org/wiki?curid=759429", "title": "Tibor Šabo", "text": "Tibor Šabo\n\nTibor Šabo, též Tibor Szabo, původně Sabó (16. února 1914 Staska – ???), byl slovenský a československý politik a poválečný poslanec Ústavodárného Národního shromáždění za Stranu slobody. Po roce 1948 žil v exilu.\n\nV roce 1938 získal titul doktora práv na Univerzitě Komenského v Bratislavě.\n\nV prosinci 1946 byl členem užšího předsednictva Strany slobody. V parlamentních volbách v roce 1946 se stal členem Ústavodárného Národního shromáždění za Stranu slobody, která ovšem ve volbách získala jen nepatrný díl hlasů a pouhé tři mandáty v Národním shromáždění. V parlamentu setrval do roku 1948.\n\nBydlel v Svätém Kríži nad Hronom. Po únorovém převratu Šabo odešel do emigrace. Zasedal v Radě svobodného Československa, finančně ho podporoval Hubert Ripka a exiloví čeští národní socialisté. Členem Rady svobodného Československa byl od roku 1949 a zastával funkci místopředsedy jejího oblastního výboru v Paříži. Byl představitelem exilové Strany slobody. V 50. letech se ve zprávách československého ministerstva vnitra uvádí, že Šabo se v emigraci aktivně neprojevuje.\n"}
{"id": "759432", "url": "https://cs.wikipedia.org/wiki?curid=759432", "title": "In the Flesh", "text": "In the Flesh\n\nIn the Flesh může znamenat:\n\n"}
{"id": "759440", "url": "https://cs.wikipedia.org/wiki?curid=759440", "title": "Josef Ševčík", "text": "Josef Ševčík\n\nJosef Ševčík (14. února 1906 Myslív – ??? USA) byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 žil v exilu.\n\nPoté, co absolvoval vyšší hospodářskou školu v Plzni, pracoval jako úředník. Roku 1930 koupil zemědělskou usedlost v Újezdci na Klatovsku, kde do roku 1948 hospodařil. V meziválečném období se angažoval v Republikánské straně zemědělského a malorolnického lidu (agrární strana). Byl aktivní v zemědělském družstevnictví a v místní i okresní samosprávě. Roku 1931 byl zvolen náměstkem starosty obce a v okresních volbách roku 1935 členem okresního zastupitelstva. Byl přítelem agrárnického ministra obrany Františka Machníka.\nZa německé okupace spolupracoval s domácím odbojem a podporoval rodiny uvězněných a popravených odbojářů. Po roce 1945 přešel k národním socialistům a roku 1946 se stal členem výkonného výboru strany. Opíral se o skupinu bývalých agrárníků, kteří získali vliv v krajské organizaci ČSNS. Před volbami roku 1948 byl jeho konkurentem v rámci strany Ladislav Feierabend, rovněž bývalý agrárník, kterého za poslance podporovala stranická organizace na Rokycansku.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal do voleb do Národního shromáždění roku 1948.\n\nPo komunistickém převratu v roce 1948 pomáhal v dubnu 1948 Hubertu Ripkovi při jeho útěku z ČSR a krátce nato sám odešel do emigrace. Nejprve zamířil do Francie, pak do USA, kde se politicky angažoval v exilové národně socialistické straně a exilové agrární straně. V letech 1956–1960 byl členem redakční rady a vedoucím administrace listu \"Svědectví\". Zemřel v USA.\n\n"}
{"id": "759441", "url": "https://cs.wikipedia.org/wiki?curid=759441", "title": "Klášter Maillezais", "text": "Klášter Maillezais\n\nKlášter Maillezais (fr. \"Abbaye de St Pierre at Maillezais\") [\"majezé\"] býval benediktinský klášter v obci Maillezais ve francouzském departementu Vendée, asi 40 km severovýchodně od La Rochelle.\n\nKlášter zasvěcený svatému Petrovi byl založen na ostrůvku uprostřed bažin kolem roku 989 opatem Gausbertem. Na fundaci se podílel také akvitánský vévoda Vilém IV. společně s chotí Emou a klášter se stal místem posledního odpočinku několika jeho nástupců. Benediktini celou oblast zkulturnili a roku 1317 se klášter stal sídlem biskupa. Během náboženských válek v 16. století klášter postupně chátral a roku 1666 začali mniši opatství opouštět. \n\nV následujících letech sloužily klášterní budovy jako zdroj kamene pro okolní obyvatele a dnes se z působivé katedrály zachovaly pouze ruiny. Z klášterních budov zůstal refektář, dormitář a sklepy. \n"}
{"id": "759444", "url": "https://cs.wikipedia.org/wiki?curid=759444", "title": "Pavla Šimonková", "text": "Pavla Šimonková\n\nPavla Šimonková, též Pavlína Šimonková-Hrubá (22. června 1908 – ???) byla česká a československá politička Komunistické strany Československa a poválečná poslankyně Ústavodárného Národního shromáždění a Národního shromáždění ČSR.\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za KSČ ve volebním kraji Pardubice. V parlamentu zasedala až do konce funkčního období, tedy do roku 1954.\n\nPocházela z Pardubic. V roce 1949 se uvádí jako zástupkyně Ústřední rady družstev.\n\n"}
{"id": "759446", "url": "https://cs.wikipedia.org/wiki?curid=759446", "title": "Alenia Aermacchi M-346 Master", "text": "Alenia Aermacchi M-346 Master\n\nAlenia Aermacchi M-346 Master je podzvukový pokročilý cvičný a lehký bojový letoun páté generace, vyvinutý ruskou Yak Aircraft Corporation a italskou společností Alenia Aermacchi. Konstrukce letounu vychází z ruského typu Jakovlev Jak-130, který původně vznikal jako joint venture společností Aermacchi a Jakovlev. Kromě Itálie jsou dalšími uživateli typu Izrael, Polsko a Singapur. Do dubna 2014 bylo všemi uživateli objednáno celkem 56 strojů M-346.\n\nLetecký výrobce Aermacchi začal na přelomu 80. a 90. let pracovat na nástupci svého cvičného letounu Aermacchi MB-339. Firma přitom od roku 1993 spolupracovala s ruským výrobcem Jakovlev, se kterým postavily technologický demonstrátor Jak/AEM-130, který poprvé vzlétl v roce 1996. Finanční problémy a odlišné vývojové priority ovšem v roce 2000 vedly k dohodě, že každá firma bude ve vývoji pokračovat samostatně. Oba jejich letouny ale z vnějšku vykazují nápadnou podobnost (Jak-130 je vyráběn pro ruské letectvo). Své vlastní řešení M-346 společnost poprvé představila v roce 2000 na aerosalonu ve Farnborough. První prototyp zalétal 15. července 2004 šéfpilot Olinto Cecconello z továrního letiště ve Venegonu, druhý prototyp byl zalétán 17. května 2005. Vývoj zdárně pokračoval a 8. července 2008 došlo k prvnímu letu nového prototypu v předsériové podobě.\n\nV roce 2009 firma Aermacchi získala kontrakt na šest kusů M-346 (italské označení je T-346A) s opcí na dalších devět kusů. Dodány byly v roce 2011. Větší množství jich ale zatím nebylo objednáno, protože Italské letectvo disponuje dostatkem cvičných letounů MB-339. Prvním zahraničním uživatelem typu se stal Singapur, který v roce 2010 objednal 12 letounů, kterými chce nahradit letité stroje A-4SU Super Skyhawk. Dne 18. listopadu 2011 byl ztracen první prototyp, který se zřítil při návratu z letecké přehlídky v Dubaji.\n\nV únoru 2012 letoun vyhrál v izraelském tenderu na nové cvičné letouny, které ve službě nahradí typ A/TA-4 Skyhawk. Izraelské vojenské letectvo tak získá 30 kusů M-346 Lavi. Dne 20. března 2014 proběhl slavnostní roll-out prvního sériového stroje. Letouny budou dodány v letech 2014–2016. Dalším zákazníkem je Polsko, které objednalo 8 strojů M-346, které ve službě nahradí domácí polský typ PZL TS-11 Iskra.\n\nLetoun je určen k pokročilému výcviku pilotů nadzvukových bojových letounů (pro základní výcvik je vyvíjen proudový typ Alenia Aermacchi M-311). Pohání ho dvojice dvouproudových motorů Honeywell F124-GA-200 o tahu 27,94 kN. Výzbroj je nesena na devíti závěsnících, z nichž šest je pod křídlem, dva na koncích křídla a jeden pod trupem. Nést mohou například 500librové pumy Mk 83, 1000librové pumy, raketomety, protiletadlové řízené střely AIM-9 Sidewinder, protizemní střely Raytheon AGM-65 Maverick či protilodní střely MBDA Marte MK-2A.\n\n\n\n\n"}
{"id": "759456", "url": "https://cs.wikipedia.org/wiki?curid=759456", "title": "Maráthská Wikipedie", "text": "Maráthská Wikipedie\n\nMaráthská Wikipedie je edice Wikipedie v maráthštině. V lednu 2020 obsahovala přes 55 000 článků a pracovalo pro ni 9 správců. Registrováno bylo přes 116 000 uživatelů, z nichž bylo asi 300 aktivních. V počtu článků byla 88. největší Wikipedie.\n\n"}
{"id": "759457", "url": "https://cs.wikipedia.org/wiki?curid=759457", "title": "Alkoxid", "text": "Alkoxid\n\nAlkoxid, též alkoholát, je konjugovaná báze alkoholu sestávající z organické skupiny navázané na záporně nabitý atom kyslíku. Lze ho obecně zapisovat jako RO, kde R je organický substituent. Alkoxidy jsou silné zásady a proto, není-li R velký, dobré nukleofily a výtečné ligandy. Alkoxidy, byť nejsou v protických rozpouštědlech (např. ve vodě) obecně stabilní, vystupují jako meziprodukty v mnoha reakcí, například Williamsonově syntéze etherů. Alkoxidy přechodných kovů se široce používají do nátěrových hmot a jako katalyzátory.\n\nEnoláty jsou nenasycené alkoxidy odvozené deprotonací vazby C-H přiléhající ke ketonu nebo aldehydu. Nukleofilní centrum jednoduchých alkoxidů je na kyslíku, kdežto u enolátů je delokalizováno přes uhlík i kyslík.\n\nFenoxidy (též fenoláty) jsou blízce příbuzné alkoxidům, organický substituent je však derivát benzenu. Fenol je kyselejší než typický alkohol, proto jsou fenoxidy méně zásadité a méně nukleofilní. Často se s nimi snáze manipuluje a poskytují deriváty, které jsou krystaličtější než alkoxidy.\n\n\n"}
{"id": "759460", "url": "https://cs.wikipedia.org/wiki?curid=759460", "title": "Július Špánik", "text": "Július Špánik\n\nJúlius Špánik (1. dubna 1912 – 1994 Bratislava) byl slovenský a československý politik a poválečný poslanec Ústavodárného Národního shromáždění za Demokratickou stranu.\n\nProfesí byl pedagogem. Získal vysokoškolské vzdělání. Vyučoval na měšťanské škole v Gajarech. Zapojil se do místního veřejného a kulturního života. V roce 1932 spoluzakládal Sportovní klub Gajary. Roku 1936 inicioval vznik místní odbočky Matice slovenské. Byl též aktivní v ochotnickém divadle. Působil v orelské jednotě a dalších katolických spolcích. Za první republiky byl členem sociální demokracie. Za tzv. slovenského štátu pracoval v rozhlase, po osvobození vstoupil do Demokratické strany, v jejímž rámci tvořil katolické křídlo.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval do konce funkčního období, tedy do voleb do Národního shromáždění 1948.\n\nPo únorovém převratu byl pronásledován. Musel opustit Bratislavu a ztratil učitelské místo na střední škole. Přestěhoval se do domku manželky v Gajarech. Nastoupil jako manuální pracovník na jakubovské rybníky. Pak se stal mistrem v drůbežárně v Myjavě. Věnoval se studiu historie a psal scénky pro veřejné besídky a estrády. Později byl zatčen a vězněn. Důvodem byla jedna scénka, kterou napsal a v níž měl přirovnat předsedu JZD k beranovi. Za urážku veřejného činitele byl odsouzen na půl roku nepodmíněně. Později byl rehabilitován a pracoval v odboru středního školství ve Výzkumném ústavu pedagogickém. Podílel se na přípravě nových učebnic a osnov. Přestěhoval se zpět do Bratislavy, kde mu byl vrácen zabavený byt. Od ledna 1962 do dubna 1968 byl agentem StB v regionu Bratislava-okolie (krycí jméno Borik) se zaměřením na bývalou Demokratickou stranu.\n\nZemřel v roce 1994 v Bratislavě.\n\n"}
{"id": "759461", "url": "https://cs.wikipedia.org/wiki?curid=759461", "title": "Šumař na střeše", "text": "Šumař na střeše\n\nŠumař na střeše ( \"Fiddler on the Roof\", \"Anatevka\") je americký muzikál, který vznikl podle knihy spisovatele Šoloma Alejchema \"Tovje vdává dcery\", jejíž český překlad vyšel v roce 1958. Hudbu k němu napsal Jerry Bock. Muzikál byl i zfilmován, stejnojmenný film byl natočen roku 1971 režisérem Normanem Jewisonem.\n\nČeskou premiéru měl tento muzikál v pražském Tylově divadle v únoru 1968 v hudebním provedení Dalibora Brázdy. Divadlo Na Fidlovačce má Šumaře ve svém repertoáru již od roku 1998. V obnovené premiéře ho diváci mohou zhlédnout od roku 2006. Hlavní roli Tovjeho hraje Tomáš Töpfer, který za tuto roli získal \"cenu Thálie\" 2006. I Městské divadlo Brno má tento muzikál, který měl premiéru roku 2006, na svém repertoáru.\n\nMuzikál pojednává o životě chudého mlékaře Tovjeho, který má se svou manželkou pět dcer a žije na Ukrajině. Mlékař je Žid, proto se celý jeho život odvíjí okolo tohoto náboženství. Jak dcery postupně dospívají, otec je chce provdat za ženichy, které jim sám vybere, ale dcery na to mají jiný názor.\n\nTento muzikál má na svém repertoáru Městské divadlo Brno od roku 2006. Délka představení je 3 hodiny s jednou dvacetiminutovou přestávkou.\n\n"}
{"id": "759462", "url": "https://cs.wikipedia.org/wiki?curid=759462", "title": "Jan Bečvář (1924)", "text": "Jan Bečvář (1924)\n\nJ.M. can. Jan Bečvář (26. května 1924 Praha – 29. srpna 2005 Most) byl český katolický kněz, politický vězeň, čestný kanovník kapituly sv. Štěpána v Litoměřicích. Rovněž byl posledním farářem v Bečově u Mostu.\n\nPocházel z Prahy z rodiny československého legionáře. Rodiče nebyli příliš nábožensky zaměření, kněžský stav ho v mládí výrazněji nepřitahoval, angažoval se však v Sokole. Po maturitě a totálním nasazení v Německu v průběhu II. světová války však vnitřně dozrál a začal se zajímat o historii a teorii náboženství. Chtěl se stát profesorem a začal studovat teologickou fakultu.\nNa kněze byl vysvěcen však už v tajnosti z důvodu nástupu komunistického totalitního režimu na Bílou sobotu 8. dubna 1950 na litoměřickém proboštství biskupem Štěpánem Trochtou, který se tehdy obával, že bude internován podobně jako arcibiskup Beran a kněžské Svěcení v řádném termínu mu bude znemožněno. K uvěznění Trochty pak opravdu došlo, byl internován o několik měsíců později, v červenci 1950.\n\n1. října 1950 Bečvář nastoupil vojenskou základní službu u PTP v Libavé u Olomouce, ze které se vrátil až na Silvestra 1953.\n\nDuchovní správy se ujal teprve po čtyřech letech po svém svěcení, 19. ledna 1954, se stal kaplanem litoměřického děkanství. Ale již 28. května 1954 byl spolu se svým spolužákem Josefem Helikarem zatčen. Byl obviněn z toho, že v roce 1950 od biskupa Trochty přijal dva dopisy, ve kterých měl biskup vyjadřovat své názory na státní zřízení a dokazovat, že není za vývoj situace nijak osobně zodpovědný, a že se neprohřešil proti instrukcím Vatikánu. Bečvář měl údajně tyto dopisy zakopat u svých rodičů v České Lípě. Dále se mu kladlo za vinu, že podával bývalému rektorovi litoměřického semináře P. Rabasovi, ten byl souzen společně s Trochtou, \"„zprávy a poznatky získané během výkonu VPS“\". Krajský soud v Ústí nad Labem, v neveřejném procesu, který se konal v Litoměřicích 11. ledna 1955, ho uznal vinným z trestných činů „pomoci k velezradě“ a „ohrožení státního tajemství“. Odsouzen byl na šest a půl roku nepodmíněně a k řadě vedlejších trestů. Předsedou senátu byl JUDr. Oldřich Kubáněk, soudci Oldřich Jaroš a František Rychtařík, státním prokurátorem JUDr. Stanislav Dunaj.\n\nTěchto šest let byl vězněn - v Jáchymově, Rtyni a Valdicích i jinde. Ke svým vězeňským letům později řekl: \"„Byla to nejlepší škola pro mou praxi. Našel jsem tu docela nový pohled na život a na člověka. Naučil jsem se v každém hledat to dobré a snažit se vytvářet s každým člověkem jednotu, jak jen je to možné.“\"\n\nVe vězení byl až do roku 1960 a dalších pět let pak pracoval jako dělník v ČKD. Soudní proces vedený proti němu byl od začátku do konce zmanipulovaný a obnova řízení byla povolena již v roce 1966. V roce 1965 byl Bečvářovi vrácen Státní souhlas k výkonu duchovenské činnosti. V roce 1967 pak Krajský soud v Ústí nad Labem původní rozsudek z 11. ledna 1955 v plném rozsahu zrušil.\n\nOd 1. dubna 1964 byl pověřen službou vikaristy při litoměřické katedrále sv. Štěpána.\n\nDále byl ustanoven od 1. srpna 1965 za administrátora farností Duchcov a Zabrušany.\n\nKdyž biskup litoměřické diecéze Štěpán Trochta, ve smyslu Motu proprio papeže Pavla VI. \"Ecclesiae Sanctae\" z 6. srpna 1966 a dekretů II. vatikánského koncilu, zřídil dne 28. března 1969 Diecézní kněžskou radu, jmenoval do ní také Jana Bečváře.\n\nV roce 1970 mu litoměřický biskup Štěpán Trochta udělil titul osobního faráře s privilegiem nosit synodalie a expositorium (lat. \"cum iure synodalium et expositorii canonicalis\"). Farnost Duchcov vedl až do roku 1989.\n\nV období Normalizace opět Bečvářovi nastalo pronásledování ze strany státních orgánů. 14. března 1979 byl na něho v Ústí nad Labem vydán Státní bezpečností svazek pro podezření ze spáchání trestných činů podle § 109 trestního zákona (Opuštění republiky) a § 178 trestního zákona (Maření dozoru nad církvemi a náboženskými společnostmi). Podle blíže neupřesněných informací měl Bečvář zařídit, aby duchcovský Ministrant Pavel Mikeš mohl studovat teologii v Římě. Mikeš následně skutečně emigroval. Bylo též podezření ze strany StB, že Bečvář rozmnožuje a kolportuje církevní Samizdat. Dále StB zjistila, že se P. Bečvář veřejně vyslovoval proti prorežimní kněžské organizaci Sdružení katolických duchovních Pacem in terris a ve své kritice pokračoval i poté, co byl předvolán k pohovoru k okresnímu církevnímu tajemníkovi (OCT) v Teplicích. Nakonec však akce proti němu ukončila Státní bezpečnost tzv. \"„preventivně profylaktickým pohovorem“\", ale do archivu byl jeho svazek ad acta uložen až 29. dubna 1987.\n\nBěhem svého dlouhého působení v duchovní správě v Duchcově se čile zabýval historií a moderní teologickou literaturou. Při rekonstrukci pokryvu věží duchcovského děkanského kostela Zvěstování Panny Marie umístil ilegálně do jedné z makovic schránku se svědectvím o normalizaci. Stalo se tak, 21. srpna 1969, v den prvního výročí invaze armád Varšavské smlouvy do Československa.\n\nOd 1. února 1990 se ujímá duchovní správy farností Trmice, Předlice, Řehlovice a Stebno.\n\nDěkanem v Libáni byl ustanoven 1. října 1990. Odkud spravoval i farnosti Bystřici a Osenice.\n\nV roce 1995 se stal děkanem v Mostě a spravoval i přilehlé Slatinice, Vtelno, Kopisy, Holešice, Židovice, České Zlatníky a Lužici. Nakonec byl ustanoven od 1. srpna 1999 farářem v Bečově u Mostu. Pro svou záslužnou činnost se stal 26. května 1999 čestným kanovníkem litoměřické kapituly.\n\nZemřel 29. srpna 2005 v nemocnici v Mostě. Rozloučení s ním se konalo 6. září 2005 při zádušní mši svaté v děkanském kostele Nanebevzetí Panny Marie v Mostě, 7. září 2005 bylo rozloučení s ním v katedrále sv. Štěpána v Litoměřicích.\n\n\n\n"}
{"id": "759465", "url": "https://cs.wikipedia.org/wiki?curid=759465", "title": "Josef Geryk", "text": "Josef Geryk\n\nJosef Geryk (14. října 1942 Nový Jičín – 27. července 2013 Červeník) byl československý fotbalový brankář.\n\nV československé lize hrál za Baník Ostrava a Spartak Trnava. Nastoupil ve 149 utkáních. S Trnavou získal 5 mistrovských titulů. Vítěz Československého poháru v letech 1967, 1971 a 1975. V Poháru mistrů evropských zemí nastoupil v 10 utkáních, v Poháru vítězů pohárů ve 2 utkáních a v Poháru UEFA ve 2 utkáních. Za juniorskou reprezentaci do 23 let nastoupil v 12 utkáních a za olympijskou reprezentaci ve 4 utkáních.\n\n\n"}
{"id": "759471", "url": "https://cs.wikipedia.org/wiki?curid=759471", "title": "Andělín Šulík", "text": "Andělín Šulík\n\nAndělín Šulík, křtěný Engelbert Alois (4. června 1901 Třebovice – 1977), byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 pronásledován a vězněn.\n\nVystudoval české gymnázium v Opavě. Už tehdy byl aktivní v Sokolu. Od 1. května 1918 byl vedoucím Československé socialistické mládeže. V meziválečném období působil nejprve jako učitel. Pak vystudoval práva. Potom pracoval jako úředník zemského finančního ředitelství v Opavě. 13. dubna 1934 se stal přednostou prezídia zemského finančního ředitelství. V létě roku 1938 se angažoval v přípravě na obranu republiky a Slezska proti hrozící německé invazi. 7. června 1938 byl prezídiem zemského finančního ředitelství ustanoven za evakuačního komisaře pro státní úřady v Opavě. Po mnichovské dohodě prováděl stahování českých zaměstnanců z Opavy. V této funkci získal kontakty, které pak využil v odboji.\n\nZa okupace byl státním úředníkem v Protektorátu. Udržoval kontakty s odbojem. Působil coby trestní referent u Hlavního celního úřadu v Brně a pomáhal vězněným Čechům i Židům. V období let 1941–1945 byl opakovaně vězněn. 21. listopadu 1941 ho při prvním stanném právu zatklo brněnské gestapo kvůli jeho kontaktům s J. Beránkem z Frýdku, který byl napojen na tzv. Trumpešovu odbojovou skupinu v Brně. Poskytl Beránkovi státní úvěr a peníze pak byly využity na podporu odboje. Šulík byl zároveň členem ilegální Slezské národní rady. Po zrušeno stanného práva byl propuštěn. Zůstal ovšem činný v odboji a byl nadále sledován gestapem. 3. července 1944 byl opět zatčen. Důvodem bylo opět podezření na spolupráci s Trumpešovou skupinou. Kromě toho byl obviněn z poslechu nepřátelského rozhlasu. 1. října 1944 byl převezen do věznice v Kounicových kolejích v Brně. Měl být deportován do Mauthausenu, ale do transportu nakonec nebyl zařazen, protože byl pracovně nasazen jako vězeň v Brně. Pracoval jako vězeňský sběrač prádla. Pomáhal při vynášení motáků. Ve vězení zůstal do náletu 19. dubna 1945, kdy po útěku gestapa areál vězení opustil. Do konce války se skrýval v Bílovicích u Brna.\n\nIhned po válce se opětovně zapojil do veřejného a politického dění. V polovině května 1945 byl pověřen obnovou slezského finančního ředitelství a zajištěním ostrahy hranic finanční stráží. Byl pověřencem Slezské národní rady pro styk s úřady v Brně, kde působil ve funkci správce zemského finančního ředitelství. Podporoval obnovu Země slezské. V parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948.\n\nByl protikomunisticky orientován. Již v roce 1946 se dozvěděl, že komunistický politik Václav Nosek měl Šulíka zařadit na seznam lidí, kteří za války poskytovaly informace gestapu. Kontaktoval Noska a dostalo se mu ujištění, že věc bude napravena a nebudou vytvářená žádná vykonstruovaná obvinění. Po komunistickém převratu v roce 1948 byl pronásledován a vězněn. Ještě v říjnu 1948 obdržel osvědčení o státní a národní spolehlivosti, čímž byly oficiálně vyvráceny veškeré spekulace o jeho nevhodném chování za okupace. Později ovšem byl zatčen, osm měsíců zadržován ve vazbě a podrobován mučení. V červnu 1950 proběhl v Opavě soud s „exponenty protistátního spiknutí“. Andělín Šulík byl odsouzen na 25 let. Počátkem prosince 1950 byl z věznice v Plzni převezen na výslech k StB v Jihlavě. Zde byl obviněn, že se zapojil do přípravy státního převratu, který měl být proveden po vstupu západních armád do Československa. 5. prosince 1951 byl převezen do Leopoldova. Tvrdé podmínky se podepsaly na jeho zdravotním stavu. Počátkem roku 1953 dosahovala jeho tělesná váha pouhých cca 40 kg. V dubnu 1955 byl převezen do Ilavy. V roce 1956 byl umístěn do vězeňské nemocnice s akutním zánětem prostaty a močového měchýře. Poslední dva roky svého věznění strávil opět v Leopoldově. Propuštěn byl na amnestii v květnu 1960. Od roku 1958 ho sledovala Státní bezpečnost jako osobu III. kategorie nebezpečnosti.\n\nPrvní dva roky na svobodě přežíval bez peněz a bez bytu. V polovině 60. let nastoupil jako noční hlídač. Snažil se u Vojenského historického ústavu docílit uznání svých zásluh v odboji během druhé světové války. V roce 1964 byl částečně rehabilitován, ale ještě v roce 1966 ho Vojenský historický ústav odmítl uznat za válečného odbojáře s poukazem na to, že byl po válce odsouzen za velezradu. V září 1967 začalo další kolo prověřování jeho případu a zároveň došlo k přezkumu stalinských procesů s Miladou Horákovou a dalšími politiky.\n\nV dubnu 1968 se stal tajemníkem brněnské organizace Klub 231, sdružující bývalé politické vězně. Usiloval ovšem o samostatný postup moravské organizace a propojení se Společností pro lidská práva v ČSSR. Poté, co pražské ústředí tyto plány neschválilo, byl fakticky z Klubu 231 se svými stoupenci vyloučen a nadále vystupoval jako představitel autonomního sdružení Organizace na ochranu lidských práv – K 231 v Brně. Propagoval obnovu slezské země a posílení autonomie Sokola.\n\nV době pražského jara byl aktivní v Československé straně socialistické (nástupkyně předúnorové ČSNS). Po nástupu normalizace byl ovšem na základě pohovorů vyloučen roku 1970 ze strany. Již předtím v listopadu 1969 vyšel v brněnské \"Rovnosti\" článek, ve kterém byl Šulík dehonestován a označován za válečného konfidenta gestapa. Šulík se bránil a žádal o tiskovou opravu. Počátkem 70. let pak trvale bojoval za očištění svého jména.\n\nZemřel po krátké nemoci ve věku nedožitých 76 let.\n"}
{"id": "759472", "url": "https://cs.wikipedia.org/wiki?curid=759472", "title": "Josef Tomášek", "text": "Josef Tomášek\n\nJméno a příjmení Josef Tomášek má více nositelů:\n\n"}
{"id": "759475", "url": "https://cs.wikipedia.org/wiki?curid=759475", "title": "Josef Tomášek (lidovecký politik)", "text": "Josef Tomášek (lidovecký politik)\n\nJosef Tomášek (26. března 1907 Svébohov – 22. srpna 1980 Svébohov) byl český a československý politik Československé strany lidové a poválečný poslanec Ústavodárného Národního shromáždění. Po roce 1948 politicky pronásledován a vězněn.\nPocházel z chudé vesnice na Zábřežsku. Vystudoval dvouletou hospodářskou školu ve Šilperku (dnes Štíty), odbornou lukařskou školu v Rožnově pod Radhoštěm a reálné gymnázium v Brně. Od mládí byl aktivním členem katolických organizací - mládežnického spolku Omladina a tělocvičné organizace Orel. Působil i v Šamalíkově Svazu lidových zemědělců a ve Svazu absolventů hospodářských škol. Zajímal se i o literární tvorbu, pod pseudonymem \"Václav Jarský\" napsal několik nenáročných divadelních her. V letech 1936-1945 byl zaměstnán coby tajemník v \"Ústředí hospodářských škol\" v Brně. Po 2. světové válce se vrátil do Svébohova, kde pracoval na rodném hospodářství. Stal se funkcionářem ČSL. Byl členem krajské lidové rady v Olomouci a horlivým stranickým agitátorem.\nV parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do konce funkčního období, tedy do voleb do Národního shromáždění roku 1948. Působil v zemědělském výboru. V parlamentu se orientoval na zemědělská témata a patřil mezi skupinu podobně zaměřených poslanců (Štěpán Benda, Rostislav Sochorec atd.), kteří dokázali až do roku 1948 blokovat komunistické plány na pozemkovou reformu. Odmítali zejména zábor církevní půdy v rámci revize pozemkové reformy.\n\nPo únoru 1948 sice nebyl vyloučen z ČSL ani z parlamentu, ale nebyl už navržen na jednotnou kandidátku Národní fronty ve volbách v květnu 1948. V lednu 1949 byl zatčen a v zinscenovaném procesu 1. listopadu 1949 odsouzen na 25 let žaláře. V roce 1960 byl amnestován, poté pracoval v JZD Svébohov. V roce 1963 se dokonce stal předsedou. V době pražského jara se krátce vrátil do politiky, v červnu 1968 byl zvolen předsedou okresního výboru ČSL v Šumperku. Za normalizace odešel z politiky a od roku 1973 do své smrti vedl kroniku své rodné obce.\n\n"}
{"id": "759480", "url": "https://cs.wikipedia.org/wiki?curid=759480", "title": "Bloodrock", "text": "Bloodrock\n\nBloodrock byla americká progresivní rocková skupina, založená v texaském Fort Worthu v roce 1969. V roce 1975 se skupina rozpadla. V roce 2005 byla skupina obnovena pro jeden koncert.\n\n\n\n\n"}
{"id": "759486", "url": "https://cs.wikipedia.org/wiki?curid=759486", "title": "Malgašská Wikipedie", "text": "Malgašská Wikipedie\n\nMalgašská Wikipedie je edice Wikipedie v malgaštině. Její provoz byl zahájen v roce 2004. V lednu 2020 obsahovala přes 92 000 článků a pracovali pro ni 3 správci. Registrováno bylo přes 22 000 uživatelů, z nichž bylo asi 30 aktivních. V počtu článků byla 66. největší Wikipedie a největší Wikipedií v africkém jazyce.\n\n"}
{"id": "759487", "url": "https://cs.wikipedia.org/wiki?curid=759487", "title": "Čeněk Torn", "text": "Čeněk Torn\n\nČeněk Torn (30. května 1898 Podlešín – 15. února 1980 Chicago) byl český a československý politik Československé strany národně socialistické a poválečný poslanec Ústavodárného Národního shromáždění. Po roce 1948 pronásledován.\n\nPoté, co absolvoval hospodářskou školu, působil na rodném statku v Podlešíně u Slaného, který později převzal po rodičích. V meziválečné době se angažoval v Republikánské straně zemědělského a malorolnického lidu (agrární strana), za kterou neúspěšně kandidoval v parlamentních volbách v roce 1929 a parlamentních volbách v roce 1935. V letech 1918–1924 byl agrárním mládežnickým funkcionářem. V letech 1927-1941 působil na postu starosty rodného Podlešína a v období let 1928–1941 byl členem okresního zastupitelstva a výboru ve Slaném. Za okupace byl náměstkem generálního tajemníka Národního souručenství. Spolupracoval zároveň s odbojem. V roce 1941 byl z funkce v Národním souručenství odvolán a byl pak pronásledován nacisty. Téhož roku ho zatklo gestapo a do konce války byl vězněn v koncentračním táboře Mauthausen a Neuengamme. V květnu 1945 přežil jako vězeň potopení lodi Cap Arcona.\n\nPo osvobození přešel k národním socialistům (angažoval se sice za obnovení agrární strany, ale to se nepodařilo). V parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948.\n\nPo komunistickém převratu v roce 1948 odešel do exilu. Od roku 1949 žil v USA, kde působil v exilové agrární straně a v Radě svobodného Československa.\n\n"}
{"id": "759489", "url": "https://cs.wikipedia.org/wiki?curid=759489", "title": "Alexander Neumann", "text": "Alexander Neumann\n\nAlexander Neumann, někdy Alexander von Neumann (15. říjen 1861 Jasenice – 16. června 1947 Wellington), byl rakouský architekt, působící rovněž v Čechách a na Moravě.\n\nV letech 1874–1882 studoval reálku v Bílsku. Pak v letech 1882-1888 studoval architekturu na Technické vysoké škole ve Vídni (Technischen Hochschule Wien) u profesorů Heinricha Ferstela a Karla Königa. Po složení druhé státní zkoušky podnikl studijní cestu po Itálii, Španělsku a Francii. V letech 1891–1894 pracoval ve slavném ateliéru Fellner a Helmer. Dne 3. února 1895 získal stavitelskou koncesi.\n\nProjektoval řadu nájemních domů a paláců ve Vídni i jinde. V roce 1909 založili spolu s Ernstem Gotthilfem projekční ateliér, který působil až do roku 1939.\n\nV roce 1939 se mu podařilo uprchnout do Austrálie.\n\n\n"}
{"id": "759490", "url": "https://cs.wikipedia.org/wiki?curid=759490", "title": "Kakaši Hatake", "text": "Kakaši Hatake\n\nKakaši Hatake ( はたけカカシ, mezi českými fanoušky též populární Hepburnův přepis Kakashi Hatake) je jedna z hlavních postav mangy a anime seriálů \"Naruto\" a \"Naruto Šippúden\", jejichž autorem je Masaši Kišimoto. Kakaši je nindžou Skryté Listové vesnice hodnosti džónin a velitelem týmu 7, jehož členy jsou Naruto Uzumaki, Sakura Haruno a Sasuke Učiha. Mezi jeho charakteristické rysy patří chození pozdě na domluvená setkání, nošení masky přes obličej a čtení knih od Džiraiji. Ve světě nindžů je dobře znám pod přezdívkou \"kopírovací nindža Kakaši\" kvůli tomu, že vlastní šaringan, jenž získal od svého přítele, Obita Učihy. Přestože používá v boji především techniky zkopírované šaringanem, vytvořil Kakaši i svou vlastní, originální techniku: Bleskové ostří ( 雷切, \"Raikiri\").\n\n"}
{"id": "759495", "url": "https://cs.wikipedia.org/wiki?curid=759495", "title": "Marie Trojanová (komunistická politička)", "text": "Marie Trojanová (komunistická politička)\n\nMarie Trojanová, též Marie Trojanová-Genyková (5. února 1906 Žacléř – 1987), byla česká a československá politička Komunistické strany Československa a poválečná poslankyně Ústavodárného Národního shromáždění a Národního shromáždění ČSR.\nPůsobila v textilním průmyslu. Členkou KSČ byla již od roku 1922. Počátkem 30. let byla po tři roky bez práce. Od roku 1934 byla zpět vzata do zaměstnání. Byla zvolena předsedkyní závodního výboru. Během druhé světové války působila v odboji a byla po tři roky vězněna.\n\nV roce 1946 se uvádí jako textilní dělnice, bytem Hradec Králové.\n\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za KSČ ve volebním kraji Hradec Králové. V parlamentu zasedala až do konce funkčního období, tedy do roku 1954.\n\nZastávala i stranické posty. VIII. sjezd KSČ ji zvolil za člena Ústředního výboru Komunistické strany Československa. Ve funkci ji potvrdil IX. sjezd KSČ a X. sjezd KSČ. Počátkem 50. let působila jako tajemnice Ústřední rady odborů.\n\nZa nastupující normalizace ji Městský výbor KSČ v Praze zařadil na seznam „představitelů a exponentů pravice“. V té době je uváděna jako vedoucí tajemnice MV SPB.\n\n"}
{"id": "759498", "url": "https://cs.wikipedia.org/wiki?curid=759498", "title": "Marie Trojanová", "text": "Marie Trojanová\n\nJméno a příjmení Marie Trojanová má více nositelů:\n\n"}
{"id": "759510", "url": "https://cs.wikipedia.org/wiki?curid=759510", "title": "Bloodrock (album)", "text": "Bloodrock (album)\n\nBloodrock je eponymní debutové studiové album americké hard rockové skupiny Bloodrock. Album vyšlo v březnu 1970 u Capitol Records. Album produkoval Terry Knight. V roce 1995 vyšlo album na CD u Repertoire Records.\n\n"}
{"id": "759520", "url": "https://cs.wikipedia.org/wiki?curid=759520", "title": "Jorubská Wikipedie", "text": "Jorubská Wikipedie\n\nJorubská Wikipedie je edice Wikipedie v jorubštině (jazyk Jorubů). V lednu 2020 obsahovala přes 32 000 článků a pracovali pro ni 3 správci. Registrováno bylo přes 19 000 uživatelů, z nichž bylo asi 35 aktivních. V počtu článků byla 103. největší Wikipedie a 2. největší Wikipedie v africkém jazyce po malgaštině.\n\n"}
{"id": "759531", "url": "https://cs.wikipedia.org/wiki?curid=759531", "title": "Stanislav Fišan", "text": "Stanislav Fišan\n\nStanislav Fišan (* 2. dubna 1961, Šurany) je bývalý slovenský fotbalový brankář.\n\nHrál za Inter Bratislava, Slovan Bratislava a Spartak Trnava. Chytal za ligový výběr Slovenska na zájezdu v Jižní Americe v utkání s Argentinou a Peru. V mezistátním utkání Slovenska s Polskem byl náhradníkem Ladislava Molnára. Jeho syn Andrej Fišan chytal také ve slovenské lize (např. za FK Senica, DAC 1904 Dunajská Streda).\n\n"}
{"id": "759537", "url": "https://cs.wikipedia.org/wiki?curid=759537", "title": "Církevní úřad", "text": "Církevní úřad\n\nCírkevní úřad je postavení, které bylo v církvi svěřeno jednotlivci (fyzické osobě) jako služba k dosažení duchovního účelu. Na rozdíl od čestných titulů se církevní úřad pojí s řadou práv a povinností.\n\nNěkteré církevní úřady: papež, diecézní biskup, farář.\n\n"}
{"id": "759540", "url": "https://cs.wikipedia.org/wiki?curid=759540", "title": "František Gibic", "text": "František Gibic\n\nFrantišek Gibic (27. května 1914 Březiněves – 27. listopadu 1988, Praha) byl československý fotbalista, útočník, levé křídlo. Po skončení aktivní kariéry působil jako rozhodčí a trenér.\n\nKopanou začal hrát hadrákem z ponožek a punčoch ukradených mamince v rodné Březiněvsi a Ďáblicích, kam docházel do základní školy. V létě se hrálo naboso, v zimě se rozbilo hodně bot – to bylo výprasků. Na měšťanské škole ho pro sebe získala Viktoria 8. Za gól dostával buřt od pana restauratéra, fanouška Viktorie. Později roku 1934 ho koupil Meteor VIII. Hostoval v různých týmech. Hrál i v cizině (Švédsko, Francie, Severní Afrika). V československé lize hrál za SK Plzeň a Bohemia AFK Vršovice. Nastoupil ve 104 ligových utkáních a dal 37 ligových gólů. Hráčskou kariéru ukončil roku 1952 ve 38 letech.\n\n"}
{"id": "759542", "url": "https://cs.wikipedia.org/wiki?curid=759542", "title": "Barbora Krejčíková", "text": "Barbora Krejčíková\n\nBarbora Krejčíková (* 18. prosince 1995, Brno) je česká profesionální tenistka. Spolu s Kateřinou Siniakovou vyhrála ženskou čtyřhru na French Open 2018 a ve Wimbledonu 2018. Spolu s Američanem Rajeevem Ramem zvítězila ve smíšené čtyřhře na Australian Open 2019. Při vítězství ve smíšené čtyřhře na Australian Open 2020 byl jejím partnerem Nikola Mektić z Chorvatska.\n\nV juniorské kategorii se Siniakovou získaly tři deblové Grand Slamy, když triumfovaly na French Open 2013, ve Wimbledonu 2013 a na US Open 2013. Jako poražená finalistka skončila v juniorské čtyřhře Australian Open 2013, kde byla její spoluhráčkou Ukrajinka Olexandra Korašviliová. V roce 2013 vyhrála dvouhru i čtyřhru na Evropském juniorském šampionátu do 18 let ve švýcarském Klostersu.\n\nVe své dosavadní kariéře na okruhu WTA Tour vyhrála šest deblových turnajů a limogeskou čtyřhru v sérii WTA 125K. Jako poražené finalistky se Siniakovou dohrály na Turnaji mistryň 2018. V rámci okruhu ITF získala čtrnáct titulů ve dvouhře a devatenáct ve čtyřhře.\n\nOd roku 2017 začala nastupovat za TK Precheza Přerov. Předtím hrála za Slovan Ivančice a v letech 2012–2014 za TK Agrofert Prostějov.\n\nOd druhé poloviny října 2018 do poloviny ledna 2019 byla světovou jedničkou ve čtyřhře žen, kterou se s Kateřinou Siniakovou staly společně jako pátá a šestá Češka, respektive čtyřicátá a čtyřicátá první hráčka od zavedení klasifikace v roce 1984. V deblovém žebříčku tak vytvořily čtrnáctou dvojici na vrcholu pořadí.\n\nNa žebříčku WTA byla nejvýše ve dvouhře klasifikována v červenci 2019 na 115. místě a ve čtyřhře pak v říjnu 2018 na 1. místě. Na juniorském kombinovaném žebříčku ITF byla nejvýše postavena v říjnu 2013 na 3. příčce. Od roku 2014 ji trénovala wimbledonská vítězka z roku 1998 Jana Novotná.\n\nV českém fedcupovém týmu debutovala v roce 2019 ostravským čtvrtfinálem Světové skupiny proti Rumunsku, v němž se Siniakovou prohrála rozhodující čtyřhru. Češky tak odešly poraženy 2:3 na zápasy. Ve Fed Cupu 2018 se stala členkou vítězného týmu, když byla poprvé nominována do pražského finále proti Spojeným státům. Do roku 2020 v soutěži nastoupila k dvěma mezistátním utkáním s bilancí 0–0 ve dvouhře a 1–1 ve čtyřhře.\n\nV anketě Zlatý kanár byla mezi juniorkami oceněna za rok 2011 v kategorii Talent roku. V roce 2018 se Siniakovou zvítězily v kategorii deblový pár roku a byly členkami vítězného fedcupového týmu. V anketě Sportovec roku 2018 byla společně se Siniakovou oceněna mezi jednotlivci na 9. místě. V kategorii Kolektiv vyhrála s fedcupovým týmem 1. místo. Ženská tenisová asociace ji vyhlásila se Siniakovou deblovým párem roku pro sezónu 2018.\n\nPrvní ženský turnaj na okruhu ITF odehrála v červenci 2010 ve slovenských Piešťanech. V září 2011 vyhrála premiérový turnaj na této úrovni tenisu na osijecké události, když triumfovala s Anetou Dvořákovou ve čtyřhře. Probojovala se také do finále dvouhry, kde podlehla Chorvatce Petře Sunićové ve třech setech.\n\nDebutové finále na okruhu WTA Tour odehrála na říjnovém BGL Luxembourg Open 2014 v Lucemburku. Po boku krajanky Lucie Hradecké nestačily v zápase o deblovou trofej na dvojici Timea Bacsinszká a Kristina Barroisová. První titul pak vybojovala ve čtyřhře Coupe Banque Nationale 2015, zářijového turnaje v Québecu. S Belgičankou Anou-Sophií Mestachovou ve finále zdolaly argentinsko-polský pár María Irigoyenová a Paula Kaniová.\n\nNa nejvyšší grandslamové úrovni hrála v průběhu sezón 2014 a 2015 singlové kvalifikace. V hlavní soutěži debutovala ženskou čtyřhrou French Open 2015, kde se její partnerkou stala Němka Julia Görgesová. V úvodním kole však uhrály jen tři gamy na nejlepší světovou dvojici Martina Hingisová a Sania Mirzaová.\n\nDo prvního grandslamového semifinále postoupila v ženské čtyřhře French Open, kde hrála po boku Kateřiny Siniakové. Vyřadily také světové jedničky Martinu Hingisovou se Sanií Mirzaovou, kterým oplatily čtvrtfinálovou porážku z dubnového Porsche Tennis Grand Prix, či nasazené šestky a krajanky Andreu Hlaváčkovou s Lucií Hradeckou. Před branami finále je zastavil sedmý nasazený pár Jekatěrina Makarovová a Jelena Vesninová z Ruska.\n\nDo premiérového čtvrtfinále dvouhry okruhu WTA Tour se probojovala jako 254. hráčka žebříčku na květnové antuce norimberského Nürnberger Versicherungscupu. Po kvalifikačních výhrách nad krajankami Jesikou Malečkovou a Petrou Krejsovou si poprvé v probíhající sezóně zahrála hlavní soutěž a celkově poosmé. V úvodních dvou kolech hlavní soutěže jí soupeřky skrečovaly v průběhu druhých sad. Nejdříve rumunská kvalifikantka Alexandra Cadanțuová, která prohrávala 2–5 ve druhém setu. Poté také favorizovaná Němka Laura Siegemundová, jež si za příznivého stavu 6–4 a 5–5 poranila koleno a byla z dvorce odnesena na nosítkách. Mezi poslední osmičkou pak odvrátila pět mečbolů německé hráčky Cariny Witthöftové. V rozhodující sadě semifinále udělila Rumunce Soraně Cîrsteaové „kanára“ a probojovala se do závěrečného zápasu turnaje. V něm nestačila na nejvýše nasazenou Nizozemku a obhájkyni trofeje Kiki Bertensovou, když za 56 minut uhrála jen tři hry. V následném vydání žebříčku WTA se posunula na 142. příčku, dvě místa za kariérním maximem.\n\nSe Siniakovou vyhrála ženskou čtyřhru French Open, když ve čtvrtfinále zdolaly turnajové trojky Andreju Klepačovou s Maríou José Martínezovou Sánchezovou a v semifinále druhé nasazené plzeňské rodačky Andreu Sestini Hlaváčkovou s Barborou Strýcovou. V boji o titul přehrály za 65 minut japonskou dvojici Eri Hozumiová a Makoto Ninomijová po dvousetovém průběhu. Staly se tak třetím českým párem, jenž vyhrál Roland Garros. O měsíc později triumfovaly i v ženském deblu Wimbledonu, když ve finále zdolaly americko-český pár Nicole Melicharová a Květa Peschkeová.\n\nV lednu s Američanem Rajeevem Ramem vyhrála smíšenou čtyřhru na Australian Open. Se Siniakovou odešly poraženy z finále čtyřhry BNP Paribas Open v Indian Wells. V dubnu vyhrála dva turnaje okruhu ITF v řadě. Nejdříve ve floridském Palm Harbor s dotací 80 tisíc dolarů, ve finále hladce zdolala nasazenou jedničku Nicole Gibbsovou, když čas utkání činil 58 minut. O týden později přidala celkově dvanáctou trofej v alabamském Pelhamu, na akci s rozpočtem 25 tisíc dolarů. V závěrečném zápase přehrála americkou turnajovou dvojku Caroline Dolehideovou. Na začátku května ovládla turnaj ITF s dotací 60 tisíc dolarů v německém Wiesbadenu po finálovém vítězství nad Ukrajinkou Katarinu Zavackou. V červnovém finále události ITF ve Starých Splavech s rozpočtem 60 tisíc dolarů přehrála Denisu Allertovou.\n\nPremiérovou trofej z kategorie Premier 5 si odvezla ze čtyřhry Rogers Cupu v Torontu, kde se Siniakovou ve finále zdolaly německo-nizozemské turnajové čtyřky Annu-Lenu Grönefeldovou a Demi Schuursovou po dvousetovém průběhu. Druhý sezónní titul přidaly na Upper Austria Ladies Linz 2019 v Linci po výhře nad rakousko-švýcarskou dvojici Barbara Haasová a Xenia Knollová. Již postupem do finále si zajistily účast na Turnaji mistryň.\n\nSezónu rozehrála na události ITF v Honkongu s dotací 25 tisíc dolarů, kde ve čtvrtfinále podlehla Francouzce Harmony Tanové. Na Shenzhen Open prohrála v kvalifikačním kole s Rumunkou Irinou-Camelií Beguovou. V deblové soutěži však získala se Siniakovou titul po finálovém vítězství nad Číňankami Čeng Saj-saj a Tuan Jing-jing. První zápas dvouhry na grandslamu vyhrála na Australian Open, kde do hlavní soutěže prošla z tříkolové kvalifikace. V jejím závěru přehrála Američanku Sachii Vickeryovou. Na úvod singla pak zdolala Estonku Kaiu Kanepiovou po třísetovém průběhu. Ve druhé fázi však získala jen čtyři gemy na dvacátou pátou nasazenou Rusku Jekatěrinu Alexandrovovou, která prodloužila sérii neporazitelnosti na 12 zápasů.\n\nNarodila se roku 1995 v Brně. Má dva starší sourozence. V letech 2007–2015 vystudovala všeobecné Gymnázium Jana Blahoslava v Ivančicích.\n\n"}
{"id": "759544", "url": "https://cs.wikipedia.org/wiki?curid=759544", "title": "General (lokomotiva)", "text": "General (lokomotiva)\n\nGeneral je parní lokomotiva s uspořádáním náprav 4-4-0. Tato lokomotiva hrála významnou roli v epizodě americké občanské války, která vstoupila do dějin jako Velká lokomotivní honička. Lokomotiva je v současné době vystavena jako neprovozuschopná v Southern Museum of Civil War and Locomotive History (Jižní muzeum občanské války a lokomotivní historie) v Kennesaw, Georgie a je zapsána na seznamu národních památek USA.\n\nLokomotivu vyrobila v prosinci roku 1855 firma Rogers, Ketchum & Grosvenor v Patersonu, New Jersey, pro Western and Atlantic Railroad of the State of Georgia, později Western and Atlantic Railroad Company.\"General\" sloužil v nákladní i osobní dopravě na trase Atlanta - Chattanooga.\n\nZa občanské války vešla tato lokomotiva ve známost díky epizodě, která vešla do dějin jako Velká lokomotivní honička. 12. dubna 1862 byl \"General\" unesen seveřany vedenými J. J. Andrewsem. Únos se udál ve stanici Big Shanty (nyní Kennesaw, Georgie). Průvodčí uneseného vlaku William Allen Fuller vedl pronásledování únosců, které skončilo severně od městečka Ringgold, kde únosci zanechali lokomotivu a rozprchli se do lesů, protože jim došlo dříví a voda a nebyli schopni pokračovat v jízdě. Pronásledovatelé využívali různá vozidla i lokomotivy, nejdelší úsek absolvovali s lokomotivou \"Texas\", se kterou pak odtáhli \"Generala\" do Atlanty.\n\nPozději \"General\" těsně unikl zničení, když generál John Bell Hood 1. září 1864 opouštěl Atlantu a nařídil zničit vojenský sklad. \"General\" byl naveden do vozů s municí a s lokomotivou \"Missouri\", aby je vojska Unie nemohla používat.\n\nStroj se dočkal konce války pravděpodobně v takovém stavu, v jakém byl v Atlantě zanechán. Unie měla k dispozici dostatek nových nebo téměř nových lokomotiv, takže nebyla potřeba poškozené stroje opravovat.\n\nPo válce byl \"General\" opraven a dále sloužil společnosti Western and Atlantic. V 70. letech 19. století byl celkově modernizován, dostal nový pluh (\"chytač krav\"), uhelný kotel a další části. Počet dómů byl ze tří snížen na dva a trychtýřový komín typu Radley-Hunter byl nahrazen baňatým. Tím se vzhled lokomotivy zásadně změnil.\n\nPřed válkou společnosti na jihu označovaly své lokomotivy obvykle pouze jmény. Teprve po válce dostal \"General\" číslo 39, protože byl 39. lokomotivou, kterou W&A získala. Jak se postupně obměňoval vozidlový park, vyvstala v roce 1880 potřeba přečíslování. Jako 3. nejstarší stroj dostal \"General\" číslo 3, které mu zůstalo až do dnešních dnů.\n\nV roce 1886 byla lokomotiva přerozchodována z 1524 na 1435 mm.\n\nV polovině 80. letech začala stavba Atlanta and Florida Railroad. Poté, co si W&A pořídila několik moderních lokomotiv, pronajala přebytečné stroje na stavbu zmíněné železnice. Mezi nimi v letech 1887 – 1888 i lokomotivu \"General\".\n\n\"General\" byl vyřazen v roce 1891 a odstaven ve stanici Vinings, kde čekal na svůj konec. Teprve o rok později jej tam objevil E. Warren Clark, profesionální fotograf, a oslovil Johna W. Thomase, prezidenta Nashville, Chattanooga and St. Louis Railway (která v roce 1890 vyhrála soutěž na pronájem Western and Atlantic Railroad of the State of Georgia), s nápadem restaurování \"Generala\" pro světovou výstavu v Chicagu (World's Columbian Exposition) v roce 1893. Thomas návrh přijal a \"General\" brzy putoval do dílen NC&StL v západním Nashvillu. Tehdy dostal stroj původní komín typu Radley-Hunter a vytápění bylo změněno na vytápění dřívím. To však způsobovalo problémy, takže vytápění bylo opět změněno na uhelné, avšak nový komín byl vnějším tvarem přizpůsoben tak, aby vzhledem připomínal původní, trychtýřový komín.\n\nAčkoliv vystavení \"Generala\" bylo nákladné a Warrena Clarka zcela vyčerpalo, zajistil tím jeho uchování. V roce 1901 byl \"General\" umístěn a zpřístupněn v Chattanooze v Union Depot. Tam zůstal téměř 50 let, s výjimkou krátkodobých výstav na různých místech (1927 Baltimore, 1933 Chicago, 1939 New York a konečně 1948 opět Chicago).\n\nV roce 1959 Nashville, Chattanooga and St. Louis, tenkrát již součást Louisville and Nashville Railroad, vytáhla \"Generala\" z chattanoogského depa a začala jej pro oslavy 100. výročí občanské války opravovat do provozuschopného stavu. \"General\" dostal tlakovou brzdu, samočinné spřáhlo (pouze na tendr) a vytápění bylo změněno na olejové. V 60. letech pak společně s kombinovaným vozem L&N č. 665 projel vlastní silou mnoho míst ve Spojených státech.\nJiž od 30. let se objevovaly různé úvahy, kde by mohl být \"General\" lépe umístěn – v podzemní dráze v Atlantě, v památníku v Kennesawských horách, v památníku ve Stone Mountain nebo místo lokomotivy \"Texas\" v atlantské Cycloramě. Dokonce město Paterson, kde byla lokomotiva vyrobena, projevilo zájem, protože nemělo žádný stroj z tamější produkce, který by mohlo vystavit. Žádný z těchto návrhů se nakonec neuskutečnil.\n\nV polovině 60. let začal stát Georgia vyvíjet silný tlak na Chattanoogu, aby mu \"Generala\" přenechala. V roce 1967 požadovalo město Kennesaw zapůjčení lokomotivy a provedení jízd během finanční sbírky. \"General\" již byl na cestě, když mu v další jízdě zabránila skupina občanů Chattanoogy v čele se starostou. Tvrdili, že lokomotiva patří k jejich městu a že soud rozhodne ve sporu s L&N o jejím opatrovnictví v jejich prospěch.\n\nTím začal zdlouhavý proces, který se dostal až k Nejvyššímu soudu, který v roce 1970 rozhodl ve prospěch L&N. Po celou dobu nebyl \"General\" veřejně vystavován, s výjimkou jednoho víkendu v listopadu 1971, kdy byl vystaven v Louisville na nádraží Union Station spolu s nejnovější motorovou lokomotivou č. 1776.\n\nPoté, co L&N vyhrála spor o opatrovnictví, odvezla stroj do Atlanty, a to přes Knoxville a Cartersville, aby se vyhnula Chattanooze. V únoru 1972 představil prezident L&N Kendall lokomotivu guvernérovi státu Georgia a pozdějšímu prezidentovi Jimmymu Carterovi. Po slavnosti byl \"General\" přepraven do připraveného muzea a 12. dubna 1972 bylo muzeum v Big Shanty otevřeno. Zde je \"General\" k vidění dosud.\n\n"}
{"id": "759545", "url": "https://cs.wikipedia.org/wiki?curid=759545", "title": "Texas (lokomotiva)", "text": "Texas (lokomotiva)\n\nTexas je parní lokomotiva s uspořádáním náprav 4-4-0. Tato lokomotiva hrála významnou roli v epizodě americké občanské války, která vstoupila do dějin jako Velká lokomotivní honička. V současné době je jako neprovozuschopná vystavena v atlantském muzeu Cyclorama. Lokomotiva je zapsána v seznamu národních památek USA.\n\nLokomotivu dodala v říjnu 1856 firma Danforth, Cooke and Company, Paterson, New Jersey, za cenu 9.050 $. Lokomotiva dostala číslo 49 a sloužila pro osobní i nákladní dopravu na trase Atlanta – Dalton v Georgii.\n\nNa počátku občanské války sloužila lokomotiva především v místní nákladní dopravě, a to bez vážnější nehody. 12. dubna 1862 táhl \"Texas\" vlak složený z 21 nákladních vozů z Daltonu na jih do Atlanty. Tento vlak se ve stanici Calhoun křižoval s vlakem vedeným lokomotivou \"General\", který unesl Andrews se svými společníky. Ve stanici Adairsville se setkal s pronásledovateli vedenými W. A. Fullerem. Fuller nechal odpojit vagony a tendrem napřed vyrazili za únosci. \"Generala\" objevili po ujetí asi 50 mil, 2 míle severně od městečka Ringgold, kde jej únosci opustili poté, co jim došlo palivo. Strojvedoucí \"Texasu\" Peter Bracken přivěsil \"Generala\" a odtáhlul zpět do Adairsville, kde dobral odstavené vozy a pokračoval do Atlanty.\n\nNásledující rok byl \"Texas\" s devíti krytými vozy pronajat East Tennessee & Virginia Railroad pro dopravu soli a zboží z dolů v Saltville (Virginia), kde přečkal do konce války.\n\nPo válce se \"Texas\" vrátil zpět k W&ARR. V roce 1880 byl přečíslován na 12 a přejmenován na \"Cincinnati\". V roce 1890, po převzetí W&ARR společností NC&StL obdržel nové číslo 212. V roce 1903 byl vyřazen.\n\nLokomotiva nějaký čas chátrala odstavená v Atlantě. Poté však proběhla úspěšná kampaň a podařilo se shromáždit dostatek prostředků pro zachování lokomotivy. V roce 1911 byla přemístěna do Grantova parku a v roce 1927 byla konečně umístěna pod střechou v nově postavené budově Cyclorama. V roce 1936 prosadil historik Wilbur G. Kurtz uvedení lokomotivy do stavu, v jakém byla v době občanské války, včetně přečíslování. V roce 1981 po rekonstrukci a rozšíření Cycloramy byla přemístěna na vyhlídkovou plošinu v patře, kde je vystavena dosud.\n\n"}
{"id": "759548", "url": "https://cs.wikipedia.org/wiki?curid=759548", "title": "Albert Cricket Ground", "text": "Albert Cricket Ground\n\nAlbert Cricket Ground, také známý jako Albert Reserve a Warehouseman's Cricket Ground, je kriketový stadion, na kterém domovské zápasy hraje družstvo Victorie. Nachází se v melbournské centrální čtvrti St Kilda, australského spolkového státu Victoria.\n\nV roce 1905 se na tomto sportovišti konal první ročník tenisového grandslamu Australian Open, tehdy pod názvem „Australasian Championships“. Historicky premiérový titul získal Australan Rodney Heath, který ve finále porazil krajana Arthura Curtise ve čtyřech setech.\n\nAlbert Cricket Ground hostilo řadu kriketových zápasů na nejvyšší úrovni, včetně mezinárodních turnajů. Debutové střetnutí na nejvyšší úrovni tzv. \"first-class cricket\", se zde odehrálo v roce 1925 mezi týmy Victorie a New South Wales Colts. Následující takový zápas se zde konal až v roce 1970, ke kterému nastoupila ženská družstva. V sezónách 1988–1989 a 1990–1991 se na stadiónu uskutečnila tzv. Rose Bowl série utkání, v rámci ženského mezinárodního turnaje a poté se odehrály tři události v sezóně 1999–2000.\n\nV roce 2003 se zde nejdříve konal mezistátní zápas Austrálie s Jihoafrickou republikou „A“, a následně dva zápasy série mezi Bushrangers a Jižní Austrálií. Později v daném roce došlo ke střetnutí Tasmanian Tigers (tasmánských tygrů) s domácí Victorií. Austrálie se v rámci série Rose bowl 2004 utkala s Novým Zélandem, když jednou zvítězila a jednou odešla poražena.\n"}
{"id": "759550", "url": "https://cs.wikipedia.org/wiki?curid=759550", "title": "Östers IF", "text": "Östers IF\n\nÖsters Idrottsförening, známější pod zkráceným názvem Östers IF, je švédský fotbalový klub z města Växjö. Čtyřikrát vyhrál švédskou ligu (1968, 1978, 1980, 1981), jednou vyhrál švédský pohár (1977). Byl založen v roce 1930.\n\n\nSeznam českých hráčů, kteří působili v klubu Östers IF:\n\n"}
{"id": "759556", "url": "https://cs.wikipedia.org/wiki?curid=759556", "title": "Packard Bell", "text": "Packard Bell\n\nPackard Bell je nizozemský výrobce počítačů a dceřiná společnost firmy Acer. Název byl dříve používán americkou firmou na výrobu rozhlasových zařízení, založenou roku 1926. V roce 1986 bylo jméno odkoupeno pro nově vzniklou společnost na výrobu osobních počítačů. Původně společnost vyráběla levné počítače ve Spojených státech a Kanadě. Když opustila počítačový průmysl v Severní Americe v roce 2000, získala si rychle dominantní postavení na evropských a afrických trzích. Na konci 90. let ji převzalo NEC a v roce 2008 ji získal tchajwanský výrobce počítačů Acer. Navzdory podobnosti jmen, nebylo nikdy žádné spojení mezi původní ani současnou Packard Bell a společnostmi Hewlett Packard, Bell & Howell, Bell Aircraft nebo Bell System.\n\nV roce 1986, Beny Alagem a skupina izraelských investorů koupila jméno Packard Bell od Teledyne a vzkřísila jako výrobce levných osobních počítačů. Jejich počítače byly mezi prvními IBM PC kompatibilními prodávanými v obchodních řetězcích. Packard Bell často těžil z chybného rozeznání jména zákazníky (zejména zákazníky, kteří si kupovali počítač poprvé), a dokonce i některými prodejci, kteří je mylně spojovali s ostatními společnostmi podobného jména, jako je Hewlett-Packard, Pacifik Bell a Bell Laboratories. Starý slogan původní Packard Bell zmatek jen podpořil. Společnost také prodává téměř stejné systémy pod různými jmény, takže rozlišení je obtížné.\n\nKromě ceny a omylů ve značce, mohou za úspěch Packard Bell dvě oblasti inovací – průmyslový design, poskytnutý San Franciscskou pobočkou Frog designu a bootováním shellu Packard Bell Navigator, který byl vytvořen společností The Pixel Company v Seattlu. Ti se zaměřili na velkou část zákazníků, kteří neměli žádnou zkušenost s počítači. Frog design dodal kvalitní vzhled a vynalezl inovace, jako barevné označení připojení kabelů, zatímco Navigator umožnil uživatelům spouštět programy stisknutím tlačítek na obrazovce. V této fázi tržby rostly exponenciálně.\n\nV roce 2000, NEC ustoupil Packard Bell z amerického trhu, prodávaje svá call centra v Utahu, za všechny jeho sklady v USA a za všechny americké produkty převzala firma Alorica, která byl zodpovědná za poskytování podpory všech zbývajících amerických zákazníků. Packard Bell pokračoval s rozšiřováním svého jména jako \"Packard Bell BV (PBBV)\". Packard Bell BV se stále těší poměrně dobrému jménu. Například, její produkty jsou v nabídce v Johna Lewise, britského prodejce špičkového spotřebitelského zboží. Packard Bell také vstoupil další sfér podnikání: například MP3 přehrávače. V roce 2004 společnost změnila své logo a začala vyrábět mediální produkty pro televizi a bezdrátové sítě.\n\nPackard Bell také prodává příslušenství a zahájila svou činnost na dalších kontinentech. V září 2006 byla Packard Bell odkoupena Johnem Huiem (bývalý majitel eMachines). Nyní známa jako Packard Bell Europe BV, se společnost přestěhovala do Nijmegen v Nizozemsku. V srpnu 2007 čínsko-americký výrobce osobních počítačů Lenovo potvrdil svůj zájem o získání Packard Bell a díky tomu rozšíření svých výrobků do Evropy. V lednu 2008, společnost Acer oznámila, že získala 75% podíl v mateřské společnosti Packard Bell kvůli vlastnickým právům, která získala, když před rokem koupila Gateway, což umožnilo společnosti Acer zrušit nabídku jakékoliv třetí strany. Packard Bell je nyní součástí firemní rodiny (a sdílí výrobky) Gateway, bývalého konkurenta. V současné době, Packard Bell vyrábí široký sortiment modelů notebooků EasyNote.\n\n\n"}
{"id": "759559", "url": "https://cs.wikipedia.org/wiki?curid=759559", "title": "Elektronický občanský průkaz", "text": "Elektronický občanský průkaz\n\nElektronický občanský průkaz (také „e-OP” či „eOP”) je v České republice vydávaný od roku 2012. Legislativní rámec tvoří novela zákona č. 328/1999 Sb., o občanských průkazech, podrobnosti (požadavky na technické provedení fotografie, vzory OP, tiskopisů a žádostí) stanoví vyhláška č. 400/2011 Sb., kterou se provádí zákon o občanských průkazech a zákon o cestovních dokladech. V roce 2018 začal být vydáván e-OP splňující podmínky nařízení eIDAS s novým typem čipu.\n\nElektronický občanský průkaz v ČR od roku 2012 existuje ve dvou variantách:\nBezkontaktní čip není použit z důvodu bezpečnosti. Čip nese informaci o čísle občanského průkazu a o dalších údajích - například elektronický podpis. Do budoucna se uvažuje o možnosti zápisu dat (informací) o řidičském průkazu (jeho skupinách, omezení, platnosti aj.), zbrojním průkazu apod. Správní poplatek v případě nového vydání průkazu činí 500,- Kč.\nVarianta bez čipu je běžnou formou OP. Vydání nového průkazu je bezplatné. Správní poplatek v případě poškození, zničení, ztráty a odcizení e-OP činí 100,- Kč.\n\nGrafické vyobrazení vzorů se nachází ve vyhlášce 400/2011 Sb.\n\nOd července roku 2018 jsou elektronické občanské průkazy kromě aplikace elektronického podepisování vybaveny (volitelnou) identifikační aplikací (IAS Classic V4.4). Oba tyto druhy (podepisování a identifikace) lze v e-OP aktivovat dodatečně. Nový kontaktní čip M7892 G12 je od německé firmy Infineon Technologies.\n\nKe většině služeb je však k elektronickému občanskému průkazu potřeba i datová schránka.\n\nZákon stanoví údaje zapisované do e-OP:\nRodinný stav a titul již nejsou povinným údajem a zapisují se na žádost občana. Do e-OP již nelze zapsat děti do 18 let, manžela, manželku (popřípadě partnera, partnerku).\n\nNa čipu občanských průkazů vydávaných od roku 2018 je z výroby kromě informací vytištěných textově na občanském průkazu ještě identifikační certifikát.<ref name=\"mesec.cz/clanky/elektronicke-obcanky-startuji-projdete-si-pruvodce-jsou-povinne-a-co-umi\"></ref> Veřejné klíče nejsou zveřejněny.\n\nE-OP je vydáván ve velikosti ID karty, neliší se tedy velikostně od běžné platební karty. Elektronický občanský průkaz vydávají úřady obcí s rozšířenou působností (seznam viz zákon č. 314/2002 Sb., o stanovení obcí s pověřeným obecním úřadem a stanovení obcí s rozšířenou působností) dle místa trvalého pobytu žadatele o průkaz. O průkaz již nelze žádat na matričních úřadech. Žádost o e-OP bude pořizována na místě elektronicky, odpadá tedy ruční vypisování tiskopisů. Stále je však vyžadován vlastnoruční podpis k jeho dalšímu digitalizovanému zpracování. Při podání žádosti o e-OP bude pořízena digitální fotografie; je také možné zaslat vlastní digitálně pořízenou fotografii, splňující předepsané parametry, do zvláštní zřízené datové schránky MVČR.\n\nÚřady měsíčně vydají na 100 tisíc nových občanských průkazů. Pokud si ho bude chtít majitel aktivovat pro elektronickou komunikaci, musí si zakoupit čtečku čipových karet. Čtečka by měla splňovat ISO/IEC 7816, CCID (Chip Card Interface Device) a standard PC/SC (Personal Computer/Smart Card).<ref name=\"http://www.mvcr.cz/clanek/podminky-pouziti-obcanskeho-prukazu-se-strojove-citelnymi-udaji-a-s-kontaktnim-elektronickym-cipem-pro-ucely-elektronicke-identifikace-a-doporucena-bezpecnostni-opatreni.aspx\">http://www.mvcr.cz/clanek/podminky-pouziti-obcanskeho-prukazu-se-strojove-citelnymi-udaji-a-s-kontaktnim-elektronickym-cipem-pro-ucely-elektronicke-identifikace-a-doporucena-bezpecnostni-opatreni.aspx - Podmínky použití občanského průkazu se strojově čitelnými údaji a s kontaktním elektronickým čipem pro účely elektronické identifikace a doporučená bezpečnostní opatření</ref> Uživatel si také musí stáhnout aplikaci eObčanka. Používat elektronické funkce s pomocí jiného než originálního softwaru eObčanka není dovoleno.\n\nE-OP je nově možné pořídit pro osoby mladší 15 let (například jako cestovní doklad po EU) - prostřednictvím zákonného zástupce. Takový doklad bude mít platnost 5 let a podléhá správnímu poplatku 50,- Kč. Nově je také e-OP k dispozici pro občany, kteří nemají trvalý pobyt na území České republiky. Správní poplatek činí 100,- Kč. V případě, že občan nemá trvalý pobyt v ČR nebo jej nelze zjistit, vydává e-OP Magistrát města Brna.\n\nStávající občanské průkazy zůstávají nadále v platnosti do doby v nich uvedené, pokud nenastane změna jakéhokoliv údaje v OP. Občan je povinen požádat o nový OP - například z důvodu změny stavu, pobytu, skončení platnosti apod., do 15 pracovních dnů od data změny.\n\nAutentizační kódy spjaté s e-OP:\n\nČip elektronického občanského průkazu je možné zablokovat na telefonní lince 225 514 777, zablokovaný čip není možné znovu aktivovat. Po zablokování je tak nutné požádat o vydání nového občanského průkazu za poplatek.\n\n\n"}
{"id": "759562", "url": "https://cs.wikipedia.org/wiki?curid=759562", "title": "Karel Tula", "text": "Karel Tula\n\nKarel Tula (7. října 1901 – ???) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nV roce 1946 se uvádí jako rolník, bytem Radostice.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. Setrval zde do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Brno. V parlamentu zasedal do dubna 1952, kdy rezignoval a nahradil ho Richard Podaný.\n\n"}
{"id": "759565", "url": "https://cs.wikipedia.org/wiki?curid=759565", "title": "Miloslav Jeník", "text": "Miloslav Jeník\n\nMiloslav Jeník (12. září 1884 Tochovice – 30. října 1944 Praha) byl český fotbalista, brankář v předligové éře. Později se proslavil jako operní pěvec-tenorista.\n\nHrál za ČAFC Královské Vinohrady (do roku 1905) a SK Slavia Praha (1905–1909). V reprezentací Čech nastoupil v letech 1906–1908 ke 2 utkáním.\n\nStudium zpěvu absolvoval v pěvecké škole Františka Pivody, jeho učitelem byl Antonín Vávra. Vystupoval zprvu od roku 1911 pohostinsky v Aréně na Smíchově, od roku 1914 do roku 1942 byl sólistou opery pražského Národního divadla pro obor lyrický tenor. Národní divadlo se v meziválečném období potýkalo s nedostatkem pěvců v tomto oboru, proto byl velmi často obsazován a vystoupil více než 2000krát ve 120 rolích českého i světového repertoáru. Nejčastěji zpíval Jeníka ze Smetanovy \"Prodané nevěsty\" (154krát), v této roli také v ND vystoupil poprvé; mezi nejnáročnější role patřili Wagnerův \"Siegfried\" a Verdiho \"Othello\".\n\n\n"}
{"id": "759568", "url": "https://cs.wikipedia.org/wiki?curid=759568", "title": "Jindřich Uher", "text": "Jindřich Uher\n\nJindřich Uher (18. června 1911 Předměřice nad Labem – 26. července 1985 Praha) byl český a československý politik Komunistické strany Československa, poslanec Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění; ministr několika vlád Československa.\n\nPocházel z rodiny strojního zámečníka. Jeho otec byl zakládajícím členem KSČ. Jindřich již jako sedmiletý vstoupil do Jednoty proletářské tělovýchovy a již jako učeň byl aktivní v dělnickém hnutí. Členem KSČ se stal roku 1931. Původní profesí byl dělníkem v továrně na hudební nástroje v Hradci Králové. Už v první polovině 30. let byl ovšem převážně nezaměstnaný a živil se příležitostnou prací, například jako tesař. Za nacistické okupace byl aktivní v odboji. V červnu 1940 byl zatčen a odsouzen na osm let.\n\nPo druhé světové válce zastával vysoké stranické funkce. V listopadu 1945 byl kooptován za člena Ústředního výboru Komunistické strany Československa. V této funkci ho pak potvrdil VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. V období leden 1952 – leden 1953 byl členem organizačního sekretariátu ÚV KSČ a ve stejném období byl i tajemníkem ÚV KSČ. V roce 1951 se stal vedoucím tajemníkem KV KSČ v Gottwaldově.\n\nByl členem několika vlád. V letech 1953-1954 byl místopředsedou vlády Antonína Zápotockého a Viliama Širokého, v letech 1953-1954 rovněž v této vládě zastával post ministra zemědělství. V období let 1954-1961 zastával post ministra potravinářského průmyslu v druhé vládě Viliama Širokého a třetí vládě Viliama Širokého, pak byl v letech 1961-1968 ministrem vnitřního obchodu ve třetí vládě Viliama Širokého a ve vládě Jozefa Lenárta.\n\nPo desítky let rovněž zasedal v nejvyšších zákonodárných sborech. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Hradec Králové. Mandát získal i ve volbách do Národního shromáždění roku 1954, volbách roku 1960 a volbách roku 1964 (od roku 1960 jako poslanec Národního shromáždění ČSSR). Zasedal zde do konce funkčního období roku 1968, kdy se v souvislosti s federalizací Československa přesunul do Sněmovny lidu Federálního shromáždění. Zde působil do roku 1971.\n\nPozději působil jako velvyslanec ČSSR v africké Keni. Získal Řád 25. února a Řád republiky.\n\nZemřel v červenci 1985.\n\n"}
{"id": "759569", "url": "https://cs.wikipedia.org/wiki?curid=759569", "title": "Bublinatka menší", "text": "Bublinatka menší\n\nBublinatka menší (\"Utricularia minor\") je vodní masožravá rostlina nevytvářející kořeny. Vyskytuje se zřídka i v České republice.\n\nDruh vyskytující se v Eurasii od Britských ostrovů až po Kavkaz, Altaj i Himálajské podhůří (v Nepálu v nadmořské výšce až 4300 m). Dále je k nalezení na indickém subkontinentu i v horách Barmy a Nové Guiney. Roste také v Severní Americe až po 70. rovnoběžku a v severozápadní Africe v pohoří Atlas.\n\nNejčastějším biotopem jsou mělké bažinaté vody s organogenním sedimentem v zatopených terénních depresích, na okrajích rybníků a přírodních jezer, v rašeliništích, prameništích apod. Snáší polostín, vyrůstá mnohdy společně s rákosem a ostřicí. V České republice se vyskytuje poměrně málo, největší počet lokalit se nachází v okolí Třeboně. Často roste obojživelně, tehdy jeho zelené lodyhy jsou rozprostřené po povrchu ostrůvku vodních rostlin a bezbarvé lodyhy jsou ukotveny ve dně; takto přežívá i krátkodobé vyschnutí stanoviště.\n\nJe to rostlina vytrvalá, často s dvojtvarými lodyhami, ke svému růstu si vybírá především místa s nízkou hloubkou vody. Vytváří dva druhy lodyh. Prvé jsou zelené, vláknité, větvené, dorůstají délky až 50 cm, ve vodě splývají. Jsou porostlé listy a lapacími měchýřky. Okrouhlé listy (dlouhé 3 až 18 mm a široké 4 až 20 mm) vyrůstající ve dvou řadách jsou vidličnatě členěné do 7 až 22 koncových jemných úkrojků bez postranních štětin, pouze na koncích mají obvykle po jedné. Na listu vyrůstá 1 až 8 přisedlých lapacích měchýřků hruškovitého tvaru nepřesahujících velikost 2 mm. Ze zelených lodyh někdy roste směrem dolů druhý typ lodyh, které jsou bezbarvé a bezlisté (nemají chlorofyl), ale jsou porostlé lapacími měchýřky. Nejčastěji jsou nevětvené a jejich konce zasahují až do bahnitého dna.\n\nZe zelených lodyh vyrůstají kolmo nad vodu stvoly dlouhé až 17 cm nesoucí 2 až 6 květů, které mají dvoupyský kalich i dvoupyskou korunu světle žluté barvy. Koruna má celistvý horní pysk kratší než spodní. Dolní pysk, také celistvý, má ploše vyklenuté patro hnědě žilkované, jeho okraje jsou mírně skloněné dolů. Dolní pysk je 6 až 7 mm dlouhý a 5 až 7 mm široký, jeho krátká ostruha s nektarem s ním svírá pravý úhel.\n\nKvete od června do září, opylení zprostředkovává létající hmyz. Brzy po opylení rostlina květy stahuje pod hladinu, tam dozrávají malé kulovité tobolky s drobnými semeny vysypávající se přímo na dno stanoviště. Rostliny se častěji než semeny rozmnožují úlomky zelených lodyh, z kterých se stávají samostatní jedinci.\n\nKoncem léta vytvářejí silné lodyhy na svých koncích zvláštní pupeny, turiony, které pomáhají rostlině přežít zimní období. S příchodem chladu lodyhy odumírají a klesají ke dnu i s turiony. Po jarním oteplení se turiony odlomí a vyplavou k hladině, kde z nich opět vyroste původní rostlina. Čerstvě vyplavaný turion je lepkavý, může se nalepit na peří plovoucího ptáka a takto přenést na nové místo.\n\nBublinatka menší zákonem chráněná není, ale v \"Černém a červeném seznamu cévnatých rostlin ČR\" vydaném Agenturou ochrany přírody a krajiny ČR v roce 2000 je uváděna jako silně ohrožený druh (C2).\n\n\n \n"}
{"id": "759570", "url": "https://cs.wikipedia.org/wiki?curid=759570", "title": "Kooyong Stadium", "text": "Kooyong Stadium\n\nKooyong Stadium, je stadion plnící funkci centrálního dvorce tenisového klubu Kooyong Lawn Tennis Club. Nachází se v Melbourne, hlavním městě australského spolkového státu Victoria. Sportoviště bylo postaveno v roce 1927 a jeho kapacita činí 8 500 sedících diváků.\n\nPoté, co se konání úvodního grandslamu sezóny Australian Open vrátilo v roce 1972 zpět do Melbourne, stal se areál s centrálním dvorcem každoročním dějištěm jedné ze čtyř nejvýznamnějších událostí v tenise. Pro nevyhovující podmínky sportoviště začal Australský tenisový svaz připravovat od roku 1983 přesun grandslamu, k čemuž došlo v roce 1987, kdy se zde odehrál poslední ročník. Během pořádání Australian Open byl na dvorcích travnatý povrch. Později došlo k jeho sejmutí a nahrazení současným tvrdým povrchem.\n\nNěkolik dnů před lednovým Australian Open v rámci přípravy stadion každoročně hostí mužský exhibiční turnaj profesionálů AAMI Classic, hraný pouze ve dvouhře.\n\nV lednu 1965 zde proběhl třetí ročník ženské týmové soutěže Poháru federace. Daviscupový tým Austrálie zde odehrál několik mezistátních zápasů, první v roce 1947 a také roku 2017 proti České republice.\n\nNa dvorci se uskutečnilo několik hudebních koncertů. V únoru 1972 zde vystoupila anglická rocková skupina Led Zeppelin v rámci velkého open-air turné „Australasian Tour“. 17.–18. února 1973 pak odehrála tři vystoupení jako součást „Pacific Tour“ kapela The Rolling Stones. V lednu téhož roku sem zavítala heavy metalová formace Black Sabbath, v únoru 1986 americký písničkář Bob Dylan a v listopadu 1987 se čtyřmi koncerty také britský hudebník David Bowie.\n\n"}
{"id": "759573", "url": "https://cs.wikipedia.org/wiki?curid=759573", "title": "Mistrovství světa ve fotbale hráčů do 20 let 1981", "text": "Mistrovství světa ve fotbale hráčů do 20 let 1981\n\nMistrovství světa ve fotbale hráčů do 20 let 1981 bylo třetím ročníkem tohoto turnaje. Vítězem se stala německá fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "759577", "url": "https://cs.wikipedia.org/wiki?curid=759577", "title": "Brazilci českého původu", "text": "Brazilci českého původu\n\nBrazilci českého původu, resp. Čechobrazilci, jsou Brazilci, kteří se narodili nebo jejichž předci pocházejí z území dnešní České republiky. \n\nAčkoli čeští jezuité, jako byl Valentin Stansel v Brazílii působili od 18. století, první čeští imigranti do Brazílie dorazili až v roce 1823. Mezi nimi byl i Jan Nepomuk Kubíček, katolický tesař z pocházející z Třeboňska a jeden z pradědečků Juscelina Kubitschka de Oliveira, 24. brazilského prezidenta (1956 - 1961).\n\nVe 20. století došlo ke třem velkým vlnám českých imigrantů, kteří se usadili v Brazílii: ve 30. letech, po nastolení komunistického režimu (1948) a po okupaci Československa armádami Varšavské smlouvy (1968). Většina z těchto imigrantů se usadila na jihu Brazílie.\n\nAčkoli Češi představují jen malé procento všech imigrantů, kteří se usadili v Brazílii, česká imigrace je významná, pokud se spočítá v absolutních číslech. Důkazem takového zastoupení je v roce 2007 uskutečněný průzkum v telefonním seznamu v São Paulu, který odhalil, že všech 10 nejběžnějších českých mužských příjmení lze nalézt mezi obyvateli tohoto brazilského města.\n\nVětší či menší vliv českých imigrantů lze zaznamenat ve třech státech na jihu Brazílie (Santa Catarina, Paraná a Rio Grande do Sul). Do těchto států Češi přicházeli od 19. století a byli často menšinou v oblastech převážně osídlených Němci nebo Poláky.\n\nV Santa Catarině Čeští přistěhovalci obývali kraje Vale do Itajaí a severní části státu, např. Joinville, São Bento do Sul a Mafra.\n\nV Rio Grande do Sul se většina Čechů usadila v Serra Gaúcha (zejména ve městě Nova Petrópolis), na severním pobřeží, v oblasti Missões a v centrálních nížinách.\n\nV Parané jsou Češi zaznamenáni v severních oblastech, např. Rolândia a Londrina, kde se ve 30. a 40 letech 20. století (od roku 1932) Češi a Poláci přeli o dostupné pozemky pro pěstování kávy, zejména ve venkovském okrese \"Warta\" (Severní Londrina).\n\nDo Středozápadní Brazílie přicházeli čeští přistěhovalci především ve 40. a 50. letech 20. století pod vedením podnikatele Jana Antonína Bati, českého výrobce obuvi, který Československo opustil po nacistické okupaci Sudet.\n\nKolonizace části jihovýchodního regionu státu Mato Grosso do Sul byla možná díky společnosti \"Companhia Viação São Paulo-Mato Grosso\" (Přepravní společnost São Paulo-Mato Grosso), kterou vlastnil Baťa a řídil Vladimir Kubik, další český imigrant.\n\n\n\n\n\n"}
{"id": "759580", "url": "https://cs.wikipedia.org/wiki?curid=759580", "title": "Ján Silván", "text": "Ján Silván\n\nJán Silván, psán také Ján Sylván (1493 Trnava – 14. února 1573 Domažlice) je nejvýznamnější slovenský renesanční básník, hudebník, kazatel a konšel.\n\nJán Silván je nejstarší slovenský duchovní lyrik, popisovaný také jako nostalgický lyrik, a první slovenský literární autor, který se rozhodl pro aktuální básnické zpracovaní ucelené části žalmů. Ze středověké literární anonymity vstupuje do novověku jako první básní známý jménem. Jde o první jméno ve slovenských literárních dějinách, které skutečne zazářilo.\n\nJán Silván se narodil v roce 1493 v Trnave. Pocházel z poddanské rodiny, záznam v matrice Vídeňské univerzity, kde se zapsal roku 1516 jako Johannes Silvanus de Merica, však svědčí o jeho vyšším vzdělání. Na Silvánův slovenský původ jasně ukazuje i jeho příjmení „natione Pannonius“. O jeho dalších životních osudech se zachovalo málo dokumentů, ale i ty však nasvědčují, že Silvánovy životní peripetie byly základním impulzem jeho tvorby a že tyto prudké změny souvisely s jeho konfesionální orientací na Jednotu bratrskou, orientovanou zwingliánsky. Vídeňská univerzita byla v době, kdy na ní studoval, poznamenaná myšlenkami jednoho z předních představitelů reformace ve Švýcarsku Ulricha Zwingliho a zřejmě i toto prostředí předurčilo Silvána k tomu, že po roce 1527 působil jako anabaptistický – novokřtěnecký kazatel v Ivančicích na Moravě. V té době vyšlo totiž nařízení Ferdinanda Habsburského o zákazu působení anabaptistů a zwingliánů v Uhersku a velká část jejich příznivců se usadila právě na Moravě. Největší osobní (fyzické i psychické) problémy Silván zřejmě prožíval (soudě podle jeho poezie) v době postupného sbližování jednotlivých reformačních proudů s nejsilnější – luteránskou reformační vlnou, které nekompromisně odmítal (tzv. wittenberská konkordie mezi zwingliány a luterány z roku 1536). Tím vůči sobě vyvolal také nepřátelství, že začátkem 40. léta 16. století údajně musel utéci z Moravy na Slovensko, kde se pravděpodobně ukrýval v Malých Karpatech. Ale tady byl také pronásledován, proto se brzy vrátil do Čech. \n\nPo roce 1536 byl písařem v službách Jána Popela z Lobkovic v Praze a v letech 1539–1550 na jeho panství v Horšovském Týně. Vzhledem k tomu, že tento významný šlechtic a humanistický vzdělanec byl známý nepřátelským postojem k reformaci, je pravděpodobné, že i Silván se vrátil ke katolické víře. V době působení v Horšovském Týně ve funkci písaře mu při požáru města zahynula manželka se dvěma dětmi. Tam a v blízkých Domažlicích od začátku 50. let, zejména po druhém výnosném sňatku, hospodařil s rozsáhlým majetkem. Po roce 1565 žil v Domažlicích, kde patřil mezi vznešené měšťany, měl dům na náměstí a v roce 1572 se tam stal členem městské rady – konšelem.\n\nZemřel 14. února 1573 v Domažlicích a byl pohřben ve starém klášterním kostele. Na jeho hrobě byl vytesán latinský nápis: „Jako zbožný člověk se odebral do tiché samoty ten, kterému jako chlapci dali jméno Sylva. Ján, rozvážný a moudrý senátor, spí v tomto hrobě ve věku 80 roků. Jeho rodná zem je Trnava, v Horšovském Týně byl občanem, ale poslední místo pobytu mu poskytly Domažlice.“\n\nPotomci Jána Sylvána žili v Horšovském Týně, v Domažlicích a v Plzni. Fridrich Sylván z Feldensteina byl v letech 1623 až 1626 císařským rychtářem v Domažlicích. Na počest Jána Sylvána byla v Horšovském Týně pojmenována ulice.\n\nSvou tvorbou se Ján Silván stal nejvýznamnějším slovenským renesančním básníkem. Pro jeho tvorbu je charakteristická působivá lyrická intimní výpověď lidského jedince – v pravém smyslu subjektivní obsahem i formou (používání přímé výpovědi 1. osoby = „já“), vnitřní umělecké zpracování tehdejších nepokojných poměrů na Slovensku (i osobních tragédií) a mnohé slovakizmy v jeho českých textech. Charakteristiku specifičnosti naší duchovní lyriky (odmítání tělesné poživačnosti, glorifikace morální cnosti) možné na Silvánově poezii přímo klasicky dokumentovat. Radikalizmus jeho mladosti, vášnivá duše toužící po poznání skutečných jistot ve světě rozkývaných hodnot, bolestivé hledání orientace v přílivových reformačních vlnách – a schopnost přetransformovat krizi svého vnitřního života do slov – z něho učinili básníka mimořádných kvalit. Poznávání nestálosti světa, ustavičných zvratů a marných zápasů v něm vyvolávalo až existenciální úzkost, která oslovuje čtenáře Silvánových veršů do dnešních časů. Silvánův talent vysoce hodnotili i jeho současníci – představitel Jednoty bratské Jan Blahoslav o něm mluví jako o člověku „vzdělaném, hudebníkovi i básníkovi znamenitém“, i když s výhradami ke světskému bohémskému způsobu jeho života, za který se však i sám autor (lyrický subjekt) ve svých písních kál.\n\nJán Silván ve svém jediném samostatně publikovaném díle \"Písně nové a na sedm žalmů kajících a jiné žalmy\" (Praha 1571), které vydal na sklonku života jako výběr z celoživotní tvorby v podobě kancionálu (zpěvník), uveřejnil 32 vlastních písní a jako přídavek 10 písní od jiných autorů. V jeho 2. rozšířeném vydání (Praha 1578) vyšlo o 8 písní a parafrází navíc.\n\nDíky notovým záznamům nápěvů, které Silván uveřejnil u některých písní, je jeho zpěvník i důležitou hudební památkou a písně z něj lze rekonstruovat. 15 písní ze Silvánova kancionálu zhudebnil Slovenský komorný soubor Musa ludens – pod vedením manželovů Jána a Ľudmily Piptovcových s recitácí Štefana Bučka – a vydal na CD nosiči s názvem \"Skvosty renesance\" – \"Ján Silván (1493 – 1573)\" roku 1997.\n\nSilván byl prvním slovenským literárním autorem, který se rozhodl pro aktuální básnické zpracování ucelené části žalmů (po něm např. Vavrinec Benedikt z Nedožier). Prvních sedm písní je parafrází kajících biblických žalmů, za kterými následují ještě parafráze na dva žalmy. Druhé vydání je rozšířené o 8 písní a parafrází.\n\nSilván ze žalmického dvojverší, funkčně parafrázujíc, vytváří písňové čtyřverší. K písním a parafrázím na žalmy připojuje populární melodii z jednoduché historické, lidové i pololidové písně nebo mají svou individuální melodii, kterou uvádí před textem v notovém zápise. Všechny žalmické parafráze spojuje nápěv historické písně \"O muránském zámku,\" mají se tedy zpívat na melodii, v doprovodu které se rozšiřovala \"historicky památná\" \"Píseň o zámku muránském\" z roku 1549. Jedna z jeho nejstarších písní \"Z hlubokosti volám k Tobě\" je složená na nápěv jiné historické písně \"O krále Ludvíka porážce.\" Předepsanými nápěvy Silván sice zbavil text a melodii písně její sakrální výjimečnosti, jeho písně však díky tomu místy „upadají na charakteristický prostonárodní tón“, umožňuje mu to zpopularizovat je a učinit je lehce zapamatovatelnými. Žalmický text tak maximálně přibližuje k bezprostřednější citovosti a prožívání. Lyrický subjekt se v parafrázích žalmů jeví jako hříšný, slabý, bídný a bezmocný ve své pokoře a nedokonalosti, z čehož vyplývá jeho pocit osamělosti. „Už Blahoslav byl o Silvánovi toho názoru, že je více básníkem světským než duchovním.“\n\nPři zvoleném principu melodiky Silván utváří i v druhé části kancionálu, obsahujícího jeho vlastní duchovní písně výrazně subjektivního, osobního charakteru, ze nichž některé mají už parametry osobní individuální lyrické výpovědi o člověku, jeho vztahu k víře, k Bohu, k světu. V nich Silván vyjadřoval nejdříve hříšnost, pokoru, bídnost člověka, ale později i jeho vášně, utrpení, slabosti a duševní nespokoj, přitom však hlavní myšlenkou jeho básní je boj s hříchem, vášněmi a kajícnost. Lyrický subjekt je v druhé části kancionálu mnohem individuálnější, má své osobní vášně a hříchy, se kterými se musí vypořádat jen on sám. Je to pohled člověka, který pozná „pravé štěstí“, ale za cenu mnohých ztrát a proher. Lyrický subjekt se tak ocitá mezi abstraktním ideálem čistoty víry, absolutní Boží Pravdy a naděje na spásu v protikladu k prožívání reality pozemského života. Pro Silvána je jediným pramenem štěstí a vnitřní vyrovnanosti – pokoje – víra v Boha a ve vykupitelské Kristovo dílo. V nejlepších písních kancionálu lyrický subjekt dospívá do pózy kajícného hříšníka, který se k pokoře dostal jen za cenu vybojovaného osobního zápasu se sebou samým a svou hříšností.\n\nJedinečnou osobní výpověď představuje Silvánova autobiografická žalmová píseň \"Z hlubokosti volám k tobě\" (1536), reagující na konfesionální spory, která je i rozhořčeným protestem proti zradě ideálů. Táto píseň, která se má zpívat na nápěv jiné historické písně \"O krále Ludvíka porážce,\" reaguje na události spojené s bitvou u Moháče (1526), která výrazně změnila politické poměry v Uhersku a hovoří především o hanebné zradě Uhrů, jejich nesvornosti při této rozhodující protiturecké bitvě. Poezii Jána Silvána dodává črtu neopakovatelné individuálnosti především subjektivní ostře vyhrocené prožívání lidského času, přítomné například v elegických reflexích za pominutím věku mladosti \"Jak jest čistá věc z mladosti\" a \"Rozpomeniž se, mládenče výborný\" anebo v reflexích vyjadřujících existenciální úzkost z neúprosného plynutí času spojeného s dramatickým vědomím zániku všeho pozemského, včetně bytí člověka, jakou jsou \"Přišel jsem na tento svět\" a \"Marnost na všem znám a vidím\". Mezi nejpozoruhodnější Silvánovy písně patří i \"Kto chce stále štěstí míti,\" \"Ktož miluje nesmírně\", nostalgická píseň \"Slušíť se za to prositi\" (která se dosud zpívá u slovenských evangelíků), píseň \"Srozumívám tomu, žeť radosti není...\", která vyjadřuje dramaticky prožívanou úvahu nad tím, co je to vlastně \"bezpečné svědomí\", i skrz nové a nové poznávání, že aktivní sebeprožívání člověka není nič jiného, \"než těžké soužení, ustavičný vždycky boj, srdečný nepokoj\", jakož i píseň \"Spomoziž mi z hoře mého\", vyjadřující pocity člověka – lyrického subjektu, který stojí před čtenářem do hloubky své bytosti smutný, vnitřně rozporný a konec konců osamělý – a z těchto poloh adresuje svou řeč, resp. svou \"píseň\", i svou lidskou náději Bohu.\n\nPro Silvánovu poetiku je typická smyslová konkrétnost metafora, přirovnání i přívlastky, kterými umí názorně a plasticky vyjádřit pocity lyrického subjektu. Prvky kazatelského, patetického náboženského stylu zjemňuje tendencí k hovorovosti a k jednoduchosti lidové poezie. Verš je sylabický, stroficky uspořádaný (převažuje čtyřveršová strofa), sdruženě rýmovaný (dominují gramatické rýmy), v osobně laděných verších a delších strofách se však mění v komplikovanější a nepravidelnější rýmové uspořádání.\n\nJán Silván je – vyslovením své vlastní individuality, vyjádřením skutečného lidského subjektu – prvým skutečným slovenským renesančním básníkem.\n\n\n\n"}
{"id": "759581", "url": "https://cs.wikipedia.org/wiki?curid=759581", "title": "Ivan Margolius", "text": "Ivan Margolius\n\nIvan Margolius (27. února 1947, Praha) je autor, architekt a propagátor české kultury a technologie.\n\nNarodil se v Praze jako syn JUDr. Rudolfa Margoliuse, náměstka ministra zahraničního obchodu, a Hedy Margoliové-Kovályové, české spisovatelky a překladatelky, přičemž oba rodiče přežili holokaust. Navštěvoval základní a střední školu v Praze a začal studovat architekturu na ČVUT v Praze. \n\nV roce 1966 opustil Československo z důvodu politické perzekuce své rodiny. Usadil se ve Velké Británii, kde získal v roce 1973 občanství a dokončil studium architektury na Westmisterské Univerzitě v Londýně. Pracoval jako architekt pro Yorke Rosenberg Mardall, Foster and Partners, Koetter Kim and Associates and Skidmore, Owings and Merrill. Široce spolupracoval s Janem Kaplickým, zakladatelem Future Systems. Margolius je autorem řady článků a knih o umění, architektuře, automobilech, designu a historii.\n\nV roce 2016 Margolius navrhl pražskému magistrátu pojmenovat ulici 'Obětí totality'. To se uskutečnilo v únoru 2018 když se tak pojmenovalo stromořadí vedle Pomníku obětí komunismu na Újezdě, na Malé Straně.\n\n\n\n\n"}
{"id": "759583", "url": "https://cs.wikipedia.org/wiki?curid=759583", "title": "Martina Kubičíková", "text": "Martina Kubičíková\n\nMartina Kubičíková (* 12. prosince 1991, Zlín) je česká profesionální tenistka. Ve své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke konci roku 2011 3 tituly ve dvouhře a 11 titulů ve čtyřhře.\n\nNa žebříčku WTA byla nejvýše ve dvouhře klasifikována k 19. prosinci 2011 na 468. místě a ve čtyřhře pak k 15. srpnu 2011 na 318. místě. Jejím trenérem je Michal Tabara.\n\nAktuálně je členkou TS SK Zlín.\n\n"}
{"id": "759584", "url": "https://cs.wikipedia.org/wiki?curid=759584", "title": "Klášter Paulinzella", "text": "Klášter Paulinzella\n\nKlášter Paulinzella je bývalý benediktinský klášter v durynské obci Paulinzella. Byl založen v letech 1102–1105 a osazen mnichy z Hirsau, kteří s sebou přinesli i stavební styl. Kostel inspirovaný clunyjskou reformou byl vysvěcen roku 1124. Roku 1534 byl klášter zrušen, do dnešní doby se dochovaly působivé ruiny.\n"}
{"id": "759586", "url": "https://cs.wikipedia.org/wiki?curid=759586", "title": "Alžběta Dobřenská z Dobřenic", "text": "Alžběta Dobřenská z Dobřenic\n\nAlžběta Dobřenská z Dobřenic, \"Elisabeth Maria Dobržensky de Dobrženicz\" (7. prosince 1875 Chotěboř – 11. června 1951 Sintra, Portugalsko) byla česká šlechtična z rodu Dobřenských z Dobřenic a manželka následníka brazilského císařského trůnu Petra z Orléans-Braganzy.\n\nAlžběta byla jediná dcera hraběte Jana Václava Dobřenského a jeho manželky Alžběty Kotulínské z Kotulína. Měla tři starší bratry, Jana Josefa Dobřenského, Otokara a Jaroslava, a mladšího bratra Karla.\nAlžběta se provdala 15. listopadu 1908 ve Versailles za Pedra de Alcântara, syna následnice brazilského trůnu Isabely. Měli 5 dětí:\nAlžběta zemřela 11. června 1951 ve věku 75 let. Je pohřbena se svým manželem, který zemřel roku 1940, v katedrále v Petrópolisu v brazilském státě Rio de Janeiro.\n\n"}
{"id": "759587", "url": "https://cs.wikipedia.org/wiki?curid=759587", "title": "Klášter Alpirsbach", "text": "Klášter Alpirsbach\n\nKlášter Alpirsbach je bývalý benediktinský klášter v německé obci Alpirsbach v Bádensku-Württembersku.\n\nByl založen roku 1095 hrabětem Adalbertem ze Zollernu a osazen mnichy ze St. Blasien, kteří zde na počátku 12. století nechali postavit trojlodní baziliku. Fojtství držela postupně hrabata ze Zollernu, vévodové z Tecku a hrabata z Württemberga. Klášter byl zrušen roku 1535 a budovy se zachovaly do současné doby.\n\n"}
{"id": "759588", "url": "https://cs.wikipedia.org/wiki?curid=759588", "title": "Ella Kovacsová", "text": "Ella Kovacsová\n\nElla Kovacsová ( \"Kovács Ella\"; * 11. prosince 1964, Luduș, Mureș), je bývalá rumunská atletka, běžkyně, která se specializovala na střední tratě. Je dvojnásobnou halovou mistryní Evropy v běhu na 800 metrů.\n\nPrvní mezinárodní úspěch zaznamenala v roce 1985 v Pireusu, kde vybojovala časem 2:00,51 titul halové mistryně Evropy na osmistovce. O 39 setin sekundy byla v cíli pomaleji Naděžda Olizarenková a brala stříbro. Bronz získala Cristieana Cojocaru, bronzová olympijská medailistka z Los Angeles na trati 400 metrů překážek. O rok později na halovém ME v Madridu doběhla ve finále na 5. místě (2:08,96).\n\nNásledné úspěchy vybojovala až v první polovině devadesátých let. Na Mistrovství Evropy v atletice 1990 ve Splitu skončila pátá. V roce 1991 získala bronz na halovém MS v Seville i na světovém šampionátu v Tokiu. O rok později se stala v italském Janově podruhé v kariéře halovou mistryní Evropy a reprezentovala na letních olympijských hrách v Barceloně. Do finále postoupila z druhého semifinálového běhu s nejhorším časem (2:00,89). V něm se zlepšila o necelé tři sekundy a výkonem 1:57,95 obsadila 6. místo.\n\nV roce 1993 skončila na halovém MS v Torontu na 5. místě a na čtvrtém ročníku MS v atletice ve Stuttgartu obhájila bronz z předchozího šampionátu. Ve finále trať zaběhla v čase 1:57,92. Stříbro získala Ruska Ljubov Gurinová (1:57,10) a mistryní světa se stala Mosambičanka Maria Mutolaová, která zvítězila časem 1:55,43. Jednu z posledních medailí, stříbrnou vybojovala v roce 1994 na halovém ME v Paříži. Na Mistrovství světa v atletice 1995 v Göteborgu postoupila z úvodního rozběhu do semifinále. Do finále se však již neprobojovala, když ve druhém semifinálovém běhu skončila na sedmém místě.\n\n\n"}
{"id": "759589", "url": "https://cs.wikipedia.org/wiki?curid=759589", "title": "Klášter Paray-le-Monial", "text": "Klášter Paray-le-Monial\n\nKlášter Paray-le-Monial je benediktinský klášter v obci Paray-le-Monial v Burgundsku ve Francii.\n\nByl založen roku 973 Lambertem, hrabětem ze Chalonu. Roku 999 byl podřízen klášteru v Cluny a stavba klášterního kostela z počátku 12. století byla inspirována předlohou Cluny III. Původní plán byl pro nedostatek finančních prostředků poněkud okleštěn. Byla vystavěna trojlodní bazilika s mohutnou příčnou lodí a s hlavní věží nad křížením, s věncem kaplí kolem chóru, s poměrně krátkou lodí a s dvěma věžemi a předsíní na západě.\n\nRozvoj kláštera i přilehlého městečka ustal během náboženských válek v 16. století. Kostel sloužil jako farní kostel a od roku 1873 se stal bazilikou, cílem každoroční náboženské pouti.\n"}
{"id": "759590", "url": "https://cs.wikipedia.org/wiki?curid=759590", "title": "Rob Grant", "text": "Rob Grant\n\nRobert Grant (zkráceně Rob Grant, narozen v Salfordu, Anglie) je britský komediální autor a televizní producent. Spolu s Dougem Naylorem vytvořil scénář kultovního sci-fi seriálu \"Červený trpaslík\".\n\nGrant a Naylor spolupracovali také během rozhlasových programů „Cliché“ a jeho pokračování „Son of Cliché“, dále při televizních pořadech „Spitting Image“, „The 10 Percenters“ a při různých projektech pro britského komika Jaspera Carrotta.\n\nSeriál Červený trpaslík vznikl ze sketche Dave Hollins: Space Cadet z pořadu „Son of Cliché“. Rob Grant se krátce mihl v epizodě „Pozpátku“ v roli muže, jenž kouří přibývající cigaretu.\n\nV polovině devadesátých let po šesti sériích Rob Grant opouští seriál.\nPoté napsal dvě televizní série „The Strangerers“ a „Dark Ages“ a 4 romány.\n\n\n\n"}
{"id": "759591", "url": "https://cs.wikipedia.org/wiki?curid=759591", "title": "Josef Dobiáš (šachista)", "text": "Josef Dobiáš (šachista)\n\nJosef Dobiáš (24. prosince 1886 – 31. ledna 1981) byl český šachista.\n\nNa začátku své kariéry obsadil v Praze v roce 1908 (turnaj B) 5. místo, společné 4. až 5. místo v Plzni v roce 1911, společné 5. až 7. místo ve Vratislavi v roce 1912 (18. DSB Kongres, \"hlavní turnaj B\"), obsadil 6. místo v Mladé Boleslavi v roce 1913 (zvítězil Karel Hromádka), 8. místo v České Třebové v roce 1913 a společné 1. místo v Brně v roce 1916.\n\nPo 1. světové válce získal společné 6. až 8. místo v Praze (1924/25) (1. Kautského memoriál, zvítězil Jan Schulz), společné 3. až 5. místo v Praze v roce 1930 a společné 8. až 12. místo v Mnichově Hradišti v roce 1933.\n\nV období mezi lety 1939 a 1945 (Protektorát Čechy a Morava) obsadil 12. místo v Rakovníku v roce 1940 (Český šachový šampionát, zvítězil Jan Foltys), vyhrál na Kautského Memoriálu v roce 1940, obsadil 12. místo v Chocni v roce 1942, zvítězil Miroslav Katětov), took 6th at Prague 1943 (\"UJCS-17.Kongress\") a obsadil 14. místo v Brně v roce 1944 (zvítězil Karel Opočenský).\n"}
{"id": "759593", "url": "https://cs.wikipedia.org/wiki?curid=759593", "title": "Julius Brach", "text": "Julius Brach\n\nJulius Brach (9. ledna 1881, Brno – 4. července 1938, Vyškov) byl český šachista.\n\nNa začátku své kariéry zvítězil v Brně v roce 1899, obsadil 3. místo v Osykách u Lomnice, obsadil 2. místo v Brně v roce 1901 a 3. místo v Brně v roce 1905. Získal společné 5. až 6. místo v Norimberku v roce 1906 (15. DSB Kongres, \"hlavní turnaj A\", zvítězil Savielly Tartakower) a společné 2. místo v Brně v roce 1907 (2. český šachový šampionát, zvítězil František Treybal).\n\nZvítězil v Brně v roce 1908, získal společné 8. až 9. místo v Praze v roce 1908 (turnaj B, zvítězil Karel Treybal) obsadil 2. místo v Brně v roce 1909 a 6. místo v Praze v roce 1909 (3. český šachový šampionát, zvítězil Oldřich Duras). V roce 1909 hrál tři zápasy v Brně: remizoval Karlem Hromádkou (3 : 3), porazil A. Pernu (4 : 0) a porazil M. Garguláka (2.5 : 0.5). V roce 1911 obsadil 2. místo v Brně, společné 5. až 7. místo ve Vratislavi v roce 1912 (18. DSB Kongres, \"hlavní turnaj B\", Paul Krüger), zvítězil v Brně v roce 1913 a zvítězil na Šachovém turnaji v Mannheimu v roce 1914 (19. DSB Kongres, \"Hlavní turnaj B\").\n\nBěhem 1. světové války získal společné 3. místo v Brně v roce 1916, zvítězil v Brně v roce 1917 a společné 9. - 11. místo v Košicích v roce 1918 (zvítězil Richard Réti). Po válce zvítězil v roce 1920 v Brně, získal společné 8. až 9. místo v Brně v roce 1921 (2. československý šachový šampionát, zvítězil Karel Hromádka), obsadil 3. místo v Piešťanech v r. 1922 (B tournament, zvítězil Endre Steiner) dělil se o společné 9. až 11. místo ve Znojmě v roce 1927 (zvítězil Karel Opočenský) a obsadil 8. místo v Olomouci 1930 (zvítězil Karl Gilg).\n"}
{"id": "759594", "url": "https://cs.wikipedia.org/wiki?curid=759594", "title": "Zograskop", "text": "Zograskop\n\nZograskop je optické zařízení, které slouží k prohlížení stereoskopických obrazů. Zvyšuje pocit vnímání hloubky z plochy pozorovaného obrazu. Skládá se z otočného šikmého zrcadla s optickým objektivem a z dřevěného stojanu.\n\nV praxi se můžeme setkat také s názvy diagonální zrcadlo, optický stroj s podpěrou, nebo diagonální optické zařízení. Autorovi těchto pojmenování, kterým je Michael Quinion, se však tyto názvy nepodařilo oficiálně prosadit. V obchodech se starožitnostmi často najdeme tento přístroj pod chybným označením zrcátko na holení.\n\nZograskop byl vynalezen kolem roku 1750 v Anglii, kde byl označován jako optický úhlopříčkový přístroj. Ve Francii se používal pod názvem \"optiques\". Původně zograskopy používali lidé trpící krátkozrakostí, a to z toho důvodu, že v 18. století nebylo zvykem nosit na veřejnosti brýle. Největší popularity se však dočkal v období 18. a první poloviny 19. století. Protože objektiv zograskopu zvyšuje vnímání trojrozměrné hloubky, stal se velmi brzy oblíbenou společenskou zábavou. Pozorovatelům sloužil především pro prohlížení tisku, které byly v tomto období velmi důležitým prostředkem při předávání informací. Zvláštní hodnotu měl pro cestovatele. Díky své oblibě byla později vyvinuta celá řada perspektivních zobrazení, neboli \"vues d’optique\", přímo za účelem pozorování pomocí těchto optických přístrojů.\n\nNejzákladnější a zároveň nejefektivnější model sledování pomocí zograskopu je pro pozorovatele sedícího u stolu. Zrcadlo připevněné na podstavci musí být umístěno tak, aby byl objektiv v úrovni očí. Díky natočenému zrcadlu má pozorovatel možnost vidět zvětšený obraz tisku. Obrázky či tisky určené k pozorování zograskopem bývaly tištěny obráceně, aby mohly být správně čteny v odrazu tohoto zrcadla. Z tohoto důvodu jsou jednotlivé scény prezentovány v opačném pořadí a nápisy v horní části obrazu jsou napsány obráceně.\n\nPři pozorování perspektivních zobrazení přes objektiv prohlížecího stroje, vzniká iluze hloubky. Podobné iluze vzdálenosti můžeme jednoduše dosáhnout i pomocí samostatně stojící konvexní čočky, která ovšem musí být větší než vzdálenost mezi dvěma lidskýma očima, tj. minimálně 10 cm. V případě, že je objektiv umístěn přímo před očima, pozorovatel vidí perspektivu přes dvě hrany, které fungují jako spektrum. Světelné paprsky se odráží od tisku tak, že jsou vnímány očima pozorovatele v paralelním směru. Mozek pak přijímá dva paralelní obrazy jako jeden, který je viděný z velké vzdálenosti. Důležitou funkcí objektivu tak tedy není jeho zvětšení, ale vytváření iluze hloubky teleskopického vidění.\n\nZ důvodu dosažení co největší iluze jsou všechny perspektivní zobrazení navrženy podle přísné lineární perspektivy. Vzdálený objekt musí být umístěn v centru tisku. Velmi často se setkáváme s pohledem na ustupující ulici, protože všechny horizontální linie budov se sbíhají do jediného bodu. Stejně tak např. budova katedrály je velmi vhodným objektem. Naopak nejméně efektivní úhel pohledu je dolů kolmo k fasádě, nebo přední strana domů, protože z tohoto úhlu pohledu neexistuje žádný vliv perspektivy. V každém případě by měl být úhel pohledu na jakékoliv perspektivy širší než 46 stupňů, což odpovídá úhlu přirozeného vidění lidského oka.\n\nPerspektivní zobrazení, které byly vyhotovené speciálně rytci, měly společné rysy v povaze jejich provedení. Rytci věnovali zvláštní pozornost přímkám v architektuře a zdůraznění vodorovných čar v budovách, z důvodu zdůraznění perspektivy. Naopak věnovali malou pozornost detailu, textuře povrchu, nebo kontrastu mezi světlem a stínem. Z tohoto důvodu je velmi složité určit v těchto zobrazeních materiály, ze kterých jsou budovy postaveny. Hlavním cílem perspektivních zobrazení byla především jejich rozpoznatelnost. Umělecká kvalita se stala druhořadou záležitostí. Obrázky měly většinou horizontální formát o velikost 23 až 40 cm a byly převážně topografického charakteru. Nejčastěji se na nich objevovali monumentální stavby jako radnice, kostely, paláce, nebo části měst jako brány, náměstí, ulice, přístavy atd. Velmi vzácně můžeme najít portréty, nebo zobrazení historických událostí.\n\n"}
{"id": "759596", "url": "https://cs.wikipedia.org/wiki?curid=759596", "title": "Maxwellova letecká základna", "text": "Maxwellova letecká základna\n\nMaxwellova letecká základna ( Maxwell Air Force Base nebo též Maxwell-Gunter Air Force Base; kód IATA je MXF, kód ICAO KMXF, kód FAA LID MXF) je vojenská letecká základna letectva Spojených států amerických nacházející se ve městě Montgomery ve státě Alabama. Spadá pod Letecké výukové a tréninkové velitelství (AETC).\n\nSídlí zde Letecká univerzita (Air University), hlavní výukové zařízení AETC, které zajišťuje profesionální vojenský výcvik na vysokoškolské úrovni (Joint Professional Military Education). Je domovskou základnou 42. křídla týlové služby letecké základny (42d Air Base Wing; 42 ABW), jehož úkolem je technická, bezpečnostní a personální podpora chodu celého zařízení. Dále zde sídlí 908. transportní křídlo (908th Airlift Wing; 908 AW), vybavené letouny C-130 Hercules, které zajišťuje výcvik vojenských rezerv letectva (přibližný ekvivalent aktivních záloh) v případě nutnosti jejich nasazení.\n\nLetecká univerzita se dělí na tři školící jednotky, poskytující různé stupně profesionálního vojenského výcviku. Prvním z nich je Squadron Officer School (SOS), což je téměř dvouměsíční program zaměřený na nadporučíky a kapitány z řad letectva, leteckých záloh (Air Force Reserve) a Letecké národní gardy (Air National Guard). Další je Air Command and Staff College (ACSC), rok trvající program pro důstojníky letectva, rezerv i let. nár. gardy, dále pro civilní zaměstnance ministerstva obrany na stupni GS-13 a vybrané důstojníky z řad spojeneckých armád. Poslední jednotkou je Air War College (AWC), která vybírá studenty ze stejných kruhů jako ACSC, ti ovšem musí mít minimální hodnost podplukovník, commander (velitel), wing commander (velitel křídla) a civilní zaměstnanci ministerstva obrany musí být minimálně na stupni GS-14.\n\nVšechny tři školící programy je možné studovat i dálkově s tím, že programy ACSC a AWC je možné absolvovat i prostřednictvím seminářů na vybraných základnách amerického letectva.\n\nPředchůdce dnešní Maxwellovy základny vznikl již v roce 1910, kdy zde Bratři Wrightové založili svou Leteckou školu, která fungovala do roku 1916. Dne 8. listopadu 1922 získala základna jméno „Maxwell Field“ na počest alabamského rodáka Williama C. Maxwella, jednoho z průkopníků amerického létání.\n\n"}
{"id": "759599", "url": "https://cs.wikipedia.org/wiki?curid=759599", "title": "ZRam", "text": "ZRam\n\nzRam (dříve známá jako compcache) je pomocná metoda v rámci správy paměti implementovaná v jádře Linuxu. Její podstatou je rezervování části operační paměti pro zvláštní blokové zařízení s transparentní komprimací, do kterého jsou přednostně odkládány nepoužívané stránky, místo aby byly odkládány do odkládacího prostoru na pevném disku nebo jiné vnější paměti.\n\nRežie při komprimaci v rámci RAM je nižší, než zdržení při přístupu do vnější paměti, na druhou stranu je paměť oddělená pro zRam již nepoužitelná pro obvyklé účely. Největšího užití proto nachází zRam v takových zařízeních, která používají jako vnější paměť flash, tedy například v netboocích nebo ve vestavěných systémech. Flashové paměti mají totiž životnost omezenou počtem zápisů, takže nejsou příliš vhodné pro zřízení odkládacího prostoru, protože by tím byla jejich životnost podstatně zkrácena. To si uživatel obvykle nepřeje (zvláště pokud je flashová paměť z laického hlediska zabudována nevyměnitelně) a řešením je pak právě komprimovaný odkládací prostor přímo v operační paměti – zRam.\n\n"}
{"id": "759602", "url": "https://cs.wikipedia.org/wiki?curid=759602", "title": "Karel Navrátil (kněz)", "text": "Karel Navrátil (kněz)\n\nKarel Navrátil (29. října 1830 Kondrac — 14. září 1887 Praha) byl český katolický kněz. Působil ve středních Čechách a v Praze, v posledních letech jako farář u sv. Jindřicha. Sepsal historii několika pražských kostelů (Kostel Panny Marie a svatého Karla Velikého na Karlově, Kostel svatého Haštala, Kostel svatého Jindřicha a svaté Kunhuty).\n\nNarodil se 29. října 1830 ve vsi Kundratec pod Blaníkem na Táborsku (zřejmě dnešní obec Kondrac). Roku 1842 ho rodiče poslali na německou školu do Prahy, odkud brzy přestoupil na staroměstské gymnázium, vedené tehdy Josefem Jungmannem. V prvních letech zápasil s hmotným nedostatkem. Výuka probíhala v němčině, Navrátil se ale také zdokonaloval v češtině zásluhou profesorů Františka Svobody, který u něj vzbudil zájem, a Jana Pravoslava Koubka, jehož přednášky na univerzitě navštěvoval. Roku 1847 rozšiřoval spolu s pozdějším knězem Františkem Eškou mezi svými spolužáky psaný studentský časopis \"Flora\".\n\nPo maturitě se v letech 1851-52 vzdělával v pražském arcibiskupském semináři a roku 1855 byl vysvěcen na kněze. Nejprve působil jako kaplan a katecheta v Jílovém, pak u sv. Haštala (1856-62) a sv. Jindřicha (1862-70). V roce 1869 byl jmenován duchovním správcem kostela a chudobince na Karlově. O tři roky později ho sbor c. k. priv. pěchoty ozbrojených měšťanů pražských zvolil za svého kaplana. Z Karlova byl přeložen do Kojetic a v posledních čtyřech letech života působil jako farář u sv. Jindřicha. Vedle kněžských povinností se účastnil činnosti dobročinných organizací a vydával spisy, zejména náboženské a o historii jím spravovaných kostelů.\n\nSoučasníci ho uznávali pro liberální smýšlení, humanismus a přívětivé chování; oceňovali i jeho úsilí o zvelebení kostelů a literární činnost.\n\nZemřel 14. září 1887 v Praze po dlouhé nemoci.\n\nByl autorem následujících spisů:\n\nRovněž napsal nebo přeložil náboženské spisy:\n"}
{"id": "759616", "url": "https://cs.wikipedia.org/wiki?curid=759616", "title": "Genofond", "text": "Genofond\n\nGenofond je soubor všech alel (genů) všech jedinců dané populace. Termín je používaný v populační genetice. Genofond je zdrojem genetické variability (např. pro další šlechtění).\n\nGenové centrum je geografická oblast přirozeného vzniku a genetického rozrůznění určité taxonomické skupiny organismů. Je to místo soustředění genů a centra variability jednotlivých druhů rostlin nebo živočichů.\n\nGenové centrum kulturních druhů rostlin a živočichů je místo jejich vzniku, kde je obyčejně veliká koncentrace příbuzných planých druhů.\n\nTeorii genových center pro dnešní zemědělsky významné kulturní rostliny vypracoval Nikolaj Vavilov v letech 1928–1930. Rozlišuje 8 genových center (center variability) kulturních rostlin \n\n\n\n\n"}
{"id": "759617", "url": "https://cs.wikipedia.org/wiki?curid=759617", "title": "Adam Rufer", "text": "Adam Rufer\n\nAdam Rufer (* 3. září 1991) je český hokejista. Hraje na postu útočníka. Momentálně (2016) hraje za tým HC Oceláři Třinec.\n\n\n"}
{"id": "759618", "url": "https://cs.wikipedia.org/wiki?curid=759618", "title": "FC Argeș Pitești", "text": "FC Argeș Pitești\n\nFotbal Club Argeș Pitești byl rumunský fotbalový klub z města Pitești. Založen byl roku 1953. Zanikl v roce 2013. V 70. letech 20. století patřil k nejlepším rumunským klubům. Dvakrát se stal mistrem Rumunska (1971–72, 1978–79) a jednou získal rumunský pohár (1964–65). Ve evropských pohárech, kde startoval sedmkrát, pronikl nejdále do 2. kola, bilance Argesu v Evropě je 26 zápasů, 11 vítězství, 4 remízy a 11 proher při skóre 42:44. V klubu působila řada rumunských reprezentantů, například Adrian Mutu.\n\n"}
{"id": "759619", "url": "https://cs.wikipedia.org/wiki?curid=759619", "title": "Semenná banka (rozcestník)", "text": "Semenná banka (rozcestník)\n\nSemenná banka může znamenat:\n"}
{"id": "759621", "url": "https://cs.wikipedia.org/wiki?curid=759621", "title": "Eliška Ullrichová", "text": "Eliška Ullrichová\n\nEliška Ullrichová (8. listopadu 1905 [\"uváděno též 8. listopadu 1906\"] Bolevec – 18. května 1954 Praha) byla česká a československá politička Komunistické strany Československa a poválečná poslankyně Ústavodárného Národního shromáždění.\nVystudovala obchodní školu v Plzni a stala se úřednicí dělnického výboru v plzeňském podniku Škoda. V období let 1922–1925 byla členkou sociálně demokratické mládežnické organizace. Roku 1925 vstoupila do KSČ. Od roku 1929 byla vedoucí funkcionářkou ženského oddělení sekretariátu KV KSČ a funkcionářkou Rudé pomoci. V roce 1929 po V. sjezdu KSČ podpořila kurz bolševizace strany. Od obecních voleb roku 1935 byla členkou obecního zastupitelstva města Plzně. V roce 1936 se provdala za plzeňského komunistického funkcionáře Josefa Ullricha (byl stejně jako ona stoupencem bolševického křídla strany, v 50. letech působil jako velvyslanec Československa v Londýně). Za okupace ji několikrát zatklo gestapo, naposledy v srpnu 1944. Byla po dobu jednoho roku vězněna v Terezíně, později v Ravensbrücku a odtud podstoupila pochod smrti.\n\nV červnu 1945 se vrátila do Plzně. Zapojila se opět do veřejného a politického dění. Působila jako tajemnice předsednictva KV KSČ a náležela do užšího okruhu stoupenců svého manžela, který zastával vlivné posty v krajském vedení strany. Vliv tohoto křídla ale po roce 1947 v rámci rivality vnitrostranických skupin v Plzni opadl.\n\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948. Na kandidátní listinu pro volby roku 1948 nebyla pod záminkou nemoci zařazena, respektive byla z navrhované kandidátní listiny odstraněna. Nahradila ji Jaroslava Krafková. Ullrichová se obrátila na plénum KV KSČ s žádostí o vysvětlení důvodů zrušení své kandidatury, ale krajské vedení strany zahájilo vůči jejím podporovatelům vyšetřování krajskou disciplinární komisí.\n\nZemřela v květnu 1954 v Praze.\n\n"}
{"id": "759623", "url": "https://cs.wikipedia.org/wiki?curid=759623", "title": "Vojtech Vagašský", "text": "Vojtech Vagašský\n\nVojtech Vagašský (4. května 1902 – 1983) byl slovenský a československý politik a poválečný poslanec Ústavodárného Národního shromáždění za Demokratickou stranu.\n\nVystudoval práva na Univerzitě Komenského v Bratislavě a pracoval jako advokát. Za tzv. slovenského štátu se podílel na nekomunistickém odboji na východním Slovensku. Účastnil se Slovenského národního povstání.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval do konce funkčního období, tedy do voleb do Národního shromáždění 1948.\n\nPo únorovém převratu emigroval. Pracoval v knihovně Kongresu USA a v Mid-European Studies Center.\n\n"}
{"id": "759624", "url": "https://cs.wikipedia.org/wiki?curid=759624", "title": "Siskiyou County", "text": "Siskiyou County\n\nSiskiyou County je okres na severu státu Kalifornie v USA. K roku 2010 zde žilo 44 900 obyvatel. Správním městem okresu je Yreka. Celková rozloha okresu činí 16 438,7 km².\n"}
{"id": "759625", "url": "https://cs.wikipedia.org/wiki?curid=759625", "title": "Václav Vach", "text": "Václav Vach\n\nVáclav Vach (28. července 1900 – ???) byl český a československý politik Komunistické strany Československa a poslanec Ústavodárného Národního shromáždění a Národního shromáždění ČSR.\nV listopadu 1945 byl kooptován za člena Ústředního výboru Komunistické strany Československa. V roce 1946 se uvádí jako rolnik, bytem Oskořínek u Nymburka.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Mladá Boleslav. Zasedal zde do konce funkčního období, tedy do voleb do Národního shromáždění roku 1954.\n\n"}
{"id": "759626", "url": "https://cs.wikipedia.org/wiki?curid=759626", "title": "Shasta County", "text": "Shasta County\n\nShasta County je okres na severu státu Kalifornie v USA. K roku 2010 zde žilo 177 223 obyvatel. Správním městem okresu je Redding. Celková rozloha okresu činí 9 964,8 km², z čehož 161,2 km² tvoří vodní plocha.\n"}
{"id": "759633", "url": "https://cs.wikipedia.org/wiki?curid=759633", "title": "Sierra County (Kalifornie)", "text": "Sierra County (Kalifornie)\n\nSierra County je okres ve státě Kalifornie v USA. K roku 2010 zde žilo 3 240 obyvatel. Správním městem okresu je Downieville. Celková rozloha okresu činí 2 491,6 km. Na východě sousedí s Nevadou.\n"}
{"id": "759634", "url": "https://cs.wikipedia.org/wiki?curid=759634", "title": "Otakar Vašek", "text": "Otakar Vašek\n\nOtakar Vašek (27. července 1910 Janov – 28. února 1995 Praha) byl český a československý vysokoškolský funkcionář, politik Komunistické strany Československa a poslanec Ústavodárného Národního shromáždění a Národního shromáždění ČSR.\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát ale nabyl až dodatečně v únoru 1948 jako náhradník poté, co rezignoval poslanec Jura Sosnar-Honzák. V parlamentu setrval je krátce do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Olomouc. Zasedal zde pouze do ledna 1949, kdy rezignoval a nahradil ho Stanislav Palát.\n\nPak se angažoval spíše v akademické sféře. V letech 1953-1954 byl děkanem Fakulty společenských věd Vysoké školy pedagogické v Olomouci. Byl synovcem básníka Petra Bezruče.\n\n"}
{"id": "759635", "url": "https://cs.wikipedia.org/wiki?curid=759635", "title": "Sierra County", "text": "Sierra County\n\nSierra County je název dvou okresů ve Spojených státech amerických:\n"}
{"id": "759636", "url": "https://cs.wikipedia.org/wiki?curid=759636", "title": "Churritština", "text": "Churritština\n\nChurritština byl jazyk churritského etnika, které vstoupilo do severní Mezopotámie kolem roku 2300 př. n. l, a zmizelo kolem roku 1000 př. n. l. a jazyk království Mitanni v severní Mezopotámii. Mluvilo se jím zpočátku pravděpodobně v churritských osídleních v Sýrii. Obecně se věří, že mluvčí tohoto jazyka původně pochází z arménských hor a rozšířili se na počátku 2. tisíciletí př. nl. do jihovýchodní Anatolie a severní Mezopotámie.\n\nChurritštinou se pravděpodobně inspiroval J.R.R. Tolkien při tvorbě černé řeči pro trilogii Pána prstenů.\n"}
{"id": "759637", "url": "https://cs.wikipedia.org/wiki?curid=759637", "title": "Šamil Tarpiščev", "text": "Šamil Tarpiščev\n\nŠamil Tarpiščev, , (* 7. března 1948 Moskva, Sovětský svaz) je bývalý ruský tenista, současný politik, trenér, pedagog, publicista a sportovní funkcionář, člen Mezinárodního olympijského výboru a předseda ruského tenisového svazu. Zastával úřad ministra sportu, tělovýchovy a turistiky a působil jako poradce a tenisový učitel bývalého ruského prezidenta Borise Jelcina. Představuje dlouholetého nehrajícího kapitána ruského daviscupového a fedcupového tenisového týmu.\n\nV dobách aktivní sportovní kariéry byl členem sovětského daviscupového týmu, věnoval se i fotbalu a bandy hokeji. Jako tenista dosáhl nejvýše na 164. příčku singlového žebříčku ATP dne 23. srpna 1973.\n\nKromě své funkcionářské a politické činnosti působí i jako pedagog a sportovní publicista, jde o autora nebo spoluautora publikací věnujících se tenisové historii a tenisové taktice.\n\nV Moskvě vystudoval Institut tělesné a výchovy a sportu. Dlouhodobě jde o jednoho z nejvlivnějších a nejmocnějších sovětských a ruských sportovních funkcionářů.\n\nV roli nehrajícího kapitána ruského daviscupového družstva vytvořil rekord soutěže během úvodního kola první skupiny euroafrické zóny Davis Cupu 2016. Rusko v něm porazilo Švédsko 5:0 na zápasy, což pro Tarpiščeva znamenalo 55. vítězný mezistátní duel v roli nehrajícího kapitána. Překonal tak 54 výher Neala Frasera, který 24 let vedl australské družstvo. Tarpiščev k týmu nastoupil v prvním kole světové skupiny ročníku 1997 proti Jihoafrické republice a na lavičce sovětského družstva působil již v sedmdesátých letech 20. století.\n\n\n\n\n\n\n"}
{"id": "759638", "url": "https://cs.wikipedia.org/wiki?curid=759638", "title": "Apollon Limassol", "text": "Apollon Limassol\n\nApollon Limassol, řecky \"Απόλλων Λεμεσού\", je kyperský sportovní klub z řecké části země, z druhého největšího města Kypru Limassolu. Založen byl roku 1954. Nejznámějším v klubu je fotbalový oddíl.\n\n\n"}
{"id": "759639", "url": "https://cs.wikipedia.org/wiki?curid=759639", "title": "Solano County", "text": "Solano County\n\nSolano County je okres ve státě Kalifornie v USA. K roku 2010 zde žilo 413 344 obyvatel. Správním městem okresu je Fairfield. Celková rozloha okresu činí 2 348,3 km².\n"}
{"id": "759640", "url": "https://cs.wikipedia.org/wiki?curid=759640", "title": "Ignác František Weiss", "text": "Ignác František Weiss\n\nIgnác František Weiss, častěji František Ignác Weiss, (okolo roku 1695 Sulkov (dnes Líně) – 30. března 1756 Praha) byl český sochař přechodu baroka a rokoka.\n\nPobýval v Praze kde se vyučil u sochaře M. V. Jäckela (1655–1738). S Jäckelovou dcerou se roku 1724 oženil a po jeho smrti převzal roku 1738 Jäckelovu dílnu.\n\nMezi jeho nejvýznamnější díla patří výzdoba oltářů kostela sv. Jiljí a chrámu sv. Víta v Praze.\n\nNástup rokoka sochařovo dílo zřetelně ovlivnil. Obecně se projevuje ve zmenšení měřítka oltáře a zpovědnice nábytkového charakteru. Oltář znázorňuje motiv Nanebevzetí - drama baroka se mění v melancholii, avšak stále je patrná extatičnost výjevu (iluze letu - srv. nanebevzetí na oltáři sv. Zikmunda v chrámu sv. Víta).\n\nNachází se v ochozu. Jde o méně drastické zobrazení umučení Krista (rána v boku přítomna pouze jako atribut). Již neslouží ke kolektivní, ale k soukromé modlitbě.\n\n \n"}
{"id": "759641", "url": "https://cs.wikipedia.org/wiki?curid=759641", "title": "Konstrukční cvičení", "text": "Konstrukční cvičení\n\nKonstrukční cvičení s nejčastější zkratkou KOC je školní předmět, ve kterém studenti převážně středních stavebních škol a navazujících vysokých škol s převážně stavebním zaměřením postupně využívají svých znalostí z pozemního stavitelství ale i dalších odborných předmětů při vypracovávání projektové dokumentace jednoduchých a postupem času i složitých objektů pozemních staveb. Tento předmět dále rozvíjí logické myšlení u jednotlivých studentů při rýsování 2D nebo 3D nárysů. Student se v konstrukčním cvičení na střední škole učí základy rýsování řezů, půdorysů a pohledů.\nDůležitým bodem předmětu je dovedení studenta k přesnosti v práci a zároveň dodržovat ustanovení jistých norem a předpisů. \nDále se prohlubuje znalost v řešení úloh z hlediska konstrukčního, technologického a statického, a dále z hlediska ekonomického, ekologického, materiálového, architektonického, požární ochrany, hygieny a bezpečnosti práce.\n\n"}
{"id": "759642", "url": "https://cs.wikipedia.org/wiki?curid=759642", "title": "Sutter County", "text": "Sutter County\n\nSutter County je okres ve státě Kalifornie v USA. K roku 2010 zde žilo 94 737 obyvatel. Správním městem okresu je Yuba City. Celková rozloha okresu činí 1 576,2 km².\n"}
{"id": "759645", "url": "https://cs.wikipedia.org/wiki?curid=759645", "title": "František Verosta", "text": "František Verosta\n\nFrantišek Verosta (6. prosince 1909 – ???) byl český a československý politik Komunistické strany Československa a poslanec Ústavodárného Národního shromáždění.\nV roce 1946 se uvádí jako mistr krejčovský, člen prezídia Ústředního svazu českého řemesla a člen Zemské Jednoty krejčích, bytem Brno.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\nV srpnu 1948 patřil mezi signatáře dopisu, v němž se několik členů krajské organizace KSČ v Brně obrátilo na Ústřední výbor Komunistické strany Československa s protestem proti praktikám brněnského funkcioníře Otto Šlinga. Klement Gottwald pověřil vyšetřením záležitosti zvláštní komisi. Ta ale nezjistila, že by se obvinění zakládala na pravdě, a konstatovala, že autoři petice porušili stranickou kázeň. Verosta byl proto vyloučen z KSČ.\n\n"}
{"id": "759647", "url": "https://cs.wikipedia.org/wiki?curid=759647", "title": "Bloodrock 2", "text": "Bloodrock 2\n\nBloodrock 2 je druhé studiové album americké rockové skupiny Bloodrock. Album vyšlo u Capitol Records v roce 1970. Jeho producentem byl Terry Knight. V roce 1995 vyšla reedice na CD u Repertoire Records.\n"}
{"id": "759648", "url": "https://cs.wikipedia.org/wiki?curid=759648", "title": "Josef Vítek (politik)", "text": "Josef Vítek (politik)\n\nJosef Vítek (22. července 1899 – 8. června 1984) byl český a československý politik Komunistické strany Československa a poslanec Ústavodárného Národního shromáždění.\nPůsobil jako úředník pojišťovny české. V roce 1946 se uvádí jako strojní topič ČSD, účastník domácího odboje, bytem Děčín.\n\nVIII. sjezd KSČ ho zvolil členem Ústřední revizní komise KSČ. Ve funkci ho potvrdil IX. sjezd KSČ, X. sjezd KSČ a XI. sjezd KSČ. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\n"}
{"id": "759649", "url": "https://cs.wikipedia.org/wiki?curid=759649", "title": "Josef Vítek", "text": "Josef Vítek\n\nJméno a příjmení Josef Vítek má více nositelů:\n\n"}
{"id": "759652", "url": "https://cs.wikipedia.org/wiki?curid=759652", "title": "Dres", "text": "Dres\n\nDres (angl. \"dress\", oblečení) je uniforma hráče v kolektivní hře.\n\nÚčelem dresu je snadné rozlišení hráčů obou družstev. Sportovní kluby mají často své klubové barvy nebo kombinace a dres každého hráče bývá potištěn. Potisk většinou obsahuje přidělené číslo hráče, může obsahovat jeho jméno, jméno klubu a velmi často také reklamy.\n\nPři mezistátních reprezentačních soutěžích bývají na dresu státní symboly (vlajka, státní znak). Pro televizní přenosy je důležité, aby divák hráče obou družstev bezpečně rozeznal, a proto mají většinou družstva více různě barevných dresů. Ve vzájemném střetnutí pak většinou jedno družstvo použije světlý a druhé tmavý dres.\n\nV 60. letech nastupovaly v hokejové NHL domácí týmy v tmavých a hosté v bílých dresech. V roce 1970 se toto pravidlo obrátilo a trvalo do roku 2003: domácí v bílém, hosté v tmavém. Poté se NHL vrátila k původnímu pravidlu a přibyly tzv. třetí dresy a historické napodobeniny.\n\nProdej dresů fanouškům je důležitým příjmem v hospodaření klubů, např. ve fotbale nebo v hokeji.\n\nNejvětší prodejci ve fotbale (počet dresů v tisících za rok):\n\nOblíbenými u sportovních fanoušků jsou i tzv. minidresy, zmenšeniny klasického sportovního dresu. K výrobě minidresů se používá sublimační technologie. V tiskárně se sublimačními inkousty vytiskne barevný motiv (šablona minidresu) na speciální přenosový papír. Pomocí termolisu se za určité teploty a tlaku (zpravidla 195 °C a vysokého tlaku) a působením po dobu 25–35 sekund přenese vytištěný motiv na polyesterovou látku. Požadovaný vzor se poté vystřihne a sešije naruby. Pro minidres se vyrábí speciální miniaturní ramínka, která se dají umístit pomocí různých stojánků na stoly, police, ad., nebo pomocí přísavek upevnit na sklo.\n\n"}
{"id": "759653", "url": "https://cs.wikipedia.org/wiki?curid=759653", "title": "Josef Vítovec", "text": "Josef Vítovec\n\nJosef Vítovec (12. března 1906 – ???) byl český a československý politik Komunistické strany Československa a poslanec Ústavodárného Národního shromáždění.\nJiž za první republiky byl přesvědčeným komunistou. V roce 1946 se uvádí jako profesor a předseda ONV Tábor.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do dubna 1948, kdy vzhledem ke svému nesouhlasu s poúnorovým vývojem rezignoval a na krátkou dobu do konce funkčního období (do voleb do Národního shromáždění roku 1948) ho nahradil František Bubník.\n\nPoté působil jako ředitel gymnázia v Klatovech, a to až do roku 1950, kdy byl přeložen do Tábora.\n\n"}
{"id": "759656", "url": "https://cs.wikipedia.org/wiki?curid=759656", "title": "Sonoma County", "text": "Sonoma County\n\nSonoma County je okres ve státě Kalifornie v USA. K roku 2010 zde žilo 483 878 obyvatel. Správním městem okresu je Santa Rosa. Celková rozloha okresu činí 4 579,7 km². Na západním pobřeží okresu je Tichý oceán. V říjnu 2017 byla oblast zasažena požáry.\n"}
{"id": "759660", "url": "https://cs.wikipedia.org/wiki?curid=759660", "title": "Antonín Vlach", "text": "Antonín Vlach\n\nAntonín Vlach (9. června 1899 – ???) byl český a československý politik Komunistické strany Československa a poslanec Ústavodárného Národního shromáždění a Národního shromáždění ČSR.\nRoku 1946 se uvádí jako obchodník, bytem Kyje. V roce 1948 zastával funkci předsedy Ústředního svazu řemesla.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948. V nich kandidoval ve volebním kraji Brno. Zvolen nebyl, ale do Národního shromáždění nastoupil za KSČ již v červnu 1948 poté, co mandát nepřevzala Josefa Smejkalová. Zasedal zde jen do prosince 1948, kdy rezignoval a nahradil ho Jan Novotný.\n\n"}
{"id": "759662", "url": "https://cs.wikipedia.org/wiki?curid=759662", "title": "Ludmila Weberová", "text": "Ludmila Weberová\n\nLudmila Weberová (10. února 1904 – ???) byla česká a československá politička Komunistické strany Československa a poválečná poslankyně Ústavodárného Národního shromáždění.\nZa druhé světové války se podílela na odboji. V roce 1946 se uvádí jako úřednice, bytem Moravská Ostrava.\n\nV parlamentních volbách v roce 1946 byla zvolena poslankyní Ústavodárného Národního shromáždění za KSČ. Setrvala zde do konce funkčního období, tedy do voleb do Národního shromáždění roku 1948.\n\n"}
{"id": "759664", "url": "https://cs.wikipedia.org/wiki?curid=759664", "title": "Stanislaus County", "text": "Stanislaus County\n\nStanislaus County je okres ve státě Kalifornie v USA. K roku 2010 zde žilo 514 453 obyvatel. Správním městem okresu je Modesto. Celková rozloha okresu činí 3 923 km².\n"}
{"id": "759665", "url": "https://cs.wikipedia.org/wiki?curid=759665", "title": "Seznam kódů ISO 639-2", "text": "Seznam kódů ISO 639-2\n\nISO 639 je soubor mezinárodních norem, které definují krátké kódy pro názvy jazyků. Následuje úplný seznam třípísmenných kódů definovaných ve druhé části (ISO 639-2) normy, včetně odpovídajících dvoupísmenných (ISO 639-1) kódů tam, kde existují.\n\nTam, kde tabulka uvádí dva kódy ISO 639-2, první z nich je tzv. bibliografický kód (ISO 639-2-B) a druhý je terminologický kód (ISO 639-2-T).\n\nSloupec \"Poznámky\" upozorňuje na:\n\nNorma zahrnuje některé kódy pro zvláštní situace:\n\n"}
{"id": "759667", "url": "https://cs.wikipedia.org/wiki?curid=759667", "title": "Mendocino County", "text": "Mendocino County\n\nMendocino County je okres ve státě Kalifornie v USA. K roku 2010 zde žilo 87 841 obyvatel. Správním městem okresu je Ukiah. Celková rozloha okresu činí 10 044,3 km². Na západním pobřeží okresu je Tichý oceán.\n"}
{"id": "759670", "url": "https://cs.wikipedia.org/wiki?curid=759670", "title": "Axminster", "text": "Axminster\n\nAxminster je malé městečko v jihozápadní Anglii, v hrabství Devon. Leží na pahorku nad řekou Axe, asi 6 km od jižního pobřeží Anglie. Proslavilo se výrobou axminsterských koberců, což je souhrnné označení pro tkaniny s mnohobarevným hrubým útkem, vyráběné jako imitace ručně vázaných orientálních koberců. Axminsterské výrobky se dají rozdělit na žinylkové, cívkové a skřipcové koberce.\n\nZ roku 464 před n. l. pochází dosud nejstarší ručně vázaný vlasový koberec (cca 350 000 uzlů /m²) nalezený v Altaji.\n\nNa začátku 21. století se část výroby přesunula do Číny, největší světový producent axminsterů sídlí však stále ještě v Anglii. Údaje o rozsahu výroby nejsou publikovány.\n"}
{"id": "759671", "url": "https://cs.wikipedia.org/wiki?curid=759671", "title": "Josef Zuzaňák", "text": "Josef Zuzaňák\n\nJosef Zuzaňák (15. prosince 1905 – ???) byl český a československý politik Komunistické strany Československa a poslanec Ústavodárného Národního shromáždění a Národního shromáždění ČSR.\nZa druhé světové války byl aktivní v odboji. Až do osvobození se ke konci války ukrýval v zahradním domku v Přerově. V roce 1946 se uvádí jako zedník, tajemník okresního výboru KSČ a účastník domácího odboje, bytem Přerov.\n\nPo válce ho IX. sjezd KSČ zvolil za člena Ústředního výboru Komunistické strany Československa. V únoru 1951 vzal ÚV KSČ na vědomí zánik členství v ÚV k roku 1950.\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Olomouc. Zasedal zde do dubna 1950, kdy rezignoval a nahradil ho Oldřich Opletal.\n\nPo únorovém převratu se uvádí jako předseda krajského Akčního výboru Národní fronty. V březnu 1948 byl zvolen předsedou Krajského výboru KSČ v Olomouci. Jeho spolupracovníkem se stal Josef Stavinoha. Ten vyvolával napětí v rámci lokálních kádrů KSČ a byl v lednu 1950 zatčen. Tato aféra patrně ukončila i politickou kariéru Josefa Zuzaňáka.\n\n"}
{"id": "759672", "url": "https://cs.wikipedia.org/wiki?curid=759672", "title": "Žárský rybník", "text": "Žárský rybník\n\nŽárský rybník u obce Žár v okrese České Budějovice je největší rybník v oblasti podhůří Novohradských hor a Trhosvinenska. Zároveň se jedná o jeden z nejdříve historicky doložených rybníků na území České republiky.\n\nOblastí procházela Vitorazská stezka, stará zemská stezka spojující slovanská hradiště v Doudlebech a ve Weitře. Hradiště ve Weitře se nachází v Rakousku nedaleko obce Altweitra. Oblast podél stezky byla záhy osídlována. Ve všech historických pramenech je rybník uváděn již jako existující, proto je nutné klást vznik rybníka do období před začátkem 13. století. Nejstarší přímou zmínku o Žárském rybníku (označeném německy jako \"Sohorsteich\") uvádí listiny kláštera ve Světlé z roku 1221. V roce 1270 kupuje rybník se statkem Žár rod Vítkovců, který je spojován s rozvojem českého rybníkářství.\n\nŽárský rybník patří k \"první generaci velkých rybníků\" podobně jako například Bošilecký rybník nebo rybník Dvořiště. Nejstarší rybníky byly přednostně budovány v nejvýhodnějších lokalitách, proto sdílí základní společné charakteristiky.\n\n\nPůvodně bylo zatopeno pravděpodobně jen přibližně 100 ha plochého dna kotliny a rybník pro přílišnou mělkost snadno vymrzal. Při přestavbě rybníku v 15. století byla zpevněna hráz a zvýšena hladina, přesto i v současnosti je Žárský rybník velmi mělký. (Na ploše 120 ha zadržuje 1,6 milionu kubíků vody, což odpovídá přibližně průměrné hloubce 1,4 metru.)\n\nPři ještě větším vzdutí by Žárský potok změnil tok a začal by odtékat na východní straně rybníka, kde později nechal Jakub Krčín prokopat Žárskou stoku. Žárská stoka napájí níže položenou kaskádu malých rybníků.\n\nV době romantismu nechali Buquoyové uměle navršit osmihektarový ostrov. (Některé prameny uvádějí velikost rybníka 112 ha, protože nezapočítávají plochu ostrova.) Na ostrově s exotickou faunou a florou byl letohrádek, arboretum a zahrada. Po vybudování \"konkurenčního\" Terčina údolí přestal být ostrov udržován. Postupně areál zchátral a dřívější účel dokládala pouze přítomnost nepůvodních druhů rostlin.\n\nPo druhé světové válce se přešlo na kapro-kachní hospodářství a na ostrov zasahovala nově postavená velká drůbežárna.\n\n"}
{"id": "759673", "url": "https://cs.wikipedia.org/wiki?curid=759673", "title": "Ventura County", "text": "Ventura County\n\nVentura County je okres ve státě Kalifornie v USA. K roku 2010 zde žilo 823 318 obyvatel. Správním městem okresu je Ventura. Celková rozloha okresu činí 5 719,2 km². Na jihozápadě okresu je Tichý oceán.\n\nV prosinci 2017 byl část okresu zasažen ničivým požárem, který byl pojmenován Thomas.\n"}
{"id": "759674", "url": "https://cs.wikipedia.org/wiki?curid=759674", "title": "Přemysl Kšica", "text": "Přemysl Kšica\n\nPřemysl Kšica (* 13. prosince 1981 Praha) je český varhaník.\n\nPřemysl Kšica se narodil do rodiny varhaníka Josefa Kšici. Byl členem skautského oddílu Protěž. Po maturitě na gymnáziu absolvoval studium hry na varhany na Pražské konzervatoři (prof. Josef Popelka). Dále pokračoval na Akademii múzických umění v Praze a na Staatliche Hochschule für Musik und Darstellende Kunst ve Stuttgartu v oboru varhany, kde absolvoval ve třídě Prof. Dr. Ludgera Lohmanna. Studiu varhanní improvizace se věnoval pod vedením prof. Jaroslava Vodrážky, doc. Jaroslava Tůmy a Johannese Mayra. Vzdělání následně rozšířil prostřednictvím mnoha varhanních kurzů pod vedením vynikajících zahraničních varhaníků (Lorenzo Ghielmi, Olivier Latry, Günter Kaunzinger a další). Je držitelem řady ocenění z varhanických soutěží. Třikrát získal cenu za varhanní improvizaci na soutěži v Opavě, v roce 2004 získal 3. místo na Mezinárodní soutěži mladých varhaníků v Lublani, roku 2005 2. místo na Varhanní soutěžní přehlídce v Mostě a v roce 2010 2. cenu na Mezinárodní varhanní soutěži Petra Ebena v Opavě.\n\nV Praze působí mnoho let jako chrámový varhaník, v poslední době zejména v chrámu svatého Mikuláše na Malé Straně.\nPůsobil též pedagogicky v rámci varhanního kurzu pořádaného Arcibiskupstvím pražským za účelem zdokonalování hry chrámových varhaníků. Nyní vyučuje na hru na varhany na konzervatoři v Teplicích.\nIntenzivně se věnuje koncertní a nahrávací činnosti u nás i v zahraničí. Pravidelně spolupracuje s řadou vokálně-instrumentálních souborů (Kühnův smíšený sbor, Pražský filharmonický sbor, Pražský katedrální sbor, Český filharmonický sbor Brno, Canti di Praga, Čeští symfoničtí sólisté, Sbor a orchestr Arcibiskupského gymnázia v Praze).\n\nZa interpretaci a improvizaci obdržel řadu ocenění na varhanních soutěžích v ČR i zahraničí.\nDvakrát získal cenu za improvizaci na soutěži v Opavě. V roce 2004 získal 3. cenu na mezinárodní soutěži mladých varhaníků v Lublani a v roce 2005 druhé místo na varhanní soutěžní přehlídce v Mostě. \nV roce 2010 na Mezinárodní varhanní soutěži Petra Ebena si odnesl cenu za nejlepší výkon v tvůrčím oboru improvizačním, stal se rovněž držitelem 2. ceny v interpretační části soutěže.\n\n\n"}
{"id": "759675", "url": "https://cs.wikipedia.org/wiki?curid=759675", "title": "František Zvěřina", "text": "František Zvěřina\n\nFrantišek Zvěřina (13. dubna 1903 Bezděčín – 12. prosince 1978 Mladá Boleslav) byl český a československý meziválečný politik Republikánské strany zemědělského a malorolnického lidu, poválečný politik Československé strany lidové a poslanec Ústavodárného Národního shromáždění. Po roce 1948 politicky pronásledován a vězněn.\nVětšinu života prožil v obci Bezděčín na Mladoboleslavsku, kde do roku 1950 soukromě hospodařil. V letech 1950-1978 byl členem místního JZD. Za první republiky byl aktivistou Republikánské strany zemědělského a malorolnického lidu (agrární strany) a předseda agrárního dorostu v mladoboleslavském okresu. Během druhé světové války se zúčastnil domácího odboje. Od roku 1945 byl členem ČSL (agrární strana již v poválečném Československu nebyla obnovena). V roce 1945 se stal předsedou Revolučního národního výboru v Bezděčíně.\n\nPo parlamentních volbách v roce 1946 byl zvolen poslancem Ústavodárného Národního shromáždění za ČSL. Mandát nabyl až dodatečně v září 1946 jako náhradník poté, co zemřel poslanec Alois Vošahlík. V parlamentu setrval formálně do konce funkčního období, tedy do voleb do Národního shromáždění roku 1948.\n\n24. února 1948, uprostřed únorového převratu, patřil k těm lidoveckým politikům, kteří požadovali vyloučení prokomunistických funkcionářů ČSL Aloise Petra a Josefa Plojhara, jenž byl přijat (ovšem krátce nato, po vítězství komunistů, anulován). Po převzetí moci komunisty byl pronásledován a již 29. února 1948 zatčen, na týden uvězněn a poté propuštěn. Do května 1948 nicméně zůstal poslancem. Původně chtěl odejít za hranice, po poradě s arcibiskupem Josefem Beranem ale setrval. V roce 1950 přinucen vstoupit do JZD, kde v letech 1950-1952 dokonce vykonával funkci předsedy. V roce 1954 byl ale zatčen a odsouzen ve vykonstruovaném obvinění pro neoznámení trestného činu. Roku 1955 byl propuštěn na amnestii. Po propuštění se musel pravidelně hlásit na StB v Mladé Boleslavi. V roce 1963 odešel do důchodu.\n\n"}
{"id": "759676", "url": "https://cs.wikipedia.org/wiki?curid=759676", "title": "Rakousko-turecká válka (1787–1791)", "text": "Rakousko-turecká válka (1787–1791)\n\nOsmá rakousko-turecká válka se odehrávala v letech 1787 až 1791 v souvislosti s šestou rusko-tureckou válkou. K rozhodnutí bojovat s Osmanskou říší došel císař Josef II., arcivévoda rakouský, který byl v alianci s Ruským carstvím pod Kateřinou Velikou.\n\nObranná strategie, použitá ve válce o dědictví bavorské, se neosvědčila a rakouská armáda utrpěla těžké ztráty, což způsobilo prudký pokles popularity Josefa II. Jediným významným úspěchem se stalo dobytí Bělehradu roku 1789 pod vedením maršála Laudona, pro nějž to byla poslední válka, které se zúčastnil. Osmanská říše však vytvořila koalici se Švédskem a Pruskem, což přimělo Rakousko k uzavření separátního míru, který vracel hranice do předválečného stavu.\n\nNa rakouské straně bojovaly dobrovolnické oddíly srbských emigrantů, tzv. \"frajkory\".\n\n"}
{"id": "759681", "url": "https://cs.wikipedia.org/wiki?curid=759681", "title": "Andrej Žiak", "text": "Andrej Žiak\n\nAndrej Žiak (24. října 1905 Slovany – 10. února 1989 Bratislava) byl slovenský a československý politik, poválečný poslanec Ústavodárného Národního shromáždění za Demokratickou stranu. Po únorovém převratu v roce 1948 jeden z hlavních funkcionářů Strany slovenské obrody, která byla loajálním spojencem komunistického režimu. Zasedal za ni v Národním shromáždění republiky Československé, Národním shromáždění Československé socialistické republiky a ve Sněmovně lidu Federálního shromáždění.\n\nPůsobil jako pedagog, aktivista slovenské evangelické církve a redaktor.\n\nV parlamentních volbách v roce 1946 byl zvolen za Demokratickou stranu do Ústavodárného Národního shromáždění a po parlamentních volbách v roce 1948 byl zvolen ve volebním kraji Žilina do Národního shromáždění, nyní již za Stranu slovenskej obrody. Mandát získal i ve volbách v roce 1954, volbách v roce 1960 (nyní již jako poslanec Národního shromáždění ČSSR) a volbách v roce 1964. V období let 1948–1960 a znovu v roce 1968 byl místopředsedou parlamentu. Zasedal v Národním shromáždění do roku 1968, kdy v rámci federalizace Československa usedl roku 1969 ve Sněmovně lidu Federálního shromáždění. Na poslanecký post rezignoval v červenci 1970.\n\nK roku 1954 se profesně uvádí jako předseda Krajského výboru Obránců míru v Žilině a člen Slovenského výboru obránců míru.\n\nBěhem pražského jara v roce 1968 patřil v rámci Strany slovenské obrody ke skupině opatrných reformátorů, kteří se zabývali možnostmi obnovy samostatné politiky, nesvázané tolik s linií KSČ. Po invazi vojsk Varšavské smlouvy do Československa bylo ovšem stranické reformní křídlo politicky potlačeno. Ráno 21. srpna 1968 byl zvolen členem delegace Národního shromáždění (Dušan Špálovský, Zdeněk Fierlinger, Andrej Žiak, Josef Zedník, Alois Poledňák a Vladimír Kaigl), jejímž úkolem bylo sdělit stanovisko Národního shromáždění k okupaci velvyslanci Sovětského svazu a navázat kontakt s prezidentem republiky Ludvíkem Svobodou.\n\n"}
{"id": "759688", "url": "https://cs.wikipedia.org/wiki?curid=759688", "title": "Martina Borecká", "text": "Martina Borecká\n\nMartina Borecká (* 19. května 1991, Brandýs nad Labem) je česká profesionální tenistka. Ve své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke konci roku 2011 1 titul ve dvouhře a 10 titulů ve čtyřhře.\n\nNa žebříčku WTA byla nejvýše ve dvouhře klasifikována k 24. říjnu 2011 na 553. místě a ve čtyřhře pak k 7. listopadu 2011 na 402. místě.\n\nVítězka Pardubické juniorky 2009. Aktuálně je členkou I. ČLTK Praha.\n\n"}
{"id": "759689", "url": "https://cs.wikipedia.org/wiki?curid=759689", "title": "Together Czech Republic", "text": "Together Czech Republic\n\nTogether Czech Republic je mládežnická organizace, která je součástí evropské sítě organizací Together. Hlavní doménou organizace jsou výměny mládeže a jiné projekty v rámci \"Mládeže v akce\", dále je Together pořadatelem programu celoživotního vzdělávání \"Grundtvig\". Together je také vysílající organizací na Evropskou dobrovolnou službu.\n"}
{"id": "759691", "url": "https://cs.wikipedia.org/wiki?curid=759691", "title": "Seznam premiérů Republiky srbské", "text": "Seznam premiérů Republiky srbské\n"}
{"id": "759692", "url": "https://cs.wikipedia.org/wiki?curid=759692", "title": "Síran manganatý", "text": "Síran manganatý\n\nSíran manganatý (též sulfát manganatý či manganatá skalice) je anorganická, manganatá sůl kyseliny sírové se vzorcem MnSO. Tato látka, podobně jako mnoho síranů, vytváří různé hydráty, jenž mají různé barvy. Vytváří monohydrát, tetrahydrát, pentahydrát a hexahydrát, z čehož jsou nejběžnější monohydrát a tetrahydrát.\nTéto látky bylo roku 2005 vyrobeno asi 260 tisíc tun.\n\nPrůmyslově se látka vyrábí reakcí kyseliny sírové s kovovým manganem:\n\nTato látka vzniká při reakci oxidu siřičitého a oxidu manganičitého, dle rovnice:\n\nDalší možností výroby – poněkud neobvyklou – je reakce oxidu manganičitého s kyselinou sírovou a kyselinou šťavelovou. Takto vzniká při manganimetrii:\n\nTato látka se používá při galvanickém pokovení, a dále na výrobu jiných, složitějších sloučenin obsahujících mangan. Rovněž je tato látka vytvářena při čištění manganu, zejména od železitých sloučenin.\n\n"}
{"id": "759693", "url": "https://cs.wikipedia.org/wiki?curid=759693", "title": "Milan Zvarík", "text": "Milan Zvarík\n\nMilan Zvarík (* 23. listopadu 1951) je bývalý slovenský fotbalista, obránce.\n\nHrál za Spartak Trnava, ZVL Žilina a Vojvodinu Novi Sad. V československé lize nastoupil ke 290 utkáním a dal 10 gólů. Za juniorskou reprezentaci nastoupil ve 3 utkáních. Vítěz Československého poháru v roce 1975. V Poháru mistrů evropských zemí nastoupil ve 3 utkáních, v Poháru vítězů pohárů ve 2 utkáních.\n\n\n"}
{"id": "759694", "url": "https://cs.wikipedia.org/wiki?curid=759694", "title": "Devalvace (psychologie)", "text": "Devalvace (psychologie)\n\nDevalvace v sociálním styku znamená projev neúcty, nevážnosti, snižování a ponižování druhých osob. Je opakem evalvace.\n\nDevalvace se přímo týká jádra osobnosti člověka a proto je vnímána mnohem bolestivěji než cokoli jiného.\n\n\nVýše uvedené příklady jsou vnímány velmi nepříjemně, daly by se charakterizovat přívlastky: nepřátelský, hrubý, nadřazený, namyšlený, nadutý, pyšný.\n\nDo téže kategorie patří i další jednání, i když se dotýkají člověka méně:\n\nTyto projevy lze označit přívlastky netaktní, necitlivý, nelaskavý, nevšímavý, neuznalý, lhostejný.\n\n\n"}
{"id": "759695", "url": "https://cs.wikipedia.org/wiki?curid=759695", "title": "Kaijó (1943)", "text": "Kaijó (1943)\n\nKaijó (: ) byla eskortní letadlová loď japonského císařského námořnictva. Vznikla přestavbou osobní lodě Argentina Maru a sloužila jako transportní, protiponorková a školní loď.\n\n\"Argentina Maru\" byla založena 22. února 1938, spuštění na vodu proběhlo 9. prosince téhož roku. Před vypuknutím války mezi Japonskem a USA ji zabavilo japonské válečné námořnictvo. Zpočátku přepravovala vojáky, ale v roce 1942 se započalo s její přestavbou na eskortní letadlovou loď. Trup lodi zůstal nezměněn, byl vybudován hangár a letová paluba o rozměrech 150 x 22 metrů, bez lodního ostrovu. Paluba byla spojena s hangáry dvěma výtahy. Došlo k výměně motorů za výkonnější turbíny, dále byla přemístěna kotelna a byl vystavěn jeden komín vychýlený dolů na pravém boku lodi. Výzbroj \"Kaijó\" sestávala z osmi 127mm děl a 24 děl ráže 25 mm. V polovině roku 1944 přibylo do výzbroje dalších dvacet 25mm děl a osm 28hlavňových raketometů.\n\nDo služby vstoupila 23. listopadu 1943. \"Kaijó\" sloužila pro transport letadel na jejich nové základny, poskytovala letecké protiponorkové krytí a taktéž místo pro výcvik pilotů a pozemního personálu. Dne 24. července 1945 byla poškozena náletem britských letadel z letadlových lodí HMS \"Indefatigable\", HMS \"Formidable\" a HMS \"Victorious\". Do konce války nebyla opravena a následně byla sešrotována.\n\n\n"}
{"id": "759696", "url": "https://cs.wikipedia.org/wiki?curid=759696", "title": "Mistrovství světa ve fotbale hráčů do 20 let 1983", "text": "Mistrovství světa ve fotbale hráčů do 20 let 1983\n\nMistrovství světa ve fotbale hráčů do 20 let 1983 bylo čtvrtým ročníkem tohoto turnaje. Vítězem se stala brazilská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "759698", "url": "https://cs.wikipedia.org/wiki?curid=759698", "title": "Jamník", "text": "Jamník\n\nNázev Jamník má více vodních toků:\n\n\n…a také dvě obce na Slovensku:\n\n"}
{"id": "759700", "url": "https://cs.wikipedia.org/wiki?curid=759700", "title": "Marián Kopčan", "text": "Marián Kopčan\n\nMarián Kopčan (* 2. června 1958, Nová Baňa) je bývalý československý fotbalový obránce. Po skončení aktivní kariéry působí jako trenér mládeže.\n\nV československé lize hrál za Spartak Trnava. Nastoupil v 219 ligových utkáních a dal 9 gólů. Vítěz Československého poháru v roce 1986. V Poháru vítězů pohárů nastoupil ve 2 utkáních.\n\n\n"}
{"id": "759701", "url": "https://cs.wikipedia.org/wiki?curid=759701", "title": "Anthemius (pretoriánský prefekt)", "text": "Anthemius (pretoriánský prefekt)\n\nAnthemius byl východořímský pretoriánský prefekt na konci vlády císaře Arcadia a počátku vlády Theodosia II. a regent druhého zmiňovaného.\n\nPo smrti císaře Arcadia roku 408 se na trůn dostal jeho teprve sedmiletý syn Theodosius II. Anthemius za něj vykonával vládu jako regent. Jednalo se o schopného administrátora, dokázal zajistit dostatek potravin pro hlavní město Konstantinopoli, zlepšil diplomatické vztahy se západní částí říše, vyjednal výhodnější smlouvu s Peršany, ubránil Podunají a Ilýrii před Góty a Moesii před Huny, začal s výstavbou hradeb kolem Konstantinopole a rozšířil dunajskou flotu. V roce 414 převzala regentský úřad Aelia Pulcheria, starší císařova sestra, a Anthemius byl nahrazen i na postu prefekta pretoriánů, kde ho vystřídal Aurelianus.\n"}
{"id": "759702", "url": "https://cs.wikipedia.org/wiki?curid=759702", "title": "Gustav Baráček", "text": "Gustav Baráček\n\nGustav Baráček (7. září 1912 – ???) byl český a československý politik Komunistické strany Československa a poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji Jihlava. Zasedal zde do konce funkčního období, tedy do voleb do Národního shromáždění roku 1954.\n\nPo roce 1948 je uváděn jako předseda Okresního národního výboru ve Znojmě (na jaře 1950 ho na tomto postu nahradil František Frýbort) a pak předseda Okresního výboru KSČ ve Znojmě. V roce 1951 byl v souvislosti s vnitrostranickým hledáním nepřítele v důsledku procesu s jihomoravským funkcionářem Otto Šlingem obviňován z autoritářského způsobu vedení. Byla mu vyčítána i údajná spekulace s dobytkem za Protektorátu a také, že prý umožňuje lidem přecházet státní hranici do Rakouska. Kritika směřovala i na jeho bratrance, rovněž regionálního politika KSČ, Františka Baráčka. V roce 1952 ale Krajský výbor KSČ rozhodl, že bude uspořádána schůze, kde krajští i okresní funkcionáři tyto spekulace vyvrátí a Gustav Baráček bude očištěn.\n\n"}
{"id": "759707", "url": "https://cs.wikipedia.org/wiki?curid=759707", "title": "František Broš", "text": "František Broš\n\nFrantišek Broš (* 12. února 1967) je bývalý slovenský fotbalista, útočník. Aktivní kariéru musel předčasně ukončit kvůli srdeční vadě.\n\nV lize hrál za Spartak Trnava a Duklu Banská Bystrica. V lize za Trnavu nastoupil k 85 utkáním a dal 14 gólů. V Poháru vítězů pohárů nastoupil ve 2 utkáních. Celkem v lize odehrál 92 zápasů, vstřelil 14 gólů.\n\n"}
{"id": "759708", "url": "https://cs.wikipedia.org/wiki?curid=759708", "title": "Aelia Pulcheria", "text": "Aelia Pulcheria\n\nAelia Pulcheria (399 – 453) byla dcera východořímského císaře Arcadia a jeho ženy Aelie Eudoxie. Již ve čtrnácti letech se prohlásila augustou a převzala regentskou vládu za svého mladšího bratra Theodosia II., kterou doposud vykonával pretoriánský prefekt Anthemius. Proslula jako podporovatelka církve a zasazovala se o boj proti pohanům a heretikům. Po bratrově smrti se roku 450 provdala za budoucího císaře Marciana. Zemřela v roce 453.\n"}
{"id": "759709", "url": "https://cs.wikipedia.org/wiki?curid=759709", "title": "Umberština", "text": "Umberština\n\nUmberština je mrtvý italický jazyk používaný v polovině 1. tisíciletí před naším letopočtem (ojediněle až do 1. století př. n. l.) na Apeninském poloostrově (v Umbrii, severovýchodně od Říma). Hovořili jím Umbrové.\nUmberština byla příbuzná s jazykem Osků a tvořila tak osko-umberskou větev jazyků staré Itálie.\n\nPo umberštině zbylo sedm bronzových desek, které byly nalezeny u starého Iguvia. Nachází se na nich rituální text psaný z poloviny umberskou abecedou, z poloviny latinkou. Umberské písmo mělo 18 písmen a také dvě litery pro neřecké souhlásky \"č\" a \"ř\" (neplést s českými písmeny).\n\nUmberština je po latině druhým nejlépe prozkoumaným italickým jazykem.\n"}
{"id": "759710", "url": "https://cs.wikipedia.org/wiki?curid=759710", "title": "Petra Krejsová", "text": "Petra Krejsová\n\nPetra Krejsová (* 30. června 1990) je česká profesionální tenistka. Ve své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke konci roku 2016 5 titulů ve dvouhře a 20 titulů ve čtyřhře.\n\nNa žebříčku WTA byla nejvýše ve dvouhře klasifikována k 9. březnu 2015 na 319. místě a ve čtyřhře pak k 14. listopadu 2011 na 270. místě.\n\nVítězka Mistrovství ČR žen pro rok 2011. Aktuálně je členkou LTK Liberec, v žebříčku ITF k 12. červnu 2019 zaujala 525. místo a z žebříčku WTA vypadla.\n\n"}
{"id": "759711", "url": "https://cs.wikipedia.org/wiki?curid=759711", "title": "Aelia Eudoxia", "text": "Aelia Eudoxia\n\nAelia Eudoxia († 7. října 404) byla manželka východořímského císaře Arcadia.\n\nJejím otcem byl velitel legií franského původu Bauto. V roce 395 byla provdána za císaře Arcadia, kterému povila 5 dětí, mimo jiné syna a budoucího císaře Theodosia II. a dceru Aelii Pulcherii. Byla velmi vlivná a schopná, od roku 400 v podstatě za svého manžela vládla. Zemřela roku 404, údajně při potratu.\n"}
{"id": "759715", "url": "https://cs.wikipedia.org/wiki?curid=759715", "title": "San Joaquin County", "text": "San Joaquin County\n\nSan Joaquin County je okres ve státě Kalifornie v USA. K roku 2010 zde žilo 685 306 obyvatel. Správním městem okresu je Stockton. Celková rozloha okresu činí 3 694 km².\n"}
{"id": "759716", "url": "https://cs.wikipedia.org/wiki?curid=759716", "title": "Vyšší odborná škola uměleckoprůmyslová a Střední uměleckoprůmyslová škola", "text": "Vyšší odborná škola uměleckoprůmyslová a Střední uměleckoprůmyslová škola\n\nVyšší odborná škola uměleckoprůmyslová a Střední uměleckoprůmyslová škola sídlí na Žižkově v Praze 3,\nŽižkovo náměstí 1300/1.\n\nPůvodní Státní odborná škola pro zpracování dřeva byla založena 7. října 1921 jako vzdělávací centrum v oblasti nábytkářské a interiérové tvorby, nejprve v Jeseniově ulici a s dílnami v ulici Jičínské. Charakter školy určovali od počátku vynikající pedagogové i vliv výmarského Bauhausu.\n\nŠkola během let několikrát změnila název:\n\nNovou budovu školy na dnešním Žižkově (dříve Kollárově) náměstí navrhl arch. František Vahala a byla dokončena roku 1927. Jedná se o pozoruhodnou stavbou s památkově chráněnými interiéry ředitelny (arch. F. Novák, intarzie akad. mal. F. Trella), knihovny (arch. F. Novák, plastiky F. Kment) a sborovny (arch. E. Oslejšek). Všechna patra budovy prostupuje barevné okno Františka Kysely, které zdobilo československý pavilon na Světové výstavě dekorativních umění v Paříži v roce 1925. V roce 1930 byly postaveny dílenské budovy a roku 1939 severní trakt.\n\n\n\n\n\nF. Tröster, A. Vitík, Z. Vodička, F. Buben, D. Pešan, V. Markup, F. Kment, O. Sukup, L. Havlas, A. Čelechovský, M. Poupětová\n\nDaniel Dvořák, V. Fixl, J. Hendrych, J. Hutka, P.R. Manoušek, Adéla Matasová, V. Nývlt, Karel Pauzer, Stanislav Podhrázský, Joska Skalník, Josef Svoboda, Bořek Šípek, Jitka Štenclová\n\n"}
{"id": "759718", "url": "https://cs.wikipedia.org/wiki?curid=759718", "title": "Ernst Gotthilf", "text": "Ernst Gotthilf\n\nErnst Gotthilf, též Ernst von Gotthilf-Miskolczy (1. říjen 1865 Temešvár – 17. září 1950 Oxford), byl rakouský architekt, působící rovněž v Čechách.\nNejprve studoval architekturu na ETH v Zurichu u profesora F. Bluntschliho. Ve studiu pokračoval v letech 1883–1885 na Technické vysoké škole ve Vídni (Technischen Hochschule Wien) u profesora Karla Königa. V roce 1887 studoval dále na Akademii výtvarných umění ve Vídni (Akademie der bildenden Künste Wien) u profesora Karl von Hasenauera. V letech 1891–1892 pracoval v ateliéru Fellner a Helmer. Od roku 1892 pracoval jako samostatný architekt. V roce 1908 byl jmenován stavebním radou a v roce 1918 vrchním stavebním radou.\n\nV roce 1909 založili spolu s Alexanderem Neumannem projekční ateliér, který působil až do roku 1939. Projektovali řadu nájemních domů a paláců ve Vídni i jinde. Po anšlusu Rakouska emigroval do Velké Británie.\n\n\n"}
{"id": "759719", "url": "https://cs.wikipedia.org/wiki?curid=759719", "title": "Elektrická vodivost kovů", "text": "Elektrická vodivost kovů\n\nV krystalické mřížce kovu spočívají valenční elektrony atomu neboli vodivostní elektrony, které jsou vázány k atomovým jádrům zanedbatelnými silami, což vede k neuspořádanému pohybu jako je tomu u molekul plynu. Napojíme-li vodič z kovu ke zdroji el. napětí, vyvolá elektrické pole tzv. unášivý pohyb elektronů.\nV kovech je el. proud tvořený usměrněnými pohyby elektronů tedy elektronovou vodivostí.\n\n\n"}
{"id": "759720", "url": "https://cs.wikipedia.org/wiki?curid=759720", "title": "Martin Lecián", "text": "Martin Lecián\n\nMartin Lecián (31. října 1900 Ostrožské Předměstí – 6. října 1927 Olomouc) byl český zločinec a sériový vrah opředený řadou pověstí. Byl odsouzen k trestu smrti, ale při pokusu o útěk zabil jednoho ze strážců. Jeho případ byl velmi proslulý, objevilo se dokonce i několik článků v novinách, které jej glorifikovaly a vyzdvihovaly jeho odvahu. Byl znám také jako Postrach Moravy.\n\nNarodil se 31. října 1900 v Uherském Ostrohu a do svých osmnácti let byl vychováván v polepšovně. Okamžitě po svém propuštění se začal věnovat trestné činnosti a byl tehdejším krajským soudem v Uherském Hradišti dvakrát trestán. Během vojenské služby pětkrát zběhl. Po svém posledním zběhnutí se seznámil s Marií Křenovskou a společně se začali věnovat vykrádání pokladen po celé Moravě. Ty otevíral tak, že po obnažení 4 – 5 mm silného pláště pokladny ničil zámkový mechanizmus a poté již otevíral pokladnu, aniž by musel překonávat dusaný popel, který byl umístěn až za zámkem. Tento postup používal, aby nemusel jako mnoho jiných kasařů vdechovat dusaný popílek z mezistěn kasy, protože trpěl tuberkulózou.\n\nV Prostějově však byl Lecián s Křenovskou zadržen a převezen do nemocnice v Olomouci. Odtud 10. prosince 1926 utekl spolu s nebezpečným zločincem Szekelyem. Zranili přitom i dva strážné. Poté se společně dopustili řady krádeží, ale 21. prosince se v Bučovicích rozešli. Lecián zůstal na Moravě a Szekely odešel na Slovensko. Po obou bylo vyhlášeno okresním četnickým velitelstvím ve Vyškově pátrání.\n\n19. ledna 1927 se Lecián dopustil své první vraždy. Ve Slavkově u Brna čtyřmi výstřely zabil obecního strážníka Rudolfa Hanáka, který jej vyrušil při vloupání. Další den se při krádeži v obchodě pokusil zabít jeho majitele a četnického strážmistra Poledňáka. O měsíc později zavraždil v jihlavském podniku Grafona hlídače Františka Marčíka. V polovině února byl při cestě vlakem poznán četníkem Šilhavým. Lecián po něm několikrát vystřelil, a nakonec vyskočil z jedoucího vlaku. Bylo po něm vyhlášeno pátrání s odměnou 10.000 korun za dopadení. Lecián se začal maskovat a v kriminální činnosti pokračoval. Veřejnost oslavovala jeho odvahu a vznikaly o něm kramářské písně, které ho popisovaly jako galantního kasaře, který okrádá bohaté.\n\nJeho obliba skončila 8. března, kdy dvěma ranami zastřelil ve Veselí nad Moravou četnického strážmistra Antonína Stuchlého, který měl krátce po svatbě a očekával narození potomka. Krátce nato postřelil na nádraží vojenského rotmistra Chvalovského, protože si ho spletl s četníkem. Následně bylo zalarmováno četnictvo a armáda. Došlo k několika přestřelkám. Při jedné z nich, u obce Polešovice, byl Lecián zraněn, ale přesto policii stále unikal. Teprve 23. dubna byl zadržen v Novém Bohumíně civilními policisty Halířem a Kalužou. Následovalo čtyřměsíční vyšetřování a následně i šestidenní proces. 3. září 1927 byl odsouzen k vyloučení z armády, propadnutí zbraní, ztrátě volebního práva a k trestu smrti oběšením. Avšak 25. září se, spolu s dezertérem Kašpaříkem, pokusil o útěk. Povedlo se jim zmocnit zbraně a zabít strážného Ferencze Kisse, ale nakonec byli po přestřelce dopadeni. Díky tomu byla prezidentem republiky zamítnuta jeho žádost o milost. Lecián byl popraven na dvoře olomoucké vojenské věznice 6. října 1927 v 6:00. Popravil jej Leopold Wohlschlager, který tak zakončil svou službu státního popravčího pro Čechy a Moravu.\n\nŠest let po Leciánově popravě se jej pokusil František Ondráš překonat. Sám sebe označoval za jeho \"dědice\" a ještě za Leciánova života tvrdil, že bude horší než on. Ondráš zabil dva četníky, ale sám byl ze strachu zavražděn dvěma ze svých kompliců, bratry Gerspitzery. Ti byli odsouzeni k trestu smrti.\n\nPo několika letech se další osobou, která se snažila Leciána napodobit, stal kasař Jozef Prekop z Červeného Kameňa u Púchova. Ten však byl brzy zraněn při přestřelce a zatčen ve Vinohradské nemocnici, kde žádal o ošetření.\n\n\n"}
{"id": "759721", "url": "https://cs.wikipedia.org/wiki?curid=759721", "title": "Řád slávy (Tunisko)", "text": "Řád slávy (Tunisko)\n\nŘád slávy (: نيشان الافتخار) byl tuniský řád. Založil ho roku 1835 tuniský bej Mustafa. Řád zanikl po vyhlášení Tuniska republikou v roce 1957.\n\nOdznakem je deseticípá stříbrná hvězda. U velkokříže a důstojnické třídy je hvězda nesmaltovaná, u ostatních tříd jsou cípy hvězdy smaltovány střídavě červeně a zeleně. Mezi cípy hvězdy se nachází stříbrné paprsky. V kulatém středovém, zeleně smaltovaném medailonu je vyobrazena brilantující iniciála zakladatele.\n\nVelkokříž je nošen bez stuhy, u ostatních tříd je odznak zavěšen na stříbrném dutém trojlístku a dále pak na stuhu. Stuha je žlutá s dvěma červenými postranními proužky.\n\nPůvodně měl řád jen jednu třídu, v roce 1843 byl rozdělen na pět tříd a v roce 1882 přibyla rozdělením rytířské třídy třída šestá.\n"}
{"id": "759728", "url": "https://cs.wikipedia.org/wiki?curid=759728", "title": "Apache County", "text": "Apache County\n\nApache County je okres ve státě Arizona v USA. K roku 2010 zde žilo 71 518 obyvatel. Správním městem okresu je St. Johns. Celková rozloha okresu činí 29 056 km².\n"}
{"id": "759734", "url": "https://cs.wikipedia.org/wiki?curid=759734", "title": "SMS Scharfschütze", "text": "SMS Scharfschütze\n\nSMS Scharfschütze byl rakousko-uherský torpédoborec třídy Huszár účastnící se bojů první světové války.\n\nByl postaven v Terstu společností Stabilimento Tecnico Triestino. Kýl byl položen 12. dubna 1906, samotná loď byla spuštěna na vodu 5. prosince téhož roku.\n\nAčkoliv se rakouské mocnářství do první světové války přímo neúčastnilo žádného ozbrojeného konfliktu, měl Scharfschütze přece jen příležitost podstoupit \"ostrou\" akci. Během první balkánské války odmítly Srbsko a Černá Hora uznat dohodnuté hranice a obsadily část území v Albánii a Makedonii. Tento postup ostře odsoudily tehdejší velmoci. Nespokojenost s krokem Srbska byla tak veliká, že došlo k vytvoření mezinárodních intervenčních sil. Na jejich složení se podílelo i Rakousko-Uhersko. Byla zahájena blokáda pobřeží Černé Hory a částí Albánie zabraných Srbskem, kterých se účastnil i Scharfschütze. Již brzy vešel ve známost, neboť zadržel černohorskou královskou jachtu Rumija, která se pokoušela prorazit blokádu. Na palubě měla vysoké zajaté turecké důstojníky, kteří měli být odvezeni do Černé Hory. Místo toho byli zajatci osvobozeni. Po podepsání míru balkánských států s Tureckem z 30. května 1913 a jejich vzájemné dohodě o hranicích byla eskadra stažena a Ostrostřelec byl převelen do rezervy.\n\nDne 5. srpna byl Scharfschütze znovu uveden do aktivní služby. Jeho novým velitelem se stal krakovský rodák korvetní kapitán Bogumil Nowotny. Již o dva dny později vyrazil s jádrem floty z Puly, cílem flotily bylo pomoci německé Středomořské eskadře (bitevní křižník SMS Goeben a lehký křižník SMS Breslau) admirála Souchona prorazit Otrantskou úžinou do Jaderského moře. Během plavby došla ale depeše, která sdělovala změnu situace. Němci místo na Jadran zamířili do osmanského Istanbulu. Eskadra se proto obrátila zpět a 8. srpna v 6 hodin ráno vplula do Puly. \"Ostrostřelec\" byl přiřazen k V. divizi bitevních lodí. Dne 11. srpna byla tato divize převelena do Boky Kotorské.\n\nPrvní rok války probíhal kvůli značné převaze těžkých hladinových sil Dohody ve znamení občasných výpadů k pobřeží Černé Hory. Po potopení křižníku Zenta dohodovými loďmi byla ukončena blokáda černohorských břehů a Rakousko-Uhersko se soustředilo na útoky lehkých hladinových sil na nepřátelské přístavy a pozice pěchoty při pobřeží. Tak například dne 28. srpna pomáhal Scharfschütze 47. pěší divizi zahnat černohorské jednotky zpět na horu Lovčen. 3. září pak ostřeloval klášter v Lastvě, kde mělo být černohorské velitelství. 16. září byl součástí zajišťovací skupiny pro starý obrněnec Monarch, který zničil v Antivari (dnešní Bar) nově instalovanou radiostanici. Dne 17. října tak ostřeloval \"Ostrostřelec\" skladiště a železniční stanici v Antivari (dnešní Bar). 7. listopadu byl Scharfschütze nahrazen torpédoborcem Csikós a odplul na údržbu do Puly. Po opravách byl přiřazen k I. torpédové flotile a hlídkoval v severním a středním Jadranu.\n\nPo přistoupení Itálie k Dohodě a vyhlášení války Rakousku-Uhersku ze dne 22. května se rakousko-uherské námořnictvo rozhodlo k okamžité akci. Dne 23. května vypluly rakousko-uherské hlavní síly pod velením samotného velitele flotily admirála Antona Hause z Puly a zamířily směrem k italskému pobřeží. Tato operace vešla do dějin pod názvem bombardování Ancony, jelikož hlavním cílem bylo toto středoitalské město. Existovaly ale i vedlejší cíle, samotný Scharfschütze se podílel spolu s lehkým křižníkem Novara a čtyřmi torpédovkami na nájezdu proti Porto Corsini. K přístavu se lodě dostaly brzy ráno 24. května, čehož Ostrostřelec využil a pod příkrovem tmy vplul v 03:20 úzkým kanálem do vnitřního přístavu. Při cestě úzkým kanálem byl ostřelován nejen pěchotou, kryjící se v okopech a domech okolo kanálu, ale i jednou pobřežní baterií střední ráže a dvěma bateriemi polních děl. Po proniknutí do vnitřního přístavu potopil torpédoborec dvě plachetnice zde kotvící a zničil semaforovou stanici. Pod neustávající palbou se navrátil k Novaře na otevřené moře, nepoškozen a bez ztrát na životech. Po návratu navštívil loď sám následník trůnu arcivévoda Karel, který zde pronesl pochvalnou řeč a osobně předal vyznamenaným medaile.\n\nDalší útok proti pobřeží nepřítele podnikl 17. června, cílem byl tentokrát Terstský záliv, doprovodem pak křižníky Novara a Admiral Spaun a torpédoborce Wildfang, Ulan a Uskoke. Eskadra nenarazila na nepřítele a proto pokračovala dále podél italského pobřeží. Po marném pokusu odříznout ústupovou cestu italským torpédoborcům, spatřeným u Istrijského poloostrova, zpět do Benátek, zničil Scharfschütze alespoň semaforovou stanici v ústí řeky Tagliamento. Výpad si zopakoval (opět s Novarou a Admiralem Spaunem) přesně o měsíc později (18. července), tentokráte bylo cílem italské město Rimini. Jelikož bylo nutné neustále narušovat železniční síť na východních březích Itálie, musely se nájezdy rakouských lodí opakovat. Další příležitostí byl 26. červenec, cílem Ancona, spolubojovníkem Novara. Nevyhýbaly se mu ani méně dobrodružné úkoly, např. 10. prosince vzal do vleku hydroavion L 69, který nouzově přistál na otevřeném moři, a odtáhl ho zpět na základnu.\n\nPři nočním výpadu do Otrantského průlivu ze dne 22. prosince se Scharfschütze, doprovázený torpédoborci Reka, Velebit a Dinara, dostal do přestřelky se šesti francouzskými a třemi italskými torpédoborci. Kvůli značné převaze protivníka se pod pláštěm noci rakouské jednotky stáhly zpět do Boky Kotorské.\n\nDne 12. prosince změnil torpédoborec svou domovskou základnu, celá I. torpédová flotila se totiž přesunula do Terstu.\n\nNa říjen plánovalo velení dohodového námořnictva podniknout větší útočnou akci. K té došlo 2. října, kdy 3 italské pancéřové křižníky (San Giorgio, Pisa a San Marco), 3 britské lehké křižníky (Lowesoft, Dartmouth a Weymouth) a 8 torpédoborců s doprovodem 7 italských torpédovek, 11 amerických \"stíhačů ponorek\" a 4 torpédových člunů MAS zaútočily na přístav Drač. V tu chvíli se zde nacházel jak Scharfschütze, tak i další torpédoborec Dinara a torpédovka Tb. 87F. Všechny tři válečné lodě okamžitě opustily přístav a pluly těsně kolem břehu chráníc přitom transportní lodě Graz, Stambul a Hercegovina. Nepřátelské síly zahájily palbu v 10:20 ze vzdálenosti přes 12 kilometrů, přičemž byly vyslány torpédoborce Nymphe a Cameleon, aby odřízly unikajícím lodím cestu u mysu Pali. Mezitím se pokusily o útok i italské čluny MAS, na Ostrostřelce vypálily čtyři torpéda, avšak ani jediné cíl nezasáhlo. Po úspěšném útoku rakousko-uherské ponorky U 31 na křižník Weymouth, který přišel o příď a kormidlo, nepřítel v 12:15 přerušil palbu a stáhl se zpět. Scharfschütze při této přestřelce utrpěl jeden zásah, zemřeli dva členové posádky a další čtyři byli raněni.\n"}
{"id": "759735", "url": "https://cs.wikipedia.org/wiki?curid=759735", "title": "Beaverhead County", "text": "Beaverhead County\n\nBeaverhead County je okres ve státě Montana v USA. K roku 2010 zde žilo 9 246 obyvatel. Správním městem okresu je Dillon. Celková rozloha okresu činí 14 431 km².\n"}
{"id": "759736", "url": "https://cs.wikipedia.org/wiki?curid=759736", "title": "Místecký lenní statek", "text": "Místecký lenní statek\n\nMístecký lenní statek byl lenní statek olomouckého biskupství existující v letech 1277 až 1584. V letech 1402 až 1584 byl pak součástí frýdeckého panství Těšínského knížectví, kvůli čemuž se vedly spory o příslušnost statku k Moravě či ke Slezsku.\n\nMístecký lenní statek byl poprvé udělen lénem dne 4. září 1277 olomouckým biskupem Brunem ze Schauenburku Dětřichovi Stangovi. K roku 1395 je Místek přičleněn k hukvaldskému obvodu. Roku 1400 ho získává rod pánů z Kravař. Bratři Lacek a Vok z Kravař ho ale již dne 10. ledna 1402 prodali za 400 hřiven pražských grošů moravského počtu těšínským knížatům Přemyslovi I. a Boleslavovi I.\n\nMístecko bylo následně vtěleno do frýdeckého panství, jehož součástí bylo až skoro do svého zániku. Jelikož Frýdek již patřil ke Slezsku, po celou existenci tohoto spojení existovaly spory mezi olomouckými biskupy a těšínskými knížaty a statusu tohoto území. Těšínská knížata projevovala tendence začlenit Místecko do Slezska a tak již nadále neskládat lenní sliby olomouckým biskupům, ti se naopak snažili udržet si Místecko jako své moravské léno. Spor se na čas uklidnil za knížete Kazimíra II., který v letech 1512 a 1522 potvrdil moravský charakter Místecka, avšak vymínil si, že po tři generace budou těšínská knížata držet statek jako svobodný (alodní) a nikoliv manský.\n\nV roce 1545 získal frýdecké panství zástavně Jan z Pernštejna. Roku 1554 bylo vykoupeno za 12 000 uherských zlatých zpět, ale již o rok později kvůli nedostatku financí znovu zastaveno, tentokráte Jiříkovi Čelovi z Čechovic. Následujícího roku získal zástavní právo Burián Barský z Barště. Roku 1560 získal vládu nad Frýdeckem, Frýštátskem a Bílskem syn knížete Václava III. Adama Fridrich Kazimír. Přestože Frýdecko bylo i nadále v zástavě (od roku 1568 byl zástavním pánem Jan Piklar z Grodiska), požádal Václav III. Adam roku 1570 olomouckého biskupa Viléma Prusinovského z Víckova o to, aby jeho syn nemusel skládat lenní přísahu. V tomto požadavku byl podporován i českým králem Maxmiliánem II., od nutnosti přijetí tohoto kroku zachránila biskupa jen předčasná Fridrichova smrt v roce 1571.\n\nRoku 1573 prodal kníže Václav III. Adam Frýdecko za 36 000 zlatých bratrům Jiřímu a Matyáši z Lohova. Ti nejprve museli za 19 000 zlatých vykoupit vdovu po Janu Piklarovi z Grodiska Barboru, aby se mohli na počátku roku 1574 ujmout svých statků jako menšího stavovského panství (status minor). Olomoucký biskup Jan XVII. Grodecký z Brodu s tímto nesouhlasil, jako protiopatření udělil dne 5. října 1573 Místecko jako léno svým čtyřem synovcům Ludvíkovi, Petrovi, Fridrichovi a Kryštofovi. Následný soudní spor zhatila biskupova smrt 1. ledna 1574. Druhý pokus o získání moci nad Místeckem učinil biskup Jan XVIII. Mezoun z Telče, který dne 2. dubna 1577 propůjčil Místecko Matyáši Žalkovskému, Filipu Boryňskému z Rostropic, Václavu Pavlovskému z Pavlovic a Jiříku Kamenohorskému. Následně však došlo k dohodě s Jiřím z Lohova - Jiří složil lenní slib olomouckému biskupovi. Dne 17. listopadu 1581 pak biskup Stanislav Pavlovský z Pavlovic odkoupil celé Frýdecko za 36 000 moravských zlatých. V srpnu 1584 odprodal Frýdecko bez Místecka Bartoloměji Bruntálskému z Vrbna za 28 000 zlatých a v září téhož roku pak Místecko začlenil do hukvaldského mensálního panství.\n"}
{"id": "759737", "url": "https://cs.wikipedia.org/wiki?curid=759737", "title": "USS Brooklyn (ACR-3)", "text": "USS Brooklyn (ACR-3)\n\nUSS Brooklyn (klasifikační symbol ACR-3, později CA-3) byl pancéřový křižník amerického válečného námořnictva. Jednalo se o první americkou loď, v jejíž specifikaci bylo výslovně uvedeno, že všechny hlavní díly musí pocházet z domácí produkce. Křižník se účastnil španělsko-americké a první světové války.\n\n\"Brooklyn\" byl navržen jako vylepšená konstrukce předchozího křižníku USS \"New York\". Stejně jako u \"New Yorku\" byly pro \"Brooklyn\" charakteristické dovnitř klenuté boky. Loď měla tři komíny a do její konstrukce byl zahrnut i kloun. V červenci 1892 byla schválena jeho výstavba. Stavby se ujaly loděnice William Cramp and Sons, loď byla dokončena a zařazena do služby v prosinci 1896.\n\nJeho hlavní výzbroj sestávala z osmi 203mm kanónů, přičemž byla umístěna po dvou do čtyřech věží. Po jedné věži bylo na přídi a zádi, další dvoudělové věže se nacházely na pravoboku a levoboku uprostřed lodi. Současně tak mohl střílet pouze ze šesti děl, a to jak při boční salvě, tak i pří palbě v příďovém i záďovém směru. Původně byly jen věže na přídi a pravoboku poháněny elektricky, zatímco zbylé dvě parním strojem, ale poté byly všechny věže předělány na elektřinu. Záložní výzbroj se skládala z dvanácti děl ráže 127 mm. Osm děl bylo umístěno v kasematách v boku lodě, další čtyři zabudovány v horní palubě. Výzbroj byla dotvořena dvanácti 57mm děly, čtyřmi 37mm děly a pěti 457mm torpédomety.\n\nPancéřová ochrana z niklované harveyované oceli sestávala ze 76mm pásu, který chránil jen strojovnu, pancéřované paluby silné 76 mm ve středu, 63,5 mm na přídi a zádi a 152 mm v částech svažujících se k pásu. Ochrana věží měla tloušťku 140 mm, zatímco barbety 102-203 mm.\n\n\"Brooklyn\" se zúčastnil jako zástupce amerického námořnictva na britské přehlídce, konané ku příležitosti 60 let vlády královny Viktorie dne 26. června 1897. Poté sloužil v Atlantiku, kde hlídkoval u východního pobřeží USA a v Karibiku. V březnu 1898 se stal vlajkovou lodí eskadry komodora Winfielda S. Schleye, určené k boji se Španěly za probíhající Španělsko-americké války. Od května participoval na blokádě kubánských přístavů Cienfuegos a Santiago de Cuba, kde kotvila španělská eskadra křižníků pod velením admirála Pascuala Cervery. Ten se 3. července pokusil se svými loděmi prorazit, v nastalé bitvě se \"Brooklyn\" podílel na potopení čtyř španělských obrněných křižníků. Roku 1902 cestoval opět na Kubu, kde se účastnil slavnostního předání vlády kubánským úřadům. Následně byl přiřazen k severoatlantickému loďstvu. V letech 1908 až 1914 byl postaven mimo službu, došlo k instalaci protipožárního systému. V roce 1915 se stal vlajkovou lodí asijského loďstva. V Pacifiku sloužil až do roku 1921, kdy byl vyřazena a prodán k sešrotování.\n\n"}
{"id": "759741", "url": "https://cs.wikipedia.org/wiki?curid=759741", "title": "Washington County (Alabama)", "text": "Washington County (Alabama)\n\nWashington County je okres ve státě Alabama v USA. K roku 2010 zde žilo 17 581 obyvatel. Správním městem okresu je Chatom. Celková rozloha okresu činí 2 819 km².\n"}
{"id": "759746", "url": "https://cs.wikipedia.org/wiki?curid=759746", "title": "Seznam osobností Bostonu", "text": "Seznam osobností Bostonu\n\nV tomto seznamu jsou obsaženi lidé, kteří se v Bostonu narodili, žili, nebo mají jiný podobný blízký vztah k Bostonu a jeho okolí.\n\n"}
{"id": "759750", "url": "https://cs.wikipedia.org/wiki?curid=759750", "title": "Beatrix Braniborská", "text": "Beatrix Braniborská\n\nBeatrix Braniborská ( \"Beatrix von Brandenburg\"; 1270 – po 26. dubnu 1316) byla svídnicko-javorská, hajnovská a kozelská kněžna pocházející z rodu Askánců.\n\nByla druhou dcerou braniborského markraběte Oty V. a Judity z Henneberku. Poprvé se provdala za svídnicko-javorského knížete Boleslava I., se kterým měla sedm dětí. Po jeho smrti roku 1301 spravovala spolu se svým bratrem, braniborským markrabětem Heřmanem, až do roku 1307 knížectví za své tři nezletilé syny. 21. září 1308 se znovu provdala za kozelsko-bytomského vévodu Vladislava. Naposledy je doložena na konci dubna 1316.\n\n"}
{"id": "759751", "url": "https://cs.wikipedia.org/wiki?curid=759751", "title": "Evalvace (psychologie)", "text": "Evalvace (psychologie)\n\nEvalvace v sociálním styku znamená projev úcty, vážnosti, respektu, pochopení a je opakem devalvace.\n\nLidské konání není z hlediska sociálních vztahů nikdy neutrální, vždy se někoho dotýká. Pomocí evalvace lze dosáhnout vytvoření dobrých vztahů mezi lidmi.\n\n\nVýše uvedené příklady jsou vnímány velmi výrazně a kladně, daly by se charakterizovat přívlastky: laskavý, vstřícný, taktní, všímavý, uznalý, slušný, aj.\n\nDalší pozitivně přijímané způsoby jednání jsou např.:\n\n\n"}
{"id": "759752", "url": "https://cs.wikipedia.org/wiki?curid=759752", "title": "Fagi EP", "text": "Fagi EP\n\nFagi EP (2011) je gramofonová deska velikosti GL od kapely Květy, kterou kapela vydala vlastním nákladem na značce Amakvaré records jako doplněk k albu \"V čajové konvici\" (Indies Scope, 2011). Obsahuje dalších šest písniček z divadelního projektu \"Svět podle Fagi\" Divadla DNO, na každé straně tři. Slova napsal Jiří Jelínek, hudbu Martin Evžen Kyšperský, frontman kapely.\n\n\n\n"}
{"id": "759753", "url": "https://cs.wikipedia.org/wiki?curid=759753", "title": "Uroš I.", "text": "Uroš I.\n\nUroš I. či Uroš I. Vukanovič (srbsky: Урош I Вукановић) byl srbský velkožupan v letech 1112–1145.\n\nUroš I. byl synem Marka, bratra srbského velkoknížete Vukana, jenž přísahal věrnost Konstantinu Bodinovi, velkoknížeti Duklje, čímž se stal jeho vazalem. Marko, jako subordinovaný vládce, prý získával své příjmy ze zemí na severu Rašky, které hraničily s Královstvím uherským. Samo jméno \"Uroš\", je pravděpodobně odvozeno z maďarského slova \"úr\" znamenajícího „dominus“ či „princeps“, jež je překládáno do slovanského 'Prvoslav' či 'Primislav', jak je vidět v případě Uroše II. ve slovanských pramenech. Existuje možnost, že se Marko oženil s uherskou ženou.\n\nRoku 1092 porazilo srbské vojsko byzantskou armádu vedenou dračským guvernérem, vyslaným císařem Alexiem Komnénem. V roce 1093 vedl již větší, posílené byzantské vojsko Alexios osobně a táhl směrem na Rašku, ale Vukan se o tažení doslechl a urychleně se snažil dosáhnout příměří. Alexios jej rychle přijal, neboť mu vyvstaly nové problémy na východě, kde pronikali Kumáni až k Adrianopoli. Jakmile však císař opustil oblast, porušil Vukan příměří, dobyl povodí Vardaru a zmocnil se měst jako Vranje, Skoplje a Tetovo. V roce 1094 či 1095 pochodoval císař se svým vojskem opět na Srby a dobyl Lipljan, tentokrát se s ním Vukan setkal ve stanu a ponechal mu dvacet rukojmích, včetně Uroše I. a Štěpána Vukana, na potvrzení mírové přísahy. Uroš byl poprvé zmíněn v soudobé \"Alexiádě\" Anny Komnénovny, spisu o vládě jejího otce, byzantského císaře Alexia I. Komnéna.\n\nPo smrti Vukana roku 1112 usedl Uroš na velkoknížecí stolec.\n\n\npravděpodobně také syn Uroše:\n\n"}
{"id": "759755", "url": "https://cs.wikipedia.org/wiki?curid=759755", "title": "Rolnička Praha", "text": "Rolnička Praha\n\nRolnička Praha je sbor dětí a mládeže z Prahy a blízkého okolí. Pracuje od roku 1978 pod vedením svého zakladatele Karla Virglera. Sborové studio Rolnička má nyní 260 zpěváků od 5 do 19 let v 5 odděleních. V koncertním sboru zpívá 50 členů ve věku od 10 do 19 let.\nKarel Virgler je umělecký vedoucí DPS Rolnička Praha, vystudoval hudební výchovu na Pedagogické fakultě v Plzni, soukromě studoval hru na violu. V roce 1978 založil v Praze dětský pěvecký sbor Rolnička. Od té doby se mu již 30 let plně věnuje a dovedl ho na současnou vysokou úroveň, potvrzenou cenami z mnoha soutěží.\nPro začínající zpěváky vytvořil vlastní systém výuky spojující hudební teorii s praktickou pěveckou výchovou. V prosinci r. 2000 reprezentoval Prahu v projektu na Islandu – byl jedním ze sbormistrů spojeného sboru mládeže z 9 Evropských měst kultury 2000 „Voices of Europe“. V roce 2001 byl uměleckým ředitelem pražské části festivalu „Children of the World in Harmony“. Největším oceněním bylo pozvání k nastudování samostatného koncertu Rolničky v rámci Pražského jara 2007.\n\nPro pražské dětské sbory založil festival Rolničkové svátky písní, kterého se deset let každoročně účastnilo přes 1000 dětí a pokračuje i v současné době. Založil také festival cizojazyčných škol v Praze. Vytvořil a dosud realizuje projekt Hudebních dílen pro žáky 1.stupně pražských základních škol. Od r. 1997 jím prošly desetitisíce dětí.\n\nSbor Rolnička Praha každoročně uvádí 30–40 koncertů jak v České republice, tak v zahraničí. Účinkuje ve velkých koncertních sálech, na festivalech, ale i na charitativních koncertech pro seniory a v nemocnicích pro ležící pacienty. Podílí se i na různých netradičních projektech a spolupracuje s orchestry, významnými sólisty a s mnoha pěveckými sbory, nově i s baletní konzervatoří. Pravidelně také zve sbory i orchestry z celého světa do Prahy ke společnému vystupování.\nV posledních letech sbor úspěšně koncertoval ve většině evropských zemí a třikrát i mimo Evropu. Získal také řadu ocenění na mezinárodních sborových soutěžích. V červenci 2014 získal sbor na mezinárodním festivalu Festival Internacional de Música de Cantonigròs 2. cenu v kategorii dětských sborů. V únoru 2016 získal sbor Zlaté pásmo na Mezinárodním festivalu soudobé sborové hudby s Cenou Zdenka Lukáše \"Canti veris Praga 2016\" .\n\nSbor Rolnička Praha je členem Unie českých pěveckých sborů a spolupracovníkem celosvětových sborových asociací International Society for Children´s Choral and Performing Arts se sídlem v USA a Pueri Cantores. Pořádá festival dětských pěveckých sborů Rolničkové svátky písní. Činnost sboru podporuje Hlavní město Praha.\n\nInformace o koncertech a o přijímání nových dětí najdete na webové stránce Rolničky (v odkazech) a na facebooku.\nRolnička také nabízí koncerty a vystoupení k různým příležitostem.\n\n\n"}
{"id": "759759", "url": "https://cs.wikipedia.org/wiki?curid=759759", "title": "Arkansas County", "text": "Arkansas County\n\nArkansas County je okres ve státě Arkansas v USA. K roku 2010 zde žilo 19 019 obyvatel. Správním městem okresu je Stuttgart (severní distrikt) a De Witt. Celková rozloha okresu činí 2 678 km².\n"}
{"id": "759765", "url": "https://cs.wikipedia.org/wiki?curid=759765", "title": "Kouřimecká rybárna", "text": "Kouřimecká rybárna\n\nKouřimecká rybárna je samota a bývalé obydlí převozníka, které se nachází na Berounce 3 km od Luhu, nedaleko Branova, k němuž katastrálně přísluší. Nachází se na louce pod Čertovou skálou a v blízkosti roste památný dub. V současné době je chráněna jako kulturní památka.\n\nKdy byla rybárna přesně založena, není známo. Nejstarší záznam o majiteli tehdejšího mlýna pochází z roku 1667, kdy jej vlastnil Řehoř Rybka. Dalšími zmiňovanými majiteli byli Jakub Matějovič (1703), Jan Rybka (1714), Matěj Čermák (1721) a Kateřina Rybková, se kterou se oženil František Zýka (1775). Rodu Zýků patří rybárna dodnes. Však sňatkem roku 1981 Marie Zýkové s Luďkem Zíkou, patří po dědictví od roku 2004 Zíkům. Kolem roku 1942 došlo ke vzniku přívozu a to pravděpodobně v souvislosti s výstavbou silnice spojující Višňovou a Týřovice. Převoz byl zajišťován prostřednictvím prámu taženého navijákem či pramicí s bidlem, které později nahradila vesla. Do současnosti se dochovaly nejen zbytky po prámovém přívozu, ale také povolení k provozu, které dne 21. října 1942 vydal Zemský úřad.\n\n\nPrvní cesta vede po silnici kolem hostince U Rozvědčíka, samota je ovšem vidět pouze přes řeku. Přímo k samotě vede druhá cesta, lesem přes Zpropadený zámek a kolem hájenky Emilovny, serpentinami dolů k rybárně.\n\n"}
{"id": "759769", "url": "https://cs.wikipedia.org/wiki?curid=759769", "title": "Cochise County", "text": "Cochise County\n\nCochise County je okres na jihovýchodě státu Arizona v USA. K roku 2010 zde žilo 131 346 obyvatel. Správním městem okresu je Bisbee. Celková rozloha okresu činí 16 107 km². Na jihu sousedí s Mexikem a na východě s Novým Mexikem.\n"}
{"id": "759772", "url": "https://cs.wikipedia.org/wiki?curid=759772", "title": "Adams County (Wisconsin)", "text": "Adams County (Wisconsin)\n\nAdams County je okres ve státě Wisconsin v USA. K roku 2010 zde žilo 20 875 obyvatel. Správním městem okresu je Friendship. Celková rozloha okresu činí 1 783 km².\n\n"}
{"id": "759776", "url": "https://cs.wikipedia.org/wiki?curid=759776", "title": "Tyrolský dům", "text": "Tyrolský dům\n\nTyrolský dům je lovecký zámeček v Rukávečské oboře nedaleko Květova na Milevsku v Jihočeském kraji. V současné době je veřejnosti nepřístupný. Od roku 1963 je chráněn jako kulturní památka.\n\nZámeček nechal v letech 1810–1814 postavit Karel II. Schwarzenberg pro chov černé zvěře. Vystavěn byl jako alpská budova v tyrolském stylu s vyřezanými štíty, arkýři a pavlačí. V roce 1880 došlo k přístavbě kuchyně, koníren a dalších prostor. Roku 1903 byla v blízkosti zámečku na památku zlaté svatby Karla III. Schwarzenberga a kněžny Vilemíny Oettingen-Wallerstein vystavěna kaple sv. Huberta. Nedaleko zámečku se také nachází secesní pohřebiště loveckých psů.\n\nK vlastnímu zámečku nevede žádná značená turistická trasa, stejně jako na většinu území obory. Oboru rozděluje na dvě části silnice spojující Květov a Branice. Po této silnici vede od Květova cyklotrasa 31, pokračující na Branici. Po silnici od Rukávče vede cyklotrasa 1152, mířící taktéž na Branici. Obě cyklotrasy se spojují u autobusové zastávky \"Milevsko, Tyrolský dům\", kudy prochází i červeně značená turistická trasa od Milevska přes část obory na Jetětice.\n\n"}
{"id": "759777", "url": "https://cs.wikipedia.org/wiki?curid=759777", "title": "Grigorij Žatkovič", "text": "Grigorij Žatkovič\n\nGrigorij Žatkovič (rusínsky: Ґріґорій Жатковіч, anglicky \"Gregory Ignatius Zatkovich\") (2. prosince 1886, Holubina, Berežská župa, Rakousko-Uhersko, dnes Ukrajina – 26. března 1967, Pittsburgh, USA) byl americký právník a rusínský politik, první guvernér Podkarpatské Rusi.\n\nNarodil se v obci Holubina (Голубине - \"Golubine\") v tehdejší Berežské župě v Rakousko-Uhersku, dnes jde o součást okresu Svaľava Zakarpatské oblasti Ukrajiny. V roce 1891, když mu bylo pět let, emigroval s rodiči do Spojených států. Střední školu a univerzitu absolvoval v Pittsburghu (1907), doktorát z práva získal na Pensylvánské univerzitě v roku 1910.\n\nŽatkovičův otec, Pavol Žatkovič, byl zakládajícím redaktorem významných rusínsko-amerických novin \"Amerikansky Russky Viestnik.\" Otcův vliv ho přivedl k úloze mluvčího Americké národní rady Uhro-Rusínů, která vznikla 23. července 1918. Žatkovič Rusíny zastupoval na setkání s americkým prezidentem Wilsonem, po kterém Wilson uznal Rusíny jako samostatný národ.\n\nŽatkovič také jednal v Americe s budoucím prezidentem Československa T.G. Masarykem o připojení Podkarpatské Rusi k vznikajícímu československému státu. Navzdory rozdílným názorům se rusínská reprezentace přiklonila k připojení k Československu a stejné řešení sdílely i Dohodové mocnosti. Podle vyjádření poslance Gatiho (viz reference) mu prof. Masaryk 25. října 1918 slíbil, že \"pokud se Rusíni rozhodnou připojit k Československé republice, budou mít plně autonomní stát; i hranice budou nastavené tak, aby byli Rusíni spokojeni.\"\n\nNa základě smlouvy ze St. Germain z 10. září 1919 se potom Podkarpatská Rus stala součástí Československa. Smlouva stanovila, že Podkarpatská Rus bude autonomní jednotkou. Navzdory tomu se tak po vzniku republiky nestalo.\n\n26. dubna 1920 Masaryk ustanovil Žatkoviče prvním guvernérem Podkarpatské Rusi. Avšak vzhledem k nesplnění rusínských požadavků na autonomii 17. dubna 1921 rezignoval a zakrátko se vrátil zpět do Pittsburghu a dále se věnoval právnické praxi.\nPo návratu do USA se krátce negativně vyjadřoval o československé politice vůči Podkarpatské Rusi. V době 2. světové války svůj anti-československý postoj přehodnotil a stal se vydavatelem časopisu \"The Carpathian\" (1941-1943), ve kterém se vyjadřoval za obnovení Československa se třemi rovnoprávnými národy - Čechy, Slováky a Rusíny.\n\nZemřel v Pittsburghu v roce 1967. Ze Žatkovičovy pozůstalosti se zachovalo málo, po jeho smrti byly jeho zápisky spáleny.\n\nTřetí část románu \"Karpatská rapsodie\" maďarského levicového propagandisty Bély Illése se odehrává na Podkarpatské Rusi mezi koncem 19. století a koncem 2. světové války. V \"Království Řehoře Žatkoviče\" je Žatkovič vylíčen jako exponent francouzského a amerického kapitálu a militarismu, který má malý vliv a malý zájem o správu svěřené země.\n\n"}
{"id": "759779", "url": "https://cs.wikipedia.org/wiki?curid=759779", "title": "Važec", "text": "Važec\n\nVažec ( ', ') je obec na Slovensku v okrese Liptovský Mikuláš. První písemná zmínka o obci pochází z roku 1280.\n\nV obci se nachází evangelický kostel, římskokatolický Kostel Tří králů a obecní muzeum. V katastru obce se nachází známá Važecká jeskyně.\n\nV této obci tvořil téměř po celý svůj život český malíř Ján Hála. Dnes se zde nalézá jeho pamětní dům.\n\nNa kraji obce směrem na Tatranskou Štrbu se nachází Německý vojenský hřbitov 1938-1945. Je to klidové místo, které stojí za zhlédnutí.\n\nO této svérázné obci natočili Ľubomír Stanček a režisér Fedor Bartko publicisticko-dokumentární film \"Svet pod Kriváňom\" (STV Bratislava 1996).\n\nPartnerským městem Važce je Blatná v České republice.\n\n\n"}
{"id": "759780", "url": "https://cs.wikipedia.org/wiki?curid=759780", "title": "Zlobiví hoši", "text": "Zlobiví hoši\n\nZlobiví hoši (v anglickém originále Bad Boys) je pátý díl čtvrté série britského sitcomu z prostředí informačních technologií \"Ajťáci\". Poprvé byla epizoda odvysílána 23. července 2010. České premiéry se díl dočkal 23. prosince 2011. \n\nRoy a Maurice Moss se rozhodnou, že trochu naruší zavedený režim a nepůjdou hned do práce. Ve firmě je po nich sháňka a Jen nedokáže vysvětlit, kde jsou oba IT technici. Moss má chuť provést něco asociálního a ukradne DVD. Cestou do práce se společně s Royem přimotají k policejní akci na odstranění nálože na ulici.\n\nNa začátku epizody představuje sociální pracovnice několik mužů, kteří spáchali nějaký přestupek nebo trestnou činnost. Vybízí je, aby řekli svůj příběh. Mezi muži je i Moss, který začne mluvit jako první. Seběhlo se to takto:\n\nMoss se vrací do kanceláře IT dost rozrušený. Naštval ho jeden zaměstnanec, který se k němu choval povýšeně v přítomnosti pěkné dívky. Roy se vsadí s Jen o 100 liber, že celý den neřekne svou typickou hlášku:\nS Mossem jdou na oběd do parku. Moss si sebou bere laptop, sluchátka a ovladač, aby si i v parku na lavičce mohl zahrát svou oblíbenou počítačovou hru. Opět je terčem posměchu okoloprocházejících mladíků. Má chuť udělat něco špatného, aby se tak nevymykal. Cestou do firmy mu Roy navrhne, aby se nevraceli hned do práce a šli se jen tak někam projet nebo podívat. \n\nMezitím se ve firmě představuje nový zaměstnanec Ben Genderson. Douglas Reynholm pro něj udělal uvítací oslavu. Za chvíli však oznámí, že jde o fór a oslava je na počest IT oddělení. Začne se shánět po Mossovi a Royovi, kteří nejsou k nalezení. V nejlepším Douglas vstane a oznámí další změnu. Celá tahle akce měla vést k tomu, aby nový šéf náboru a vyhazovu Ben Genderson blíže poznal zaměstnance a poznačil si jejich slabé stránky a neřesti ve vztahu k firmě. Jen nedokáže říct, kde jsou její podřízení.\n\nTi se mezitím motají po nákupním středisku. Moss se čím dál více osměluje a nakonec ukradne DVD Grand Designs. S Royem jedou eskalátorem dolů a mají pocit, že o nich ochranka ví. Zazmatkují a snaží se prchnout - neúspěšně. Člen ochranky ale neví, že Moss něco ukradl a pouze je napomene, aby se nevozili po eskalátoru.\n\nNa ulici uvidí Maurice robota a chce si jej odnést domů. Roy se rozhlédne a spatří postávající dav za policejní závorou. Firma Reynholm Industries byla evakuována, na ulici leží podezřelá taška. Když si Moss uvědomí, že jde o policejního pyrotechnického robota k odstraňování výbušnin, uteče a nechá tam Roye samotného. Roy utéct nemůže, má nějaký blok. Policejnímu operátorovi se nedaří robota ovládat, software nereaguje. Roy na něj zavolá, zda to zkusil vypnout a znova zapnout, čímž prohrál sázku s Jen. Na Mosse upozorní prodavačka z obchodního střediska (přítomná v davu) a policista ho odvádí. Moss se vyškubne, udeří jednoho přihlížejícího muže, políbí ženu v první řadě a dostane 3 hodiny veřejných prací a zákaz sledování Grand Designs.\nVedlejší role v epizodě „Zlobiví hoši“:\n\n\n"}
{"id": "759787", "url": "https://cs.wikipedia.org/wiki?curid=759787", "title": "Mistrovství světa ve fotbale hráčů do 20 let 1985", "text": "Mistrovství světa ve fotbale hráčů do 20 let 1985\n\nMistrovství světa ve fotbale hráčů do 20 let 1985 bylo pátým ročníkem tohoto turnaje. Vítězem se stala brazilská fotbalová reprezentace do 20 let, která tak obhájila titul z minulého ročníku.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "759788", "url": "https://cs.wikipedia.org/wiki?curid=759788", "title": "Soutěž květinových měst a vesnic (Francie)", "text": "Soutěž květinových měst a vesnic (Francie)\n\nSoutěž květinových měst a vesnic (\"Concours des villes et villages fleuris\") je soutěž vytvořená v roce 1959, která se ve Francii organizuje z důvodu podpory rozvoje zelených ploch v městech. Vztahuje se na celou zemi, účast není zpoplatněna, mohou se jí zúčastnit všechny francouzské obce. Z počtu 600 účastníků v prvním roce, počet stoupal na 5 300 v roce 1972, na více než 10 000 v roce 1993 a 12 000 v roce 2005. V roce 2010 bylo 3 842 obcím propůjčeno právo označení \"Ville ou village fleuri\" (tj. květinové město či vesnice), z nichž 211 obdrželo 4 květiny. Cenou \"Fleur d'Or\" (Zlatá květina) se může nyní pyšnit jen omezený počet obcí, které získaly 4 květiny.\n\nOcenění jsou od 1 do 4 květin. Vývěsní tabule od 1 do 3 květin navrhují regionální výbory, které i vybírají obce, které mohou získat vyšší ocenění. Čtvrtou květinu a cenu Zlaté květiny uděluje národní rada.\n\nV roce 2010 bylo uděleno 393 nových ocenění, z nichž:\n\n\nČasem se kritéria vyvíjela a začala zohledňovat aspekty životního prostředí (biodiverzita, metody kultivace respektující životní prostředí...) a vytváření udržitelný rozvoj udržitelného rozvoje květinové výzdoby. Posledním uvedeným pravidlem se rozumí kritéria vysvětlená na.\nKandidáti mohou v případě potřeby předložit případný ekocertifikát (použití dřevin \"Forest Stewardship Council\", certifikát ekologického spravování zelených ploch, využití \"bio\" přípravků a alternativ k pesticidům, apod.)\n\nV současné době jsou posuzovaná kritéria zohledňována v následujícím rozsahu:\n\nOrganizaci soutěže zajišťuje Národní rada květinových měst a vesnic, asociace založená zákonem z roku 1901, řízená Ministerstvem pro ekologii, udržitelný rozvoj, dopravu a bydlení. Její správní rada sdružuje zástupce různých ministerstev, krajských a místních sdružení, turismu, zahradnických a krajinářských odvětví a odborníky.\n\nUdělují se i zvláštní ceny, jako například cena za obecní venkovský prostor, cena rostlinné diverzity, cena za tradici, národní cena za strom, cena za účast občanů v zahradnictví, cena za květinovou výzdobu společných rodinných zahrad, cena pro květinový department, soutěž květinových domů aj.\n\n\n"}
{"id": "759789", "url": "https://cs.wikipedia.org/wiki?curid=759789", "title": "Lana Del Rey", "text": "Lana Del Rey\n\nElizabeth Woolridge Grant (* 21. června 1985 Lake Placid, New York), známá pod uměleckým pseudonymem jako Lana Del Rey, je americká zpěvačka a skladatelka. Její hudba je proslulá svým kinematografickým stylem, posedlostí tématy tragické romantiky a melancholie, a odkazy na americkou pop kulturu 50. a 60. let.\n\nVyrůstala v americkém státě New York. V roce 2005 se přestěhovala do města New York, aby započala svou hudební kariéru. Pracovala na spoustě projektů, včetně svého prvního studiového alba \"Lana Del Ray a.k.a. Lizzy Grant\" a nikdy nevydaného \"Sirens\". Pozornosti se ji ale dostalo až v roce 2011, kdy se její videoklip k singlu „Video Games“ stal internetovou senzací. Více se prosadila po podpisu smlouvy s nahrávací společností a vydáním alba \"Born to Die\", které dosáhlo druhého místa v americké hitparádě a stalo se pátým nejprodávanějším albem roku 2012. Remix singlu „Summertime Sadness“ z tohoto alba, produkovaný Cedrikem Gervaisem, vystoupal na šesté místo americké hitparády. EP \"Paradise\", které vyšlo téhož roku v listopadu Del Rey vyneslo její první nominaci na cenu Grammy v kategorii „Nejlepší popové album“. Tři skladby z tohoto EP byly zahrnuty v jejím krátkém filmu \"Tropico\", který měl premiéru v prosinci 2013.\n\nV roce 2014 vydala své třetí studiové album \"Ultraviolence\", které získalo pozitivní ohlasy a komerční úspěch. Stalo se jejím prvním albem, které se dostalo na první místo ve Spojených státech. V roce 2015 se vydala na turné po Severní Americe společně s Courtney Love a Grimes. Téhož roku vydala své čtvrté studiové album \"Honeymoon\". Její páté studiové album \"Lust for Life\" bylo vydáno v roce 2017. Získalo uznání kritiků a stalo se jejím druhým albem, které se dostalo ve Spojených státech na první místo. Dále se také dostalo do první desítky v téměř každé zemi.\n\nLana Del Rey se narodila jako Elizabeth Woolridge Grant v New Yorku doménovému investorovi Robertu England Grantovi, Jr. a středoškolské učitelce Patricii Ann Grant. Má mladší sestru Caroline Grant a bratra Charlieho. Její dědeček z otcovy strany, Robert England Grant, Sr., byl investičním bankéřem u \"Kidder, Peabody & Co.\", také vice prezidentem pro \"Plough, Inc\" a \"Textron\". Její rodina je skotského původu.\n\nDel Rey vyrůstala na venkově v Lake Placid v New Yorku. Navštěvovala katolickou základní školu a po jeden rok střední školu, kde učila její matka. Když byla dítě, zpívala v kostelním sboru. V patnácti letech byla rodiči poslána na internátní školu \"Kent School\" v Connecticutu kvůli obavám z její narůstající závislosti na alkoholu. Její strýc, který na této škole pracoval, se staral o její finance.\n\nNež se stala zpěvačkou, chtěla být básnířkou. Když byla dítě, psal její otec pro osobní potěšení country písně, zatím co její matka se zajímala o zpěv. Po rodičích získala oblibu k The Beach Boys a Carly Simon.\n\nPo maturitě se Del Rey dostala na \"State University of New York at Geneseo\", ale rozhodla se na univerzitu nejít a místo toho strávila rok na Long Islandu se svou tetou a strýcem, kde pracovala jako servírka. Během tohoto roku se Del Rey od svého strýce naučila hrát na kytaru a „uvědomila si, že pravděpodobně může s těmito šesti akordy napsat milión písní“. Později na to začala psát písně a vystupovat v nočních klubech po New Yorku pod různými jmény jako „Sparkle Jump Rope Queen“ a „Lizzy Grant and the Phenomena“. „Vždycky jsem zpívala, ale nikdy jsem to nebrala nějak vážně“ řekla Del Rey. „Když jsem se dostala do New Yorku, když mi bylo osmnáct, začala jsem hrát po klubech v Brooklynu – mám dobré přátele a oddané fanoušky v undergroundové scéně, hráli jsme jen pro sebe – a to bylo ono.“\n\nDalší podzim se přihlásila na \"Fordham University\", kde začala studovat filozofii. Řekla, že se rozhodla tento předmět studovat, protože to „staví most mezi Bohem a vědou... zajímala jsem se o Boha a o to, jak by nás mohla technologie dostat blíž k zjištění odkud jsme se vzali a proč.“ Měla problémy s tím najít si přátele jak na internátě, tak ve škole. „To byly časy, kdy začala má hudební zkušenost. Tak nějak jsem si našla lidi sama pro sebe.“ Žila v Bronxu a později se přestěhovala do New Jersey, kde dělala dobrovolnici v programech pro mladé bezdomovce a drogově a alkoholově závislé. Také pomáhala malovat a přestavovat domy v indiánské rezervaci na západě Spojených států. Po skončení vysoké školy se přestěhovala do Brooklynu, kde se usadila na další čtyři roky.\n\nKdyž ji strýc naučil hrát na kytaru, uvědomila si, že může napsat milion písniček jen se šesti akordy. Začala hrát v nočních klubech pod různými pseudonymy jako „Jump Rope Queen“, „Lizzy Grant“ nebo „Phenomena“. Přiznala se, že neměla v plánu pokračovat a se svojí budoucí kariérou zpěvačky to nebrala vážně. 25. dubna 2005 bylo registrováno album se sedmi písněmi pod jménem Elizabeth Woolridge. Album nese dva názvy – \"Rock Me Stable\"; \"Young Like Me\" –, ale názvy písní jsou dodnes neznámé. Mezi roky 2005 a 2006 nahrála \"Sirens\" pod jménem May Jailer, které bylo vydáno v květnu 2012.\n\nO pár let později podepsala smlouvu s 5 Point Records. V roce 2008 vydala svoje první EP \"Kill Kill\" se třemi písněmi a poté v lednu 2010 na iTunes plnohodnotné album jako \"Lana Del Ray a.k.a. Lizzy Grant\". Její otec Robert jí pomohl s marketingem, ale album bylo po několika týdnech staženo z prodeje.\n\nPřed tím, než na konci června 2011 podepsala smlouvu s vydavatelstvím Stranger Records a v říjnu vydala debutový singl \"Video Games\", nahrávala svoje písně na svůj YouTube. K písním si vytvářela svoje vlastní videa. Jak se později ukázalo, většina nahrávek byla demo verzí písní z alba \"Born to Die\". Ve stejném měsíci s ní podepsalo smlouvu další vydavatelství, Interscope Records. Lana původně nechtěla působit jako sólová zpěvačka, především proto, aby nebyla kritizována sama za sebe, ale vydavatelství na tom trvalo. \"Video Games\" vyhrálo na podzim roku 2011 ocenění Q award za „Next big thing“. 30. prosince 2011 vydala druhý singl \"Born to Die\", ke kterému zároveň natočila první profesionální video s režisérem Woodkidem.\nDne 4. ledna 2012 podepsala smlouvu s NEXT Model Management agency. 14. ledna 2012 byla host v pořadu SNL. Již před vystoupením přiznala, že je nervozní, jelikož je to poprvé, co vystupuje v americké televizi. Vystoupení byl skandál, její výkon byl pro mnohé kritiky parodií na originál, a od té doby má Lana odpor k americkým mediím. Ve francouzské show \"Taratata\" během rozhovoru prozradila, že její první deska ponese týž název jako druhý singl a vyjde 30. ledna 2012. \"Born to Die\" se prodalo doposud přes 7 milionů kopií a stalo se v roce 2012 pátým nejprodávanějším albem roku.\n\nDalší singl vydala 8. dubna, \"Blue Jeans\". Na Twitteru prohlásila: „Ukážu vám, že není nic krásnějšího než smrt.“, což se vztahovalo ke klipu, ve kterém již podruhé na konci zemře. Další singly \"Summertime Sadness\" a \"National Anthem\" byly vydány 22. června a 8. července. Mezitím Lana album propagovala na různých festivalech v rámci \"Born to Die Tour\".\nV červnu Lana potvrdila, že pracuje na další desce, kterou vydá na podzim. Později řekla, že se nebude jednat o album, ale o EP s názvem \"Paradise\". Ve fyzické verzi bylo k dostání jako re-edice alba \"Born to Die\" s názvem \"Born to Die: The Paradise Edition\". V půlce léta oděvní značka H&M potvrdila, že se stane tváří kolekce podzim/zima 2012, ke které Blue Velvet a David Lynch natočil videoklip. Tato coververze se nachází i na \"Paradise\" a sloužila jako propagační singl. První oficiální singl \"Paradise\" byl 25. září v Kalifornii představen jako desetiminutový videoklip k \"Ride\" a 12. listopadu 2012 vyšla ona reedice.\n\nDne 14. února 2013 byl zveřejněn reklamní klip pro Jaguara F-TYPE s písní \"Burning Desire\". Potvrdila také, že pracuje na hudbě pro dva filmy. Jeden z nich byl snímek \"Velký Gatsby\", pro který natočila píseň \"Young and Beautiful\" a 10. května se objevil na YouTube videoklip. V březnu a dubnu zveřejnila coververze k písním \"Chelsea Hotel #2\" Leonarda Cohena a se svým přítelem přezpívané \"Summer Wine\" od Lee Hazlewood a Nancy Sinatry. 3. dubna vyjela na turné Paradise Tour na podporu svého stejnojmenného EP. V létě 2013 znovu vydala \"Summertime Sadness\" – zremixovanou verzi o kterou se postaral Cedric Gervais. Remix dostal nominaci na hudebních cenách Grammy 2014. Samotná Lana dostala nominace za nejlepší popové album s \"Paradise\" a za nejlepší píseň napsanou pro vizuální média s \"Young and Beautiful\".\n\nDne 4. prosince 2013 proběhla premiéra půlhodinového filmu \"Tropico\". Zahrnující tři skladby \"Body Electric\", \"Gods And Monsters\" a \"Bel Air\" z re-edice \"Paradise\". Následně na to na iTunes vyšlo EP \"Tropico\", které obsahovalo tyto tři písně i třicetiminutový film. Děj je o Evě a Adamovi a jejich cestě k znovunalezení nevinnosti. Celý projekt byl rozloučení s érou \"Born to Die\". Zároveň Lana potvrdila jméno své třetí desky \"Ultraviolence\" které později vyšlo v roce 2014. O svém novém album už dříve řekla „Pracuji na něm opravdu pomalu, ale miluji vše, co dělám. Psala jsem v Santa Monice a už vím, jak deska bude znít. Teď to jen musím dokončit.“\n\nV lednu 2014 bylo potvrzeno že Lana přezpívá píseň \"Once Upon a Dream\", ze Šípkové Růženky, pro nový film \"Maleficent\" z produkce Disney. Píseň vyšla 26. ledna 2014. 20. února 2014 zveřejnila svou fotografii s Danem Auerbachem, zpěvákem z kapely The Black Keys, s popisem: „Já a Dan Auerbach jsme nadšeni, že vám předvedeme Ultraviolence.“ Poté se ukázalo, že Auerbach je hlavním producentem alba a spolu s Lanou v lednu nahrávali v jeho studiu v Nashvillu. \n\nV dubnu 2014 Lana oznámila, že pilotní songu z následující studiové \"Ultraviolence\" ponese název \"West Coast\". Píseň měla premiéru 14. dubna 2014 v rádiu BBC a videoklip 7. května 2014. Mezitím vyjela na turné po Severní Americe a Evropě. 23. května 2014 vystoupila na dlouho očekávaná události, před svatební oslavě Kanyeho Westa a Kim Kardashian ve Francii ve Versailles. Pár dní před albem, které vyšlo 13. června 2013, byly vydány průběžně tři propagační singly a těmi byly \"Shades of Cool\", \"Ultraviolence\" a \"Brooklyn Baby\". \"Shades of Cool\" se 17. června 2014 dočkal i svého videoklipu. V tu samou dobu vystupovala převážně na evropských festivalech. 30. července 2014 byl vydán videoklip k písni \"Ultraviolence\", která byla 18. srpna 2014 vydána jako druhý oficiální singl z alba. V prosinci 2014 oznámila turné na příští rok zvané \"The Endless Summer Tour\". Pro Německo vyšel poslední singl z \"Ultraviolence\" a to bonusová píseň \"Black Beauty\". Ke konci roku 2014 světlo světa spatřili dvě nové písně \"Big Eyes\" a \"I Can Fly\", které nazpívala pro film Tima Burtona, \"Big Eyes\". V lednu 2015 vydal její dlouholetý kamarád a producent jejího alba \"Born to Die\", Emile Haynie píseň \"Wait For Life\", kterou Lana nazpívala pro jeho debutové album \"We Fall\". Také obdržela svou druhou nominaci na BRIT Awards v kategorii „mezinárodní ženská umělkyně“.\n\nV rozhovoru pro Grazia Magazine řekla, že by chtěla na novém albu orchestr a monumentální refrény. Poté oznámila, že je již ve fázi nahrávání alba a chybí ji už jen pár písní, aby bylo kompletní. Album podle jejích vlastních slov zní podobně jako zlatý věk jazzu. Dále potvrdila název alba, \"Honeymoon\", které bude obsahovat píseň s názvem \"Music To Watch Boys To\" a cover verzi od Niny Simone, \"Don't Let Me Be Misunderstood\". V dubnu 2015 se objevila upoutávka k filmu \"The Age of Adaline\", ve které zazněla ukázka nevydané písně \"Life is Beautiful.\" 7. května 2015 vyjela Del Rey na \"The Endless Summer Tour\" po Severní Americe. Na jednom vystoupení oznámila, že album \"Honeymoon\" vyjde v září. V červnu zveřejnila na internet postupně dvě ukázky videoklipu ke skladbě \"Honeymoon\", která byla 14. července 2015 byla nahrána na její oficiální YouTube účet. Na začátku srpna 2015 prozradila, že pilotní singl z alba \"Honeymoon\" se jmenuje \"High by the Beach\". Ten vyšel 10. srpna 2015 a videoklip 13. srpna. Del Rey prozradila přes internet, že nové album vyjde 18. září 2015. 21. srpna bylo album \"Honeymoon\" k předprodeji a s tím zároveň vyšel první propagační singl \"Terrence Loves You\". 28. srpna vyšlo album \"Beauty Behind the Madness\" od The Weeknd, kde Del Rey přispěla svými vokály na písni \"Prisoner\". 7. září vyšel druhý propagační singl a to titulní píseň \"Honeymoon\". Druhý oficiální singl z alba \"Music To Watch Boys To\" vyšel 11. září a videoklip k němu 30. září.\n\nV říjnu 2015, Del Rey oznámila, že má v úmyslu psát materiál pro svou novou desku. Uvedla, že její poslední dvě alba měla „kalifornský“ zvuk, ale kdyby měla udělat album s „newyorským“ zvukem, znělo by to trochu tvrději, rychleji, pozitivněji a méně zasněně. V lednu 2016 byla nominována na \"People's Choice Awards\" v kategorii „Nejlepší ženská umělkyně“ a na \"BRIT Award\" v kategorii „Mezinárodní ženská sólová umělkyně“, což byla její třetí nominace v této kategorii a čtvrtá celkově. V únoru a v březnu Del Rey a její manažer oznámili, že na svém pátém studiovém albu začala pracovat již pár měsíců po vydání toho předchozího.\n\nLove, první singl z pátého studiového alba, \"Lust for Life\", vyšel 18. února 2017. Hudební video režíroval Rich Lee. 17. března 2017 vystoupila na South by Southwest festivalu kvůli propagaci nového singlu. 29. března bylo album \"Lust for Life\" oficiálně oznámeno, když Del Rey nahrála na svůj VEVO účet ukázku k albu. Bylo potvrzeno, že album bude obsahovat hostující umělce, a že vyjde téhož roku. O albu Del Rey řekla: „Své první čtyři alba, jsem udělala pro sebe, ale tohle je pro mé fanoušky a je o tom, kam doufám, že všichni míříme.“ Během livestreamu v únoru 2017 popsala estetiku alba jako „retro s nádechem futurismu“. Oficiální přebal alba byl zveřejněn 11. dubna 2017. Druhým singlem z alba se stala titulní skladba „Lust for Life“, na které se objevil The Weeknd. 15. května 2017 vydala píseň „Coachella - Woodstock In My Mind“.\n\nV roce 2019 se chystá nové album, v pořadí již šesté, s názvem \"Norman Fucking Rockwell\", ze kterého vyšly dva singly. První vyšel 12. září 2018 a nese název „Mariners Apartment Complex“. Druhý, desetiminutový singl byl zveřejněn 18. září 2018 s názvem „Venice Bitch“.\n\nV roce 2010 hrála Del Rey v krátkém filmu nazvaném \"Poolside\", který natočila s pár přáteli s rozpočtem 400 dolarů. 4. ledna 2012 bylo potvrzeno, že podepsala smlouvu s agenturou \"NEXT Model Management\". Téhož roku oděvní firma H&M potvrdila, že Del Rey bude dělat modelku pro jejich podzimní kolekci, a přezpívá pro ně i populární píseň z 50. let „Blue Velvet“. Stala se i tváří zimní kolekce.\n\n22. srpna 2012 bylo potvrzeno, že se Del Rey stane tváří nového Jaguar F-Type, který odhalila na \"Motor Show\" v Paříži téhož roku v září. Ředitel značky Jaguar, Adrian Hallmark, vysvětlil, že si vybrali Del Rey, protože „má unikátní směs autenticity a modernosti“.\n\nPíseň „Burning Desire“, která byla zpočátku k dispozici ke stažení při před objednání jejího třetího EP \"Paradise\", byla později k dispozici k zakoupení na Amazon.com a 7digital jako propagační singl. Píseň sloužila jako titulní píseň k 13minutovému propagačnímu krátkému filmu pro Jaguar F-Type nazvaný Desire. Film byl natočen Adamem Smithem.\n\nPíseň „Born to Die“ byla použita v roce 2014 Xavierem Dolanem pro jeho film \"Mommy\".\n\nV září 2012 Del Rey prozradila pro magazín \"GQ\", že jako dospívající měla problémy s alkoholem: „Byla jsem velký pijan, pila jsem každý den a to i sama. Myslela jsem si, že je to celý zatraceně hustý. Alkohol byl moje první láska. O tomhle období jsem psala na desce Born to Die“.\n\nOd srpna 2011 do června 2014 byla ve vztahu s Barrie-Jamesem O'Neillem ze skupiny Kassidy. Její předchozí vztah byl s hudebníkem Stevenem Mertensem, který produkoval její debutové album předtím, než bylo předěláno Davidem Kahnem. Byla také v sedmiletém vztahu s ředitelem nahrávací společnosti, kterého popisuje jako svou velkou inspiraci a lásku svého života. Potkali se, když Del Rey bylo něco přes dvacet let a snažila se dostat smlouvu s nahrávací společností. V červnu 2014 se přestěhovala z New Yorku do Los Angeles spolu se svými sourozenci Caroline a Charliem. Po zkušenostech s vetřelci přesídlila v červnu 2015 do odlehlého plážového domu v Malibu v Kalifornii. V září 2016 také koupila dvě sídla v Studio City v Los Angeles. Je římskokatolického vyznání.\n\nByla označena za anti feministku poté, co v červnu 2014 v rozhovoru pro magazín \"The Fader\" prohlásila: „Pro mě záležitost feminismu není zajímavý koncept. Více mě zajímá SpaceX a Tesla, to co se bude dít s našimi intergalaktickými možnostmi. Pokaždé, když lidé vytáhnou téma feminismu, říkám si ‚bože můj‘. Vážně mě to nezajímá.“ Po kritice za tento výrok o feminismu řekla: „Pro mě je pravá feministka žena, která dělá to co sama chce. Pokud se rozhodnu být například se spoustou mužů nebo pokud se mi líbí fyzický vztah, nemusí to nutně znamenat, že jsem anti feministka. Já vím o feminismu opravdu málo, protože neznám jeho historii, a proto nejsem relevantní člověk, s kterým o tom konverzovat. Vše, co jsem kdy napsala bylo tak autobiografické, že byste z toho mohli udělat analýzu člověka“.\n\nNa levé ruce má vytetované slovo „paradise“ a písmeno „M“, které symbolizuje její babičku Madeleine. Na pravé ruce má vytetovaná slova „trust no one“. Na pravém prsteníčku má „die young“ a na pravé paži „Whitman Nabokov“, autory, které cituje ve svých písních. V listopadu 2015 si nechala na hruď vytetovat „Nina, Billie, Whitney and Amy“. V roce 2012 přiznala svou náklonnost k Liverpool FC. Del Rey je blízká kamarádka s R&B zpěvákem The Weeknd, rockerkou Courtney Love a Marilyn Mansonem.\n\nNa začátku roku 2017 prozradila své plány o čarodějnických rituálech proti Donaldu Trumpovi, které se konaly 24. února, 26. března, 24. dubna a 23. května.\n\n\n\n\nLana Del Rey obdržela 16 cen a 46 nominací. Vyhrála Q Award v kategorii Nejlepší nováček, GQ Award jako Žena roku, dvě BRIT Awards za Mezinárodní průlom a Mezinárodní ženská sólová umělkyně a ocenění EMA za kategorii Nejlepší mezinárodní umělkyně.\n\nV roce 2013 byla dvakrát nominována na svou první Grammy v kategoriích Nejlepší popové album za \"Paradise\" a Nejlepší píseň pro film za „Young and Beautiful“.\n\nV roce 2015 vyhrála MTV Europe Music Award v kategorii Nejlepší alternativní umělec. Také obdržela cenu Trailblazer na předávání Billboard Women in Music.\n\nV únoru 2016 obdržela cenu The Elle Style Awards v kategorii Nejlepší ženská umělkyně roku.\n\n"}
{"id": "759791", "url": "https://cs.wikipedia.org/wiki?curid=759791", "title": "Ráňčí", "text": "Ráňčí\n\nRáňčí (anglicky Ranchi, santalsky ᱨᱟᱺᱪᱤ, hindsky राँची, bengálsky রাঁচি) je město ve východní Indii a hlavní město státu Džhárkhand. Má 1 126 741 obyvatel (2011). Ráňčí je střediskem zemědělské oblasti, pěstuje se hlavně rýže, bavlna a čaj; průmysl je strojírenský a hedvábnický. Město má univerzitu, která byla založena v roce 1960.\n\n\n"}
{"id": "759794", "url": "https://cs.wikipedia.org/wiki?curid=759794", "title": "GZ Media", "text": "GZ Media\n\nGZ Media, a.s. (dříve GZ Digital Media, a.s.) je česká firma se sídlem v Loděnici u Berouna, je lisovnou gramofonových desek a tiskárnou s rozsáhlou knihárnou. Podle manažera firmy Jaroslava Jungmana je GZ Digital Media se šesti miliony vyrobených desek ročně (za rok 2011) největším výrobcem na světě. Výroba od té doby roste, v roce 2013 činila deset milionů desek, v roce 2015 firma vyrobila 18 milionů desek, v roce 2016 pak 25 milionů desek, což představovalo čtvrtinu světové produkce. Firma provozuje jako joint venture podnik výrobnu \"Precission Record Pressing\" nedaleko Toronta, v jednání je také pobočka v Japonsku.\n\nAž 80 % produkce tvoří malonákladové zakázky pro metalové a hardrockové garážové kapely, u firmy lisují desky ale i velké nadnárodní labely (Universal, Warner, EMI, Sony). Naprostá většina desek jde na export, převážně do USA a Velké Británie, v menší míře do Francie, Nizozemska a Německa. Firma kromě desek vyrábí i kompaktní disky, DVD, knihy aj.\n\nV roce 2015 ve firmě pracovalo 1819 zaměstnanců, firma je největším zaměstnavatelem na Berounsku. Pobočku má také v Soběslavi.\n\nMajoritním vlastníkem firmy (86,9%) je společnost EARTHGLOBE LIMITED se sídlem na Kypru. Za jejího majitele bývá označován Zdeněk Pelc, dlouholetý ředitel společnosti. V roce 2012 společnost vydala emitovala korunové dluhopisy v objemu 400 mil. Kč.\n\n"}
{"id": "759796", "url": "https://cs.wikipedia.org/wiki?curid=759796", "title": "Stanislav Baudyš", "text": "Stanislav Baudyš\n\nStanislav Baudyš (6. května 1906 Hořice – 9. června 1972 Hradec Králové) byl český a československý poúnorový pracovník státního bezpečnostního aparátu, politik Komunistické strany Československa a poslanec Národního shromáždění ČSR.\nPocházel z rodiny Václava a Kateřiny Baudyšových. Vyučil se zámečníkem. Matka byla textilní dělnicí, otce nepoznal.\n\nZa druhé světové války byl aktivní v odboji a v letech 1939-1945 vězněn v koncentračním táboře Sachsenhausen. Poprvé byl zatčen v únoru 1939, podruhé pak 16. března 1939. Byl držen ve věznici v Drážďanech a pak v koncentračních táborech Ravensbrück a Sachsenhausen.\n\nJeho politická kariéra vyvrcholila po osvobození. V Hořicích zastával od června 1945 do konce roku 1948 funkci předsedy ONV a zároveň byl funkcionářem krajského výboru KSČ. V roce 1949 byl předsedou KNV a v lednu 1949 byl kooptován do předsednictva KV KSČ. Funkci ale aktivně nevykonával, protože studoval na Ústřední politické škole. Z funkce v předsednictvu odešel 3. února 1951. V letech 1951-1953 byl náměstkem ministra národní bezpečnosti.\nIX. sjezd KSČ roku 1949 ho zvolil za náhradníka Ústředního výboru Komunistické strany Československa. Po volbách roku 1948 byl zvolen do Národního shromáždění za KSČ ve volebním kraji Hradec Králové. Mandát nabyl až dodatečně v červenci 1951 jako náhradník poté, co zemřel poslanec Viktor Linhart. Zasedal zde do konce funkčního období, tedy do voleb do Národního shromáždění roku 1954.\n\n"}
{"id": "759798", "url": "https://cs.wikipedia.org/wiki?curid=759798", "title": "Kamil Bouška", "text": "Kamil Bouška\n\nKamil Bouška (* 3. dubna 1979 Kladno) je český básník.\n\nNarodil se v Kladně, ale dětství prožil v Kralupech nad Vltavou. Vystudoval religionistiku na Univerzitě Pardubice. Nyní žije v Praze, kde pracuje jako knihovník. Je spoluzakladatelem básnické skupiny Fantasía (spolu s Adamem Borzičem a Petrem Řehákem), publikoval ve skupinovém sborníku \"Fantasía\" (Dauphin 2008). Se skupinou pravidelně veřejně vystupuje v pražských klubech. Básně otiskl v časopisech Souvislosti, Tvar, Listy aj. Naposledy to byly ukázky z nového cyklu Rozemnutá země, jakési osobní variace mýtu o stvoření světa. Zatím pokaždé byly jeho verše zahrnuty i do prestižního sborníku nakladatelství Host \"Nejlepší české básně\" (Host 2009, 2010, 2011). V překladu Antonia Parenteho vyšly jeho básně v italském časopisu Poesía (2011, ed. Jonáš Hájek) a v překladu Stephana Delbose v antologii From a Terrace in Prague (Litteraria Pragensia 2010, ed. Stephan Delbos). V roce 2011 vydal svoji prvotinu \"Oheň po slavnosti\", díky níž se zařadil mezi nejtalentovanější české básníky nejmladší generace. V roce 2015 zveřejnil svou druhou sbírku \"Hemisféry\" (Praha: Fra). Básnická sbírka \"Inventura\" (Fra, 2018) byla nominována na cenu Magnesia Litera v kategorii poezie.\n\n\n"}
{"id": "759804", "url": "https://cs.wikipedia.org/wiki?curid=759804", "title": "Perokresba", "text": "Perokresba\n\nPerokresba je poměrně častá kreslířská technika. Pro kreslení touto technikou je nejvhodnější a nejčastěji používané kótovací nebo jiné popisovací pero. Hustšími čarami a postupným zesilováním čar a opačně je možno dosáhnout jemných přechodů potřebných při kreslení například rotačních těles nebo těles stojících na hraně mezi světlem a stínem. Pro nakreslení výraznějších čar je třeba použít trubičková nebo redisová pera.\n\nDříve se na kreslení používalo rákosové pero, zašpičatělá ptačí pera nebo zaostřené dřevěné paličky, později inkoustová pera s ocelovým hrotem a štětce. Pro vybarvení plochy se používá tuš nebo inkoust. Před využitím fotografie bylo kreslení perem hlavním způsobem jak zaznamenat obraz. Dnes se používá pouze jako umělecká technika. V poslední době se díky elektronizaci rozvíjí i kreslení pomocí tabletu, kde je digitální nastavitelný tvar hrotu pera, a kreslicí pero reaguje na tlak změnou tloušťky kreslené čáry (nebo změnou barvy, tvaru, rozložení bodů atd.) což otevírá nové možnosti v tomto uměleckém směru.\nKdysi bylo kreslení považováno za povinné vzdělání člověka, které bylo vyučované na školách (pozůstatkem je dnešní výtvarná výchova). Kreslily se portréty, díky tomu zůstala zachycena města a budovy v minulé podobě. Později kresbu nahradila fotografie a kreslení se začalo považovat za něco mimořádného, na co je třeba mít talent.\n"}
{"id": "759814", "url": "https://cs.wikipedia.org/wiki?curid=759814", "title": "Mária Belokostolská", "text": "Mária Belokostolská\n\nMária Belokostolská (19. prosince 1898 Bučany – 7. března 1972) byla slovenská a československá politička Komunistické strany Slovenska a poválečná poslankyně Národního shromáždění ČSR.\nProfesí byla rolnicí.\n\nPo volbách do Národního shromáždění roku 1948 byla zvolena do Národního shromáždění za KSČ ve volebním kraji Trnava. Mandát získala až dodatečně v únoru 1950 poté, co rezignoval poslanec Ján Ľorko. V parlamentu zasedala až do konce funkčního období, tedy do roku 1954.\n\nK roku 1953 se uvádí jako členka Ústředního výboru Komunistické strany Slovenska.\n\n"}
{"id": "759815", "url": "https://cs.wikipedia.org/wiki?curid=759815", "title": "Iveta Gerlová", "text": "Iveta Gerlová\n\nIveta Gerlová (* 14. června 1984 Jihlava) je česká profesionální tenistka. Ve své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke konci roku 2011 3 tituly ve dvouhře a již 38 titulů ve čtyřhře.\n\nNa žebříčku WTA byla nejvýše ve dvouhře klasifikována k 18. květnu 2009 na 345. místě a ve čtyřhře pak k 6. červnu 2011 na 218. místě.\n\nAktuálně je členkou TK Jihlava. Jejím trenérem je Lukáš Březina.\n\n"}
{"id": "759816", "url": "https://cs.wikipedia.org/wiki?curid=759816", "title": "Coconino County", "text": "Coconino County\n\nCoconino County je okres ve státě Arizona v USA. K roku 2010 zde žilo 134 421 obyvatel. Správním městem okresu je Flagstaff. Celková rozloha okresu činí 48 332 km². Na severu sousedí s Utahem. Je největším okresem státu Arizona a druhým největším okresem Spojených států amerických, největším je San Bernardino County v Kalifornii.\n"}
{"id": "759818", "url": "https://cs.wikipedia.org/wiki?curid=759818", "title": "Gila County", "text": "Gila County\n\nGila County je okres ve státě Arizona v USA. K roku 2010 zde žilo 53 597 obyvatel. Správním městem okresu je Globe. Celková rozloha okresu činí 12 421 km².\n"}
{"id": "759819", "url": "https://cs.wikipedia.org/wiki?curid=759819", "title": "František Beneš (politik ČSS)", "text": "František Beneš (politik ČSS)\n\nFrantišek Beneš (6. ledna 1907 – ???) byl český a československý politik Československé strany socialistické a poslanec Národního shromáždění ČSR a České národní rady.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Po volbách do Národního shromáždění roku 1948 získal mandát v parlamentu za volební kraj Olomouc, ovšem až dodatečně v březnu 1952 jako náhradník poté, co rezignovala poslankyně Božena Pátková. Mandát získal i ve volbách v roce 1954 a v parlamentu zasedal do konce funkčního období, tedy do voleb v roce 1960. Po federalizaci Československa usedl roku 1969 ještě do České národní rady, kde setrval do konce funkčního období roku 1971.\n\nK roku 1954 se profesně uvádí jako člen Ústřední rady odborů, Krajské odborové rady a zaměstnanec Krajské poštovní správy v Olomouci. V roce 1968 je uváděn coby krajský tajemník ČSS, bytem Ostrava-Poruba.\n\n"}
{"id": "759820", "url": "https://cs.wikipedia.org/wiki?curid=759820", "title": "Rozmývaný pastel", "text": "Rozmývaný pastel\n\nRozmývaný pastel je malířská technika, kde (podobně jako při lavírování) můžeme i pastelem kreslit na vlhký papír a podle potřeby kresbu dodatečně rozmývat, roztírat nebo míchat s akvarelem.\nTouto technikou změkčíme obraz pomocí krátkých diagonálních tahů, kterými postupně rozmazáváme tmavší plochy. Světlejší plochy se zesvětlí a zaniknou nepatrné chybky (detaily). Poměrně známý český obraz malovaný touto technikou namaloval Josef Čapek. Obraz se jmenuje: \"V zahradě\".\n"}
{"id": "759821", "url": "https://cs.wikipedia.org/wiki?curid=759821", "title": "František Beneš", "text": "František Beneš\n\nJméno a příjmení František Beneš má více nositelů:\n\n"}
{"id": "759822", "url": "https://cs.wikipedia.org/wiki?curid=759822", "title": "Graham County", "text": "Graham County\n\nGraham County je název tří okresů ve Spojených státech amerických:\n"}
{"id": "759825", "url": "https://cs.wikipedia.org/wiki?curid=759825", "title": "Graham County (Arizona)", "text": "Graham County (Arizona)\n\nGraham County je okres ve státě Arizona v USA. K roku 2010 zde žilo 37 220 obyvatel. Správním městem okresu je Safford. Celková rozloha okresu činí 12 020 km².\n"}
{"id": "759828", "url": "https://cs.wikipedia.org/wiki?curid=759828", "title": "Tupování", "text": "Tupování\n\nTupování je malířská technika, při které je používaný tvrdý, upravený štětinový štětec, který je otírán o vlhkou akvarelovou nebo plakátovou barvu. Při kolmém úderu štětcem o papír vytvářejí štětiny otisky barvy ve tvaru teček. Opakovanými údery dochází ke chtěnému zhuštění teček a lze tak vytvořit na vyplněné ploše podle potřeby jemné přechody. Přesný obrys těles, okrajů ploch atd. je dosažen, přiložením pomocného papíru k obrysu kresby. Tupování se většinou používá jen jako doplňkové techniky akvarelu a kvaše.\n\nTupovací techniku je možno také uplatnit na výzdobě zdi pomocí molitanové či korkové houbičky. Tato technika je v moderním malířství oblíbená pro svou kreativitu a pestrobarevnost.\n"}
{"id": "759832", "url": "https://cs.wikipedia.org/wiki?curid=759832", "title": "Josef Beran (politik)", "text": "Josef Beran (politik)\n\nJosef Beran (15. prosince 1896 – ???) byl český a československý politik Komunistické strany Československa a poúnorový poslanec Národního shromáždění ČSR. V roce 1952 odstaven z politických funkcí.\nV roce 1948 se uvádí jako pekařský dělnik a člen ZNV z Čáslavi.\n\nVe volbách roku 1948 byl zvolen do Národního shromáždění za KSČ ve volebním kraji Havlíčkův Brod. Zasedal zde do srpna 1952, kdy rezignoval a místo něj nastoupil jako náhradník Josef Zvára. Zastával i významné stranické posty. VIII. sjezd KSČ ho zvolil za náhradníka Ústředního výboru Komunistické strany Československa. IX. sjezd KSČ ho zvolil přímo členem ÚV KSČ. V srpnu 1952 byl zbaven všech funkcí.\n\n"}
{"id": "759835", "url": "https://cs.wikipedia.org/wiki?curid=759835", "title": "Přijíždí teta Irma", "text": "Přijíždí teta Irma\n\nPřijíždí teta Irma (v anglickém originále Aunt Irma Visits) je šestý díl první série britského sitcomu z prostředí informačních technologií \"Ajťáci\". Poprvé byla epizoda odvysílána 3. března 2006. České premiéry se díl dočkal 30. května 2008.\n\nRoy a Maurice Moss se chovají podrážděně. Jejich nadřízená Jen Barber má své dny a oba technici si nejsou jisti, jestli teta Irma nepřijela na návštěvu i k nim. Moss chodí na terapie k atraktivní doktorce Mendallové, která vypadá jako Royova matka.\n\nProjekt Icarrus zvýšil efektivitu ve firmě Reynholm Industries a šéf Denholm Reynholm udílí během oslavy pochvaly. Ocení právníky, účetní a dokonce i trojici uklízečů WC Pakoše, Magora a Čmáru. IT pracovníky však nezmíní. Roy s Mossem se cítí ukřivdění.\n\nNa pracovišti se Jen svěří, že má své dny. Chlapci zpočátku nechápou, o co jde, první to dojde Royovi, který to musí Mossovi napovědět zmíněním první scény filmu \"Carrie\". Jen přiznává, že je teď docela přecetlivělá a náchylná ke snadnému vytočení a prosí oba techniky, aby to vzali v potaz. Roy chápavě přitakává a bere do ruky kladivo, aby si spravil šuplík. Jen se změní ve fúrii a Roy pochopí, že si nemá zahrávat.\n\nMoss jde na terapii k doktorce Mendallové, starší atraktivní psychiatričce. Mendallová mu oznámí, že další sezení jsou zbytečná, protože Moss je v pořádku. Ten ale chce na terapie docházet dál a tak lže, že má deprese a temné myšlenky. Když to na doktorku nezabírá, dopálí se a uteče z místnosti.\n\nRoy za pomoci technického zařízení vykrádá jídelní automat. Přistihne ho Denholm a kupodivu jej neobviňuje, ale dodatečně jej pochválí za přínos IT oddělení v projektu Icarrus. Roy je naměkko.\n\nV suterénu IT pracoviště jsou Moss i Roy čím dál víc podrážděnější. Jen nadhodí, že symptomy jsou obdobné jako u ní. Moss neváhá a okamžitě zašle e-mail s dotazem ostatním „ajťákům“, v němž popíše své a Royovi potíže. Mail se lavinovitě rozšíří a zanedlouho jsou oba počítačoví experti na internetu terčem mnoha vtipů. K dostání je dokonce tričko s portréty Roye a Mosse v dámských šatech.\n\nV televizi běží záběry na probíhající nepokoje. Účastníci jsou z IT komunity:\n\nRoy chce vzrůstající napětí nějak zastavit a přes značné riziko jde k Jen do kanceláře. Ptá se, co má dělat, aby se situace uklidnila. Jen navrhne společnou dámskou jízdu. Mezitím Mosse navštíví doktorka Mendallová a vyzná se mu, že jí není lhostejný. Roy je spolu nachytá ve velmi blízkém postoji. Když Mendallová odejde z kanceláře, řekne svému kolegovi, že vypadá přesně jako jeho matka.\n\nRoy, Moss a Jen si společně pouštějí filmy a jsou ve vzájemném porozumění. Nakonec se „dámy“ rozhodnou, že navštíví děkovný večírek. Je to přece jen i jejich zásluha. Tady se Moss zpáruje se svou psychiatričkou a Roy jde pít s Jen. Zábava je v plném proudu, Roy tančí s Jen, doktorka Mendallová s Mossem a Denholm Reynholm sám.\n\nRáno otevře Jen oči a obává se, že se vyspala s Royem. Ozve se spláchnutí a z koupelny vyjde Moss. Jen vykřikne hrůzou...\n\nRoy se probudí a doktorka Mendallová mu nese k posteli čaj. Roy v hrůze vykřikne...\n\nDenholm se probouzí a zjistí, že vedle něj leží Richmond Avenal. Oba se na sebe podívají a unisono vykřiknou...\nVedlejší role v epizodě „Přijíždí teta Irma“:\n\n\n\n"}
{"id": "759837", "url": "https://cs.wikipedia.org/wiki?curid=759837", "title": "Josef Bína", "text": "Josef Bína\n\nJosef Bína (21. února 1897 Veselí nad Lužnicí – 20. července 1961) byl český a československý odborář a politik Komunistické strany Československa; poúnorový poslanec Národního shromáždění ČSR.\n\nDo roku 1938 žil s rodinou a pracoval v Sovětském svazu ve městě Magnitogorsk, kam odešel v polovině 30 let. V roce 1948 se uvádí jako tesařský dělník. V letech 1949–1952 působil jako vedoucí tajemník Krajské odborové rady Praha a od roku 1952 byl předsedou odborového svazu zaměstnanců ve stavebnictví.\nVe volbách roku 1948 byl zvolen do Národního shromáždění za KSČ ve volebním kraji Praha. Zasedal zde do konce funkčního období, tedy do voleb v roce 1954.\n\n"}
{"id": "759839", "url": "https://cs.wikipedia.org/wiki?curid=759839", "title": "Amador City", "text": "Amador City\n\nAmador City (dříve Amadore's Creek a South Amador) je město v okresu Amador County v Kalifornii. Podle sčítání obyvatelstva v roce 2000 zde žilo 196 obyvatel, k roku 2010 již zde žilo jen 185. Město vzniklo v roce 1853 a pošta zde byla zřízena deset let poté.\n\n"}
{"id": "759840", "url": "https://cs.wikipedia.org/wiki?curid=759840", "title": "Alboin", "text": "Alboin\n\nAlboin (6. století - 572 Verona) byl langobardský král vládnoucí v letech 560 až 572. Do Panonie a Norika, kde tehdy Langobardi sídlili, údajně pozval na 20 000 Sasů se ženami a dětmi, aby se zde usídlili. Později z Panonie odvedl Langobardy do Itálie, kteří si v několika málo letech podrobili velké části země. V roce 567 se spojil s Avary a společně porazili germánský kmen Gepidů, kteří ovládali města Sirmium a Singidunum. Tato bitva vznikla pravděpodobně z podnětu Byzantinců. Následně pokračoval v tažení Itálií, když v letech 568-572 využil zaneprázdněnost císaře Justina II. v jiných částech říše, tím postupně dobyl celou severní Itálii, včetně měst Milána, Pávie a Verony. Roku 570 se prohlásil za vládce Itálie, ovšem už o dva roky později ho nechala jeho manželka Rosamunda zavraždit.\n\n"}
{"id": "759841", "url": "https://cs.wikipedia.org/wiki?curid=759841", "title": "Bohuslav Bláha", "text": "Bohuslav Bláha\n\nBohuslav Bláha (4. července 1911 Prokopov – 14. dubna 1983 Znojmo) byl český a československý pedagog, odbojář, politik Komunistické strany Československa a poúnorový poslanec Národního shromáždění ČSR.\nAbsolvoval učitelský ústav a začal učit na Těšínsku. V červenci 1933 nastoupil do prezenční vojenské služby. Působil u hraničářského praporu č. 8 a v olomoucké záložní škole pro důstojníky. Zde dosáhl hodnosti podporučíka. Od 1. září 1939 učil na škole v rodném Prokopově. Za druhé světové války byl aktivní v odboji. 3. března 1941 ho zatklo gestapo a byl deportován do Kounicových kolejí v Brně. Odsoudili ho šesti letům káznice. Prošel vězením ve Vratislavi a Kasselu. Do vlasti se vrátil 21. května 1945. Přesídlil do Znojma a vrátil se k učitelskému povolání.\n\nPo volbách roku 1948 byl zvolen do Národního shromáždění za KSČ ve volebním kraji Jihlava. Mandát ale nabyl až dodatečně v prosinci 1953 poté, co rezignoval poslanec Jan Novotný. Zasedal zde do konce funkčního období, tedy do voleb v roce 1954.\n\n"}
{"id": "759846", "url": "https://cs.wikipedia.org/wiki?curid=759846", "title": "Adelanto", "text": "Adelanto\n\nAdelanto je město v okresu San Bernardino County v Kalifornii. Nachází se asi 14 kilometrů severozápadně od města Victorville. V roce 2000 zde žilo 18 130 obyvatel a k roku 2010 už 31 765 obyvatel.\n"}
{"id": "759847", "url": "https://cs.wikipedia.org/wiki?curid=759847", "title": "Petar Gavrić", "text": "Petar Gavrić\n\nPetar Gavrić (* 21. října 1986) je chorvatský fotbalový obránce, momentálně hrající za chorvatský celek NK Stupnik.\n\nNarodil v městečku Lundbreg na severozápadě Chorvatska. V sedmi letech začal hrát za mládežnické týmy NK Slaven Belupo, který sídlí ve městě Koprivnica. V době působení v týmu se mu podařilo probojovat na kempy Chorvatsko U16. V roce 2003 pak přešel do \"A\" týmu Slavenu, ale víc hrál za \"B\" tým hrající II. ligu, ovšem nadále trénoval s áčkem. V roce 2006 odešel za trenérem Ivankovićem, který jej trénoval v dorostu, do týmu Bargh Shiraz FC. Zde byl jediným cizincem v týmu nastupoval převážně jako stoper. V roce 2007 se jako amatér vrátil do Chorvatska do týmu NK Bjelovar. O rok později zamířil stále jako amatér do NK HAŠK Zagreb, který hrál 3. nejvyšší soutěž. Po půl roce (2009) zamířil do NK Rudeš Zagreb hrající ve 2. lize. Ve stejném roce se díky kontaktům jeho manažera, který zastupoval i některé hráče Liberce, se sportovním manažerem Josefem Jinochem dostal na testy do FC Vysočina Jihlava, kam později přestoupil. V březnu 2013 se však kvůli malému hernímu zatížení domluvil s vedením týmu na předčasném ukončení smlouvy. Od srpna téhož roku hrál nejvyšší hongkongskou ligu za celek Tuen Mun SA. Na konci července 2014 se vrátil do Chorvatska, kde nastupoval za druholigový klub NK Bistra. Po sezoně se přesunul do celku HNK Gorica. V lednu 2016 Chorvatsko opustil a zamířil do řeckého celku Panargiakos APO.\n\n\n"}
{"id": "759849", "url": "https://cs.wikipedia.org/wiki?curid=759849", "title": "Polounciála", "text": "Polounciála\n\nPolounciála je pozdně antické a raně středověké písmo vzniklé z unciály a mladší římské kurzívy. Užívala se od 4. do 9. století.\n\nJak už ze samotného názvu vyplývá, jde o písmo tvarově v mnohém podobné unciále. Na rozdíl od ní se však jedná o minuskulní písmo, které již bylo vyhotovováno ve čtyřlinkovém psacím systému. Z počátku v ní lze spatřit ještě některé majuskulní prvky, mezi které patří litera „N“ a „E“. „N“ bylo v 6. století našeho letopočtu vytlačeno svou minuskulní formou. Střední příčka „E“ se postupem času stále více posouvala směrem nahoru, až došlo ke spojení s horním břevnem a tím k vytvoření minuskulního „e“. Charakteristické je pro polounciálu také trojková forma litery „g“, dále pak z kurzívy vzešlé „s“ a „r“, jehož břevno se zde zvlnilo a tím tak odlišilo od „s“. Také otevřené „a“ je typickým prvkem, se kterým se lze do té doby setkat v písmech kurzívních. Na starém kontinentu nikdy nepřekonalo svou předchůdkyni, tedy unciálu, která se stále těšila velké oblibě v rukopisech. Polounciály se využívalo spíše pro literární a diplomatické texty, které nepreferovaly zdobnost, ale spíše rychlost, s jakou byly psány. V 7. století se lze setkat s přeumělkovanou, dekadentní formou v klášteře sv. Martina v Tours. Charakteristickými rysy byly typická uzavřená „a“, „m“, jejichž poslední nožičky končily ohnutím vlevo, „r“ a „s“, u kterých docházelo k protažení ramene na koncích řádků. Největšího věhlasu dosáhla na britských ostrovech, kam jej přinesli misionáři v 5. století (sv. Patrik) a ovlivnila tak vývoj ostrovního písma na několik následujících století.\n\nNejstarší památkou polounciály je tzv. \"Epitome Tita Livia\", papyrusový svitek z první poloviny 3. století. Podle Bernarda Bischoffa se jedná o chybějící vývojový mezičlánek. Další významnou památkou je rukopis Hilaria z Poitiers \"De Trinitate\" (509-510), který je dnes uložený v Římě.\n\n\n"}
{"id": "759850", "url": "https://cs.wikipedia.org/wiki?curid=759850", "title": "Vincent Bohuš", "text": "Vincent Bohuš\n\nVincent Bohuš (14. května 1900 Štefanová – 17. dubna 1990 Trenčín) byl slovenský a československý politik a poúnorový poslanec Národního shromáždění ČSR za Stranu slobody. Později pronásledovaný a vězněný.\n\nProfesně působil jako pedagog a včelař. Po únorovém převratu v roce 1948 patřil k frakci tehdejší Strany slobody loajální vůči Komunistické straně Československa, která v Straně slobody převzala moc a proměnila ji na spojence komunistického režimu. Ve volbách do Národního shromáždění roku 1948 získal mandát v parlamentu za volební kraj Trenčín. V parlamentu zasedal do konce funkčního období, tedy do voleb v roce 1954.\n\nOd konce roku 1954 se Bohuš, tehdy ve funkci místopředsedy strany, snažil spolu s dalšími vedoucími funkcionáři posílit její aktivity a zvýšit počet členů. Tomu oponovala jiná skupina vedoucích funkcionářů. Vnitrostranická debata se dostala do rukou vládnoucí KSČ (respektive slovenské KSS). Následoval soudní proces, v němž byl Bohuš a další předáci Strany slobody odsouzeni v červenci 1956 k dlouhým trestům (Bohuš byl odsouzen na 11 let). Podle soudu měl „připravovat zvrat lidově demokratického zřízení republiky a obnovení kapitalistické ČSR.“\n"}
{"id": "759851", "url": "https://cs.wikipedia.org/wiki?curid=759851", "title": "Ondrej Borovský", "text": "Ondrej Borovský\n\nOndrej Borovský, též Andrej Borovský (9. března 1890 Ťahanovce – 23. srpna 1953 Ťahanovce) byl slovenský a československý politik a poúnorový poslanec Národního shromáždění ČSR za Stranu slovenské obrody.\n\nPo únorovém převratu v roce 1948 patřil k frakci tehdejší Demokratické strany loajální vůči Komunistické straně Československa, která v této straně převzala moc a proměnila ji na Stranu slovenské obrody coby spojence komunistického režimu. Ve volbách do Národního shromáždění roku 1948 získal mandát v parlamentu za volební kraj Košice I. V parlamentu zasedal své smrti roku 1953, pak ho nahradil Vladimír Brežný.\n\nZemřel v srpnu 1953.\n\n"}
{"id": "759852", "url": "https://cs.wikipedia.org/wiki?curid=759852", "title": "Martin Komárek (fotbalista)", "text": "Martin Komárek (fotbalista)\n\nMartin Komárek (* 14. října 1984) je bývalý český fotbalový obránce, naposledy hrající za český celek FK Loko Vltavín.\n\nS fotbalem začal v SK Bouzov (a to jako útočník), ale kvůli chybějícímu dorosteneckému týmu musel celek změnit. V roce 1999 odešel nejprve na testy do TJ Tatran Litovel, ale vzápětí podepsal smlouvu s FK Mohelnice, která hrála o postup do MSDL, tedy druhé nejvyšší dorostenecké soutěže. Tady začínal u nižšího dorostu, později se přesunul do staršího dorostu, se kterým se mu podařilo vybojovat postup. Zde se také přeorientoval z útočníka na obránce. V lednu 2001 si jej vzal trenér Jiří Neček na testy do SK Sigma Olomouc a o půl roku později sem zamířil na přestup. V Olomouci začínal v B dorostu, který vedl Jiří Saňák, ale už o rok později se objevil v extralize dorostu. V létě 2003 si jej do juniorky vybral Zdeněk Psotka. V roce 2004 odešel na půl sezony hostovat do divizní Jiskry Ústí nad Orlicí, kam si ho vybral Jiří Saňák. V srpnu 2005 si jej pak Petr Uličný vybral do \"A\" týmu Sigmy, ovšem většinu sezony strávil v béčku, za který hrál 2. ligu. V létě 2006 jej trenér Vlastimil Palička vzal znovu do áčka a na podzim se dočkal premiéry, když nastoupil v základní sestavě v souboji 6. kola proti Viktorii Plzeň, ovšem v té době tým už vedl Vlastimil Petržela. V létě 2007 ovšem s příchodem nového trenéra Martina Pulpita a obránce Darka Šuškavčeviće přestal za áčko nastupovat a pomáhal \"B\" týmu ve vítězství v MSFL. V létě se pak novým trenérem stal Zdeněk Psotka a Martin se znovu probojoval do základní sestavy týmu a pomohl tak k postupu do Evropské ligy, do níž ale kvůli zranění nezasáhl. V létě 2010 po vypršení smlouvy přestoupil do slovenského týmu FK Senica, ačkoliv jej testoval švédský Trelleborg a měl nabídky z Polska i Maďarska. V létě 2011 se rozhodl z týmu, který mu nabídl půlroční prodloužení smlouvy, odejít. Měl nabídku z MFK Zemplín Michalovce, testovaly jej ukrajinské týmy FK Volyň Luck a FK Kryvbas Kryvyj Rih, pokoušely se jej získat týmy z Moldávie. Nakonec se rozhodl pro návrat do České republiky a to na hostování do FC Vysočina Jihlava. V létě 2012 mu však hostování ze Sigmy skončilo a jihlavské vedení se rozhodlo o hráče neusilovat. Poté byl na zkoušce v týmu z libanonského Bejrútu. V lednu 2013 přestoupil do kazašského týmu FK Vostok Öskemen z města Öskemen (Usť-Kamenogorsk). V lednu 2014 se vrátil zpátky do Česka, do druholigového pražského celku FK Loko Vltavín.\n\n\n"}
{"id": "759853", "url": "https://cs.wikipedia.org/wiki?curid=759853", "title": "Pavel Bučák", "text": "Pavel Bučák\n\nPavel Bučák, též Pavol Bučák (8. září 1906 Bijacovce – ???), byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\nPo volbách do Národního shromáždění roku 1948 byl zvolen do Národního shromáždění za KSČ ve volebním kraji Liptovský Svätý Mikuláš. Mandát získal až dodatečně v dubnu 1953 poté, co rezignoval poslanec Ján Horár. V parlamentu zasedal až do konce funkčního období, tedy do roku 1954. Znovu se v parlamentu objevil po volbách roku 1954 [\"v databázi poslanecké sněmovny uváděn jako Pavol Burčák\"], kdy byl zvolen do Národního shromáždění za KSS ve volebním obvodu Levoča-Spišská Nová Ves. Mandát nabyl až dodatečně v červenci 1956 jako náhradník poté, co rezignoval poslanec Michal Ondruš. Mandát obhájil ve volbách roku 1960, nyní jako poslanec Národního shromáždění ČSSR za Východoslovenský kraj. V parlamentu setrval do konce funkčního období, tedy do voleb roku 1964.\n\nV letech 1955–1962 se uvádí jako člen Ústředního výboru Komunistické strany Slovenska.\n\n"}
{"id": "759855", "url": "https://cs.wikipedia.org/wiki?curid=759855", "title": "Jean-Marie Maury", "text": "Jean-Marie Maury\n\nÉmile André Jean-Marie Maury (22. května 1907, Agen – 5. ledna 1994) byl francouzský římskokatolický kněz, vatikánský diplomat a 106. arcibiskup remešský.\n\nJean-Marie byl na kněze byl vysvěcen 29. června 1932. Byl boskupem koadjutorem Pierra-Marie Théasea v tarbesko-lurdské diecézi. Biskupské svěcení přijal 3. února 1958. Dne 8. července 1959 byl jmenován titulárním arcibiskupem Laodicea ad Lycum a zahájil svou diplomatickou kariéru. Působil jako apoštolský nuncius v Senegalu, Kongu, Rwandě a Burundi. Dne 25. června 1968 byl jmenován arcibiskupem remešským. Tento úřad zastával do 16. prosince 1972, kdy z důvodu nemoci na svůj úřad rezignoval.\n\n"}
{"id": "759856", "url": "https://cs.wikipedia.org/wiki?curid=759856", "title": "Jean Ganiayre", "text": "Jean Ganiayre\n\nJean Ganiayre (v okcitánštině Joan Ganhaire) (* 21. května 1941, Agen, Lot-et-Garonne) je okcitánský spisovatel, píšící limousinským dialektem. Profesí lékař, vystudoval v Bordeaux a usadil se na périgordském venkově. Zde objevil svou okcitánskou identitu. Po první sbírce povídek \"Lo Reirlutz\" následovala druhá, \"Lo Viatge Aquitan\", za kterou obdržel Prix Jaufré Rudel v roce 2001. Experimentoval s několika žánry: fantastika, detektivka v \"Sorne Trasluc\", dobrodružný román a sága . Je považován za jednoho z hlavních spisovatelů současné okcitánské literatury.\n\nOd roku 2004 je vrchním radou kantonu Brantôme.\n\n\n"}
{"id": "759862", "url": "https://cs.wikipedia.org/wiki?curid=759862", "title": "Greenlee County", "text": "Greenlee County\n\nGreenlee County je okres ve státě Arizona v USA. K roku 2010 zde žilo 8 437 obyvatel. Správním městem okresu je Clifton. Celková rozloha okresu činí 4 787 km².\n"}
{"id": "759866", "url": "https://cs.wikipedia.org/wiki?curid=759866", "title": "La Paz County", "text": "La Paz County\n\nLa Paz County je okres ve státě Arizona v USA. K roku 2010 zde žilo 20 489 obyvatel. Správním městem okresu je Parker. Celková rozloha okresu činí 11 690 km². Okres vznikl v roce 1983, kdy se odpojil od Yuma County. Je nejpozději vzniklým okresem v Arizoně. Na západě sousedí s Kalifornií.\n"}
{"id": "759867", "url": "https://cs.wikipedia.org/wiki?curid=759867", "title": "Oldřich Burda", "text": "Oldřich Burda\n\nOldřich Burda (14. prosince 1924 Staré Město – 17. listopadu 1988) byl český a československý pracovník bezpečnostních složek (ředitel vojenské rozvědky), politik Komunistické strany Československa a poúnorový poslanec Národního shromáždění ČSR. Po roce 1968 pronásledovaný a profesně eliminovaný.\nPocházel z dělnické rodiny. V roce 1929 mu zemřela matka. Absolvoval obecnou a měšťanskou školu v rodném Starém Městě. Pak musel začít pracovat (jeho otec byl pro drobné krádeže opakovaně vězněn). Působil jako pomocná síla u stavebního podniku v Uherském Hradišti a v Brně. Počátkem roku 1939 krátce působil jako kamelot pro list \"České slovo\". Pak pracoval na stavbách v okolí Uherského Hradiště a v cukrovaru ve Starém Městě. Od roku 1942 byl pracovně nasazen v Německu. Po jistém čase utekl zpět do rodného regionu. Přežíval v ilegalitě a přivydělával si jako malíř slováckých ornamentů. Pak uprchl do Vídně, kde pracoval u stavební firmy. Pak se vrátil do Protektorátu a opět střídal různé profese.\n\nPo válce vstoupil v roce 1945 do KSČ a od září toho roku působil jako organizační tajemník Okresního výboru KSČ v Uherském Hradišti. V následujícím roce absolvoval vojenskou službu. Pak se vrátil na pozici profesionálního stranického funkcionáře. Prodělal stranické školení \"Ústřední politické škole\" v Doksech. Po únoru 1948 se stal místopředsedou Krajského výboru KSČ ve Zlíně. Ve volbách roku 1948 byl zvolen do Národního shromáždění za KSČ ve volebním kraji Zlín. Zasedal zde do konce funkčního období, tedy do roku 1954.\n\nOd května 1955 do konce srpna 1957 zastával post tajemníka Krajského výboru KSČ v Hradci Králové, kde byl hodnocen pozitivně a díky tomu nastoupil na Vysokou stranickou školu při ÚV KSSS v Moskvě. Studia ukončil v červnu 1960. V letech 1960-1968 byl náčelníkem Zpravodajské správy Generálního štábu Československé armády, kam nastoupil podle plánu. Kvůli tomu dokonce byl povýšen na podplukovníka (třebaže delší vojenskou službu za sebou neměl). Burda byl hodnocen jako dobrý organizátor, náročný, přímý, otevřený, zásadový a kritický. Chyběly mu ovšem zpočátku některé odborné znalosti. V roce 1967 zažádal o vyslání na Vojenskou akademii Generálního štábu v Moskvě. Studia ovšem nezahájil, protože do jeho kariéry zasáhly události pražského jara v roce 1968.\n\nPo invazi vojsk Varšavské smlouvy do Československa vyjednával se sovětskými důstojníky, ale odmítal být ryze kolaboračním činitelem a sovětská strana začala požadovat jeho odchod z funkce. Byl poslán na dovolenou a na podzim 1968 formálně zbaven funkce. Odvolal se k Ústřední kontrolní a revizní komisi i k prezidentu republiky, ale bez výsledku. Nebyl ale v této fázi ještě zcela profesně zničen. V lednu 1969 nastoupil do funkce náčelníka zpravodajského oddělení velitelství Středního vojenského okruhu. Přešel zároveň zcela na pozice obhajoby normalizace a sebekriticky se distanoval od svých činů v roce 1968. V dubnu 1970 byl nicméně odvolán i z této funkce a koncem roku propuštěn do zálohy. Téhož roku byl vyloučen z KSČ. Pracoval potom v Okresním podniku bytového hospodářství v Praze 6, nejdřív jako řidič, pak dispečer a nakonec vedoucí skladu. V lednu 1975 mu byl odebrán Řád Vítězného února a další vyznamenání.\n\n"}
{"id": "759872", "url": "https://cs.wikipedia.org/wiki?curid=759872", "title": "Hieronymův přístroj", "text": "Hieronymův přístroj\n\nHieronymův přístroj je obecný termín pro radionický přístroj, který využívá patent elektrotechnika Thomase Galena Hieronymuse (1895–1988). Hieronymus obdržel americký patent pro svůj vynález v roce 1949. V patentové přihlášce byl přístroj popsán jako zařízení pro „detekci vyzařování z materiálů a pro měření téhož“.\n\nTeorie, na níž je přístroj založen, je považována za pseudovědeckou a není všeobecně přijímána.\n"}
{"id": "759873", "url": "https://cs.wikipedia.org/wiki?curid=759873", "title": "Maricopa County", "text": "Maricopa County\n\nMaricopa County je okres ve státě Arizona v USA. K roku 2010 zde žilo 3 817 117 obyvatel. Správním městem okresu je Phoenix, který je též hlavním městem celé Arizony. Celková rozloha okresu činí 23 891 km². Je to čtvrtý nejlidnatější okres v USA, což je dáno tím, že zde leží metropolitní oblast Phoenixu. Okres je tak veliký, protože Arizona byla ještě na počátku 20. století v podstatě liduprázdná a tak došlo k rozčlenění státu na několik málo velkých okresů.\n"}
{"id": "759874", "url": "https://cs.wikipedia.org/wiki?curid=759874", "title": "Mohave County", "text": "Mohave County\n\nMohave County je okres ve státě Arizona v USA. K roku 2010 zde žilo 200 186 obyvatel. Správním městem okresu je Kingman. Se svojí rozlohou 34 886 km² je pátým největším okresem ve Spojených státech amerických.\n"}
{"id": "759875", "url": "https://cs.wikipedia.org/wiki?curid=759875", "title": "Vladimír Čaplovič", "text": "Vladimír Čaplovič\n\nVladimír Čaplovič (18. října 1905 Kovačica – 25. září 1963 Bytča)) byl slovenský a československý literární historik, politik Komunistické strany Slovenska a poúnorový poslanec Národního shromáždění ČSR.\nNarodil se ve městě Kovačica v dnešním Srbsku. Studoval na Filozofické fakultě Univerzity Komenského v Bratislavě. V letech 1931–1932 byl učitelem v obci Štítnik, v letech 1932–1938 středoškolským učitelem ve městě Rožňava. Od roku 1960 žil v Bytči. Publikoval studie o životě a díle slovenských kulturních a společenských osobností. Redigoval list \"Šafárikov kraj\" v letech 1934–1938.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Žilina. V parlamentu zasedal až do konce funkčního období, tedy do roku 1954.\n\n"}
{"id": "759878", "url": "https://cs.wikipedia.org/wiki?curid=759878", "title": "Sixmilebridge", "text": "Sixmilebridge\n\nSixmilebridge ( , z angličtiny přeložitelné jako \"„Most na šesté míli“\", z irštiny \"„Most přes řeku O'Kearney“\") je irská obec na západě ostrova v hrabství Clare v bývalé provincii Munster. Obec má 1659 obyvatel (2006). V posledních letech zažívá velký rozmach, zejména díky usidlujícím se pracujícím z Limericku či Ennis.\n"}
{"id": "759879", "url": "https://cs.wikipedia.org/wiki?curid=759879", "title": "Navajo County", "text": "Navajo County\n\nNavajo County je okres ve státě Arizona v USA. K roku 2010 zde žilo 107 449 obyvatel. Správním městem okresu je Holbrook. Se svojí rozlohou 25 795 km je jedenáctým největším okresem ve Spojených státech amerických. Na severu sousedí s Utahem.\n\n"}
{"id": "759882", "url": "https://cs.wikipedia.org/wiki?curid=759882", "title": "Vigdís Finnbogadóttir", "text": "Vigdís Finnbogadóttir\n\nVigdís Finnbogadóttir (přechýleně Finnbogadóttirová; * 15. dubna 1930 Reykjavík) je islandská politička, v letech 1980–1996 čtvrtá islandská prezidentka. Zvolením na post prezidenta se stala první prezidentkou v Evropě a vůbec první ženskou hlavou státu zvolenou v demokratických volbách na světě.\n\nStudovala na univerzitě v Grenoblu, na Sorbonně francouzskou literaturu a poté i v Kodani a na islandské univerzitě dějiny divadla. Nejprve pracovala v divadelnictví a vyučovala francouzštinu, poté se stala známá jako aktivistka bojující proti ozbrojeným silám Spojených států sídlícím na území Islandu a vyžadující vystoupení Islandu z NATO („Ísland úr NATO, herinn burt“). Po zvolení prezidentkou pracovala na vytvoření dobrého jména své země v zahraničí. Poté co odešla z funkce, podílela se na různých mezinárodních mírových projektech, dodnes je vyslankyní dobré vůle UNESCO.\n"}
{"id": "759885", "url": "https://cs.wikipedia.org/wiki?curid=759885", "title": "Trestní zákon (Československo, 1961)", "text": "Trestní zákon (Československo, 1961)\n\nTrestní zákon (ve zkratce tr. zák.), celým názvem „zákon č. 140/1961 Sb., trestní zákon“, byl zákon, který v Československu upravoval trestní právo a který nabyl účinnosti dne 1. ledna 1962. \n\nZákon nebyl úplnou kodifikací trestního práva hmotného, protože zvláštní skutkovou podstatu trestného činu proti míru obsahoval zákon na ochranu míru a další skutkovou podstatu trestného činu setrvání při kočovném způsobu života obsahoval až do roku 1990 zákon č. 74/1958 Sb., o trvalém usídlení kočujících osob.\n\nPůvodní podoba zákona byla měněna a upravována pozdějšími zákony; do listopadu 1989 bylo osm novelizací, v následujícím období do poloviny roku 2006 došlo k 61 novelizacím a do textu zákona rovněž třikrát zasáhl svými nálezy Ústavní soud. \n\nPo zániku ČSFR platil v České republice i Slovenské republice. Ve Slovenské republice až do konce roku 2005, když byl od 1. ledna 2006 nahrazen novým trestním zákoníkem – zákonem č. 300/2005 Z.z., trestný zákon. V České republice platil pak až do konce roku 2009, když byl od 1. ledna 2010 nahrazen novým trestním zákoníkem – zákonem č. 40/2009 Sb., trestní zákoník.\n\nUspořádání zvláštní části trestního zákona bylo poplatné době jeho vzniku. Komunistický režim kladl důraz na stíhání skutků namířených proti jeho podstatě a existenci, a proto byly na prvních místech zvláštní části vymezeny trestné činy proti republice, hospodářství a pořádku ve věcech veřejných. Naproti tomu v systematice nového trestního zákoníku jsou v souladu se základními principy svobodné demokratické společnosti kladeny na přední místo trestné činy namířené proti základním právům jednotlivce (trestné činy proti životu, zdraví, svobodě a důstojnosti apod.).\n\nTrestní zákon se, kromě přechodných a závěrečných ustanovení, členil na obecnou a zvláštní část:\n\n"}
{"id": "759886", "url": "https://cs.wikipedia.org/wiki?curid=759886", "title": "Pima County", "text": "Pima County\n\nPima County je okres ve státě Arizona v USA. K roku 2010 zde žilo 980 263 obyvatel. Správním městem okresu je Tucson. Celková rozloha okresu činí 23 799 km². Na jihu sousedí s Mexikem.\n"}
{"id": "759890", "url": "https://cs.wikipedia.org/wiki?curid=759890", "title": "AHL All-Rookie Team", "text": "AHL All-Rookie Team\n\nAHL All-Rookie Team je ideální sestava ročníku kanadsko-americké ligy ledního hokeje AHL, složená (na základě hlasování hráčů, hlavních trenérů a novinářů) z nováčků této ligy. Do této sestavy je voleno 6 hokejistů (1 brankář, 2 obránci a 3 útočníci). Vyhlašování těchto sestav začalo v sezóně 1996/1997. \n\nPoznámka : v ročníku 2002/2003 byli do týmu umístěni dva hráči se stejným počtem hlasů\n"}
{"id": "759893", "url": "https://cs.wikipedia.org/wiki?curid=759893", "title": "Sraz spolupracovníků", "text": "Sraz spolupracovníků\n\nSraz spolupracovníků (v anglickém originále The Work Outing) je první díl druhé série britského sitcomu z prostředí informačních technologií \"Ajťáci\". Poprvé byla epizoda odvysílána 24. srpna 2007. České premiéry se díl dočkal 5. září 2008.\n\nJen Barber je pozvána svým kolegou ze 6. patra Philipem na divadelní představení. Roy a Maurice Moss se také vnutí. Jen to považovala za pozvánku na rande, ale její podřízení jsou přesvědčení, že Philip je gay. Během představení s názvem Gay je Roy nucen předstírat invaliditu a Moss se ocitne za barovým pultem v roli číšníka.\n\nNa pracoviště IT oddělení přichází Philip a chce si půjčit časopis Cosmopolitan (v anglickém originále je to časopis Heat). Zároveň pozve Jen do divadla. Moss je přesvědčen, že Philip adresoval pozvání jemu a řekne, že přijímá. Stejně učiní Roy, když zjistí, že tam může uvidět herečku Lauru Nightly. Jen je rozhořčená, domnívá se, že šlo o pozvání na rande a teď je z toho společná akce. Když se Philip vrátí pro zapomenutý Cosmopolitan, Roy jí naznačí, že Philip je gay, čemuž Jen odmítá uvěřit. Stejného názoru je i Moss, který Jen ohromí svou tezí:\n\nV divadle jsou plakáty s upoutávkou na muzikál pro gaye s názvem Gay. Philip se zdraví s Jeromem, člověkem, který má na starosti propagaci akce. Jerome všem zajistil lístky. Chová se velmi spontánně a vřele.\n\nPředstavení začíná. Roye příliš nebaví a chce po chvíli odejít, zato Moss je nadšen. Stejně tak i Philip, který hlasitě kvituje každou scénku.\n\nO přestávce jdou Moss a Roy na toaletu, kde stojí v rohu sluha. Oba jsou nervózní a nemohou se vymočit. Roy se rozhodne odskočit si na toaletu pro vozíčkáře. Moss je zděšen, představa takového ilegálního činu jej děsí. „Ajťák“ z Irska se po vykonání potřeby splete a místo spláchnutí zatáhne za šňůrku pro přivolání pomoci v případě nevolnosti. Za okamžik na dveře klepou zaměstnanci divadla. Roy je v prekérní situaci, vyřeší ji tak, že si lehne na zem a předstírá postižení. Zaměstnanci vyrazí dveře a když jim Roy sdělí, že byl okraden, přivezou mu náhradní vozíček a přivolají policii. Roy označí za útočníka muže vousatého rusovlasého muže s brýlemi. Policista později odvádí bokem muže, který shodou okolností odpovídá popisu. Roy se setká s oblíbenou herečkou Laurou a ta mu věnuje lístky i na další představení. Poté se připojí ke skupince dalších vozíčkářů a společně jedou do haly. Tam si jej všimne Jen a nestačí se divit. Když se otočí k baru, aby si něco objednala, za pultem stojí Moss v číšnickém obleku (odskočil si na toaletu pro personál a byl nařčen, že se zašívá).\n\nJen při odchodu uhodí na Philipa, jestli je gay. Ten zpočátku zapírá, ale pak se rozpláče a přizná se. Poznamená, že Jen vypadá trochu jako muž, proto se domníval, že by to mohlo mezi nimi fungovat. Konsternovaná Jen odchází a přivolává si taxi.\n\nRoy je naložen spolu s ostatními vozíčkáři do upravené dodávky a ta se vydává na zpáteční cestu do Manchesteru. Moss se po představení loučí se zaměstnanci divadla. Vypadá to, že se rychle adaptoval na novou práci, ale zdání klame - zakopne a podruhé rozbije naskládané skleničky.\nVedlejší role v epizodě „Sraz spolupracovníků“:\n\n\n\n\n"}
{"id": "759895", "url": "https://cs.wikipedia.org/wiki?curid=759895", "title": "Erytroblast", "text": "Erytroblast\n\nErytroblast je nezralá červená krvinka nacházející se v kostní dřeni. Vzniká ze společného myeloidního progenitoru a dává vzniku nezralým červeným krvinkám kolujícím v krvi, retikulocytům.\n\nVývoj erytroblastu se většinou rozlišuje na čtyři vývojová stádia, vzácně se mezi nimi uvádí i makroblast, někdy nazývaný \"velký bazofilní erytroblast\". Všechna vývojová stadia jsou charakteristická přítomností buněčného jádra, které je v závěrečné fázi dozrávání vypuzeno z buňky. \n\n"}
{"id": "759897", "url": "https://cs.wikipedia.org/wiki?curid=759897", "title": "Pinal County", "text": "Pinal County\n\nPinal County je okres ve státě Arizona v USA. K roku 2010 zde žilo 375 770 obyvatel. Správním městem okresu je Florence. Celková rozloha okresu činí 13 919 km².\n"}
{"id": "759898", "url": "https://cs.wikipedia.org/wiki?curid=759898", "title": "Santa Cruz County", "text": "Santa Cruz County\n\nSanta Cruz County je název dvou okresů v USA:\n\n"}
{"id": "759902", "url": "https://cs.wikipedia.org/wiki?curid=759902", "title": "Santa Cruz County (Arizona)", "text": "Santa Cruz County (Arizona)\n\nSanta Cruz County je okres ve státě Arizona v USA. K roku 2010 zde žilo 47 420 obyvatel. Správním městem okresu je Nogales. Celková rozloha okresu činí 3 207 km², čímž je nejmenším okresem Arizony. Na jihu sousedí s Mexikem.\n"}
{"id": "759904", "url": "https://cs.wikipedia.org/wiki?curid=759904", "title": "Yavapai County", "text": "Yavapai County\n\nYavapai County je okres ve státě Arizona v USA. K roku 2010 zde žilo 211 033 obyvatel. Správním městem okresu je Prescott. Celková rozloha okresu činí 21 051 km².\n"}
{"id": "759905", "url": "https://cs.wikipedia.org/wiki?curid=759905", "title": "Karol Karlík", "text": "Karol Karlík\n\nKarol Karlík (* 29. června 1986 v Nitře) je slovenský fotbalový záložník či obránce a bývalý mládežnický reprezentant, v současnosti hrající za slovenský celek FC ViOn Zlaté Moravce. Mimo Slovensko působil na klubové úrovni v Česku, Rumunsku a Německu.\n\nUž v sedmi letech se stal členem FC Nitra, kam jej přivedl jeho otec, bývalý druholigový brankář. V sedmnácti se probojoval do A-týmu a o rok později se dočkal premiéry v prvním mužstvu. V roce 2006 odešel na hostování do FC ViOn Zlaté Moravce, po návratu do Nitry jej začal tehdejší trenér Pavel Hapal stavět pravidelně a společně s Janem Gruberem pomohl vytáhnout tým na 3. místo. Po výměně trenéra a příchodu Pavla Malury však ze sestavy vypadl a v lednu 2009 přestoupil do českého klubu FC Vysočina Jihlava. V sezoně 2011/12 postoupil s týmem do 1. ligy. Na konci června 2014 se rozhodl neprodloužit smlouvu a z klubu odejít. Poté působil v Rumunsku v FC Oțelul Galați a v německém třetiligovém klubu Chemnitzer FC. V červenci 2015 podepsal roční smlouvu s opcí se slovenským klubem TJ Spartak Myjava, v lednu 2016 byl kontrakt rozvázán a Karlík se stal volným hráčem.\n\nProšel postupně výběry Slovenska U15 až U21. V této kategorii odehrál 4 zápasy, zasáhl i do kvalifikačních bojů.\n\n\n"}
{"id": "759906", "url": "https://cs.wikipedia.org/wiki?curid=759906", "title": "Yuma County (Arizona)", "text": "Yuma County (Arizona)\n\nYuma County je okres ve státě Arizona v USA. K roku 2010 zde žilo 195 751 obyvatel. Správním městem okresu je Yuma. Celková rozloha okresu činí 14 294 km². Na jihu sousedí s Mexikem.\n"}
{"id": "759911", "url": "https://cs.wikipedia.org/wiki?curid=759911", "title": "Philips", "text": "Philips\n\nKoninklijke Philips Electronics N.V., běžně označovaná pouze jako Philips, je nizozemská firma pro výrobu elektroniky a elektrotechniky. Firma byla vytvořena ve městě Eindhoven v roce 1891 Gerardem Philipsem a jeho otcem Frederikem. Jedná se o jednu z největších elektronických firem na světě, v roce 2010 prodala výrobky v ceně 25,42 miliard euro. Firma zaměstnává 105000 zaměstnanců ve více než 60 zemích. Společnost je organizována do tří hlavních divizí: Philips Consumer Lifestyle, Philips Healthcare a Philips Lightning. \n\nPhilips byl založen v roce 1891 Gerardem Philipsem a jeho otcem Frederikem jako rodinná firma. Frederik Philips, bankéř v Zaltbommel, financoval stavbu továrny v Eindhovenu, kde Philips začal s produkcí lamp a jiných elektronických produktů. V roce 1923 začala vyrábět i jiné produkty, například vakuové elektronky Miniwatt. Po několika letech Philips začal vyrábět i hudební nástroje na elektřinu (např elektrické klávesy). V roce 1939 představila společnost elektrický holicí strojek Philishave.\n\n11. března 1927 začal Philips vysílat na krátkovlnné rádiové stanici PCJJ (později PCJ), ke které se v roce 1929 přidala sesterská stanice PHOHI. PHOHI vysílala v nizozemštině na území Nizozemské východní Indie (dnešní Indonésie), zatímco PCJJ vysílala v angličtině, španělštině a němčině pro zbytek světa.\n\nMezinárodní nedělní program začal vysílat v roce 1928 s moderátorem Eddiem Sratzem uvádějícím pořad Happy Station, který se stal světově nejdéle vysílaným pořadem na krátkých vlnách. Vysílání z Nizozemska bylo přerušeno německou invazí v květnu 1940. Německo zabralo vysílače v Huizenu pro šíření nacistické propagandy.\n\nRádio Philips bylo pohlceno krátce po osvobození, kdy obě stanice byly znárodněny v roce 1947 a přejmenovány na Radio Netherlands Worldwide. Některé pořady z PCJ, jako třeba Happy Station, pokračovaly na nové stanici.\n\nPhilips byl klíčový pro vzkříšení Stirlingova motoru, když se management společnosti na začátku 30. let 20. století rozhodl, že nízko-energetický přenosný generátor by mohl pomoci zvýšení prodejů rádií do částí světa, kde byla nedostupná elektřina a kde zásobování bateriemi bylo nejisté. Vědci ve výzkumných laboratořích společnosti provedli systematické srovnání různých zdrojů energie a zjistili, že téměř zapomenutý Stirlingův motor je nejvíce vhodný díky tichému chodu a možnosti fungovat na širokou škálu tepelných zdrojů (lampový olej – „levný a všude dostupný“ – byl nejvíce oblíbený). Výzkumníci si také byli vědomi toho, že na rozdíl od parního motoru a spalovacích motorů na Stirlingově motoru nebyly po dlouhá léta provedeny žádné podstatné vylepšení a využitím moderních materiálů by mělo být možné dosáhnout významného zlepšení.\n\nPrvní holicí strojek byl představen v 30. letech 20. století a byl pojmenován jednoduše „Philishave“. V USA nesl jméno „Norelco“, toto označení se používá pro produktovou řadu holicích strojků dodnes. \n\n9. května 1940 se vedoucí pracovníci společnosti Philips dozvěděli o německé invazi do Nizozemska, která se měla odehrát následujícího dne. Díky tomu, že byli připraveni, Anthon Philips a jeho zeť Frans Otten, společně s dalšími členy Philipsovi rodiny, unikly do USA. Ve Spojených státech se jim pod názvem North American Philips Company podařilo pokračovat ve fungování firmy během války.\n\n6. prosince vedla britská RAF letecký útok na továrnu Philips v Eindhovenu, továrna byla těžce poničena. Továrna v Eindhovenu byla znovu bombardována RAF 30. března 1943.\n\nFrits Philips, syn Antona, byl jediným členem Philipsovi rodiny, který zůstal v Nizozemsku. Zachránil 382 židovských pracovníků tím, že přesvědčil nacisty, že jsou nepostradatelní pro zachování produkce společnosti. Za jeho zásluhy na záchraně několika stovek Židů dostal v roce 1995 ocenění Spravedlivý mezi národy.\n\nPo válce se společnost přesunula zpět do Nizozemí, s ústředím v Eindhovenu. V roce 1949 začala společnost prodávat televize. V roce 1950 byla založena nahrávací společnost Philips Records, která se později stala součástí PolyGram.\n\nPhilips v roce 1963 představil audiokazetu, která byla velmi úspěšná. Kazety se používaly do diktafonů a používaly jej stenografové a profesionální novináři. Jakmile se zvýšila jejich kvalita, tak se kazety začaly využívat k prodeji hudebních nahrávek po boku gramofonových desek.\n\nPhilips představil první kombinaci přenosného rádia s kazetovým rekordérem, kterému se začalo přezdívat boom box. Kazety se později začaly využívat do telefonních záznamníků. Kazety se také používaly jako první druh média pro masový záznam u prvních počítačů v 70. a 80. letech.\n\nV roce 1972 Philips uvedl ve Velké Británii první rekordér na video kazety na světě – N1500. Poměrně objemné kazety mohly nahrávat 30 až 45 minut záznamu. Později byly nabízeny kazety s hodinovou kapacitou záznamu. S nástupem konkurence představil Philips rekordér N1700, který jako první nabízel kapacitu 2 hodin záznamu a tím pádem se mohl na jednu kazetu vejít celý film.\n\nPhilips také vyvinul LaserDisc jako platformu pro prodej filmů, ale oddálil jeho uvedení, aby nekonkuroval prodejům video rekordérů. V roce 1982 Philips společně se Sony uvedl Compact Disc, formát který se později vyvinul v CD-R, CD-RW, DVD a později v Blu-ray, které Philips společně se Sony uvedli v letech 1997 a 2006.\n\nV roce 2016 prodala společnost Philips 25 % akcií v divizi Lighting.\n\n\nHlavními produkty společnosti Philips je elektronika pro koncové zákazníky a elektrické produkty, včetně drobných domácích přístrojů, holicích strojků, přístrojů pro zkrášlování, produktů pro péči pro matky a děti, elektrických kartáčků na zuby a kávovarů (přístroje jako chytré mobilní telefony a další chytrá zařízení, audio vybavení, DVD a Blu-ray přehrávače, počítačové příslušenství a televize jsou licencovány) a produktů pro péči o zdraví (včetně CT scannerů, vybavení pro EKG, mamografů, monitorovacích zařízení, MRI scannerů, výbavy pro resuscitaci, ultrazvuk a rentgen). \n\n\n\na další\n\n\n"}
{"id": "759913", "url": "https://cs.wikipedia.org/wiki?curid=759913", "title": "Dítě Tábora", "text": "Dítě Tábora\n\nDítě Tábora je tragická opera ve třech jednáních českého skladatele Karla Bendla na libreto české spisovatelky Elišky Krásnohorské situované do období husitských válek. Byla napsána v letech 1886–1888 a poprvé byla uvedena dne 13. března 1892 v pražském Národním divadle.\n\nLibreto \"Dítěte Tábora\" psala Krásnohorská v letech 1876–84 původně pro Bedřicha Smetanu, ten je však odmítl; v té době formoval jiný přístup k husitské epoše, jejž nakonec vtělil do symfonických básní \"Tábor\" a \"Blaník\". Básnířka později zadala své libreto, jež považovala za svou nezdařilejší jevištní práci, do soutěže vyhlášené vedením Národního divadla po jeho druhém a definitivním otevření. Při uzavření soutěže roku 1884 získalo \"Dítě Tábora\" první cenu v oboru vážné opery; rovněž v oboru komické opery zvítězila Krásnohorská, a to s libretem \"Karel Škréta\", již zhudebněným skladatelem Karlem Bendlem. Ten již s ní dříve spolupracoval na operách \"Lejla\" a \"Břetislav\", a povzbuzen kritickou reakcí na \"Karla Škrétu\", ujal se nakonec i \"Dítěte Tábora\". V něm (slovy Anny Hostomské) „dostal konečně český hrdinský námět, který odpovídal jeho touze po vytvoření díla velkého národního pathosu i šíře lyrického projevu“.\n\nHusitské náměty byly ve druhé polovině 19. století velmi populární, na základě zejména historického díla Františka Palackého si husitský mýtus osvojila česká společnost jako výraz svého kulturního i společenskopolitického programu. Husitství bylo předmětem zájmu dramatiků (Josef Kajetán Tyl), spisovatelů (Alois Jirásek), výtvarníků (Mikoláš Aleš, Jaroslav Čermák). V české hudbě se husitskou tematikou vedle Smetany zabývali například Antonín Dvořák (předehra \"Husitská\", 1883) nebo Karel Šebor (opera \"Nevěsta husitská\", 1868). I Bendl se jí ve své dřívější tvorbě mnohokrát dotknul, například ve svých kantátách \"Kališníci\", \"Umírající Husita\" a \"Smrť Prokopa Velikého\" nebo v mužském sboru \"Pochod Táborů\".\n\nBendl pokračoval ve stylu nastoupeném \"Karlem Škrétou\": věnoval značnou pozornost hudebně-dramatické provázanosti, jíž dosahoval mimo jiné pomocí charakterizačních témat, a také hudební deklamaci. V \"Dítěti Tábora\" stvořil své nejvážnější dílo, zcela postrádající radostné a rozmarné prvky, jež pro něho jsou typické i ve vážných operách. \nSvou dlouholetou zkušenost ze sbormistrovské činnosti i kompozice pro sbory využil při psaní mohutných sborových scén různého charakteru, které patří mezi nejcennější v rámci této opery i v širších souvislostech české opery 19. století. Působivý kontrast k přísnému světu „Božích bojovníků“ tvoří lyrická, vábivá hudba spojená s Getrudou, matkou dívky jménem Hagar, „dítěte Tábora“ a tedy titulní hrdinky, jejíž vnitřní konflikt na pozadí velkého historického konfliktu tvoří námět opery.\n\nStejně jako libreto byla i hudba opery oceněna: \"Dítě Tábora\" získalo 1. cenu České akademie věd a umění.\n\nPři své premiéře byla opera důstojně vypravena, byly pořízeny nové dekorace pro I. a III. dějství (R. Holzer) a kostýmy navrhl František Kolár podle díla Zikmunda Wintra. I u premiérového obecenstva byla úspěšná – skladatel byl po každém aktu vyvoláván a zahrnut věnci. Kritika chválila libreto, kterému nechyběly „vzlet, dramaticky účinné scény, hojnost momentů, které se zalouvaly lyrikovi, sympatičnost hlavních postav a konečně dikce slovesná. Není pochybnosti, že dovede Krásnohorská svésti mocné, dramatické scény, že má jemný smysl pro vše divadelně působivé, že dovede obestříti své postavy září poesie […].“ Na Bendlově hudbě byla ceněna orchestrace, sbory i ansámbly, z jednotlivých postav zaujala zejména Hagar, v jejíž hudbě bylo plno něžnosti a citu. Ve srovnání s dřívějšími skladatelovými vážnými operami (\"Lejla\", \"Černohorci\"), vzniklými ještě ve velkooperním slohu před Bendlovým inspirativním pobytem v zahraničí, se kritika domnívala: „Hlavní krok, který skladatel v novém svém díle učinil, je pokrok ve slohu polyfonním a správné deklamaci českého slova.“\n\nPřes příznivé kritické ocenění ale \"Dítě Tábora\" při svém prvním uvedení brzy pozbylo zájem publika a dočkalo se pouze 4 repríz. Národní divadlo ji znovu uvedlo ještě roku 1927, ke 30. výročí skladatelovy smrti, a to pouze čtyřikrát. Jiná divadla tuto operu neuvedla.\n\nLibreto \"Dítěte Tábora\" bylo vydáno roku 1892 u nakladatele Aloise Hynka. Partitura, klavírní výtah a rozepsané hlasy se nacházejí v archivu Národního divadla.\n\nDěje se u Naumburku roku 1430.\nV jednání prvém spatřujeme bojiště blíže Naumburka (r. 1430), jež právě opustili vítězní táborité pronásledujíce prchajícího nepřítele. Dvě husitky, Judyta a domnělá její dcera Hagar, střeží zajatého Němce, Oty, přivázaného k husitskému vozu; byl chycen v táboře jako vyzvědač. Hagar truchlíc nad spoustou bojiště a toužíc v srdci svém po zavládnutí míru a lásky ve světě, kárána jest Judytou, jež jí dí, že jest špatnou její dcerou. Tu Hagar se přizná k podezření svému, že Judyta matkou její není (duet \"Ó drahá, jež mou matkou sluješ\"); pamatuje se z nejdávnějšího dětství na jinou matku, která ji jiným jménem volávala, pamatuje i zaátek ukolébavky, kterou jí zpívávala, a marně vzpomíná, jak zněla dále (ukolébavka Hagar \"Anděl míru, peruť zlatou\"). Judyta přisvědčí, že jest Hagar dítětem cizím, přijatým, že jest dítětem Tábora; přizná se k tomu, jsouc nucena láskou svého Břeňka k Hagaři, již on chce za ženu pojati. Judyta vidouc Břeňka s nepřáteli zápasiti, odkvapí mu na pomoc. Hagar, jsouc sama u Oty na stráži, slyší jej zpívati ukolébavku její matky. Na její dotazy odpoví Oto, že její matku zná, i vybízí ji, by s ním k matce prchla (Otův zpěv \"Dal jsem žití v sázku... Děvo! bych se tobě blížil\"). Hagar, slyšíc hlahol blížících se husitů a lekajíc se blízké smrti zajatce, v nejvyšším rozechvění rozváže jeho pouta a prchne s ním (duet \"Když zhyne, ztratím matky sled\").\n\nProkop Veliký v čele svých Táborů, mezi nimiž jsou Břeněk, kněz Havel a Judyta, vrátí se na bojiště, i jest mu předveden Fridrich z Vitzhumu, právě v boji zajatý (Fridrichův zpěv \"Na tvou hlavu padníž jejich zkáza\"); Prokop a Fridrich se poznají; mezi nimi jest tajemství dávné, pochmurné a přece dojemné, pod jehož vlivem Prokop zajatému Fridrichovi vrátí svobodu, chtěje soud vykonati pouze nad vyzvědačem Otou (zpěv Prokopa \"Hle, za tento pravdy boží znak\" a ansámbl \"Naumburk padne!\"). Tu se objeví, že Oto uprchnul. Judyta ihned uhodne, že se to nemohlo státi bez viny Hagařiny; ježto však syn její Břeněk vroucně miluje Hagar, nechce jej matka učiniti nešťastným a béře Hagařinu vinu na sebe; hlásí se, že jako nevěrná stráž opustila své stanoviště, spěchajíc v slepé vášni do boje. Právě když nad Judytou soud se chystá, přikvapí Hagar i chce za vlastní čin snésti sama trest (zpěv Hagar \"Tys mě milovala osiřelou\"). Celý tábor žasne, zvědev, že ode všech milované dítě Tábora stalo se zrádkyní; v pohnutí odevzdána Hagar vůdci Prokopovi, aby sám nad ní rozsoudil. Prokop, o samotě s Hagarou a s Břeňkem, vytýká jí těžkost jejího poblouzení a odhalí jí, že jest jeho vlastní dcerou. Tím poznáním pocítí Hagar hloubku svého sklesnutí; vyznává se, že touha po matce ji k činu svedla. Prokop jí dí, že matka její jej kdysi jako kacíře zavrhla, klnouc kalichu, pročež on unes od ní jediné své dítě v táboře je ukrýval (zpěv \"Slyš! Plamen kostnický kdy vzňal\"). Žádá, aby Hagar matky se odřekla a slíbila, že setká-li se kdy opět s Otou, vydá jej Táborům na soud. Hagar přísahá Táboru věrnost a Otovi smrt.\n\nV jednání druhém bloudí za nočního temna v lese na břehu řeky Sály Břeněk, znepokojen žárlivou předtuchou, že v srdci Hagařině nejen touha po matce, ale láska k Otovi se ozvala (árie Břeňka \"Ó sladký srdce blud!\"). V tom přijde Hagar, aby zde očekávala Otu s tím úmyslem, že vykoná na něm svou přísahu. Poví Břeňkovi, že když s Otou z tábora prchala, on přeplul řeku Sálu praviv jí, že v noci připluje pro ni s člunem, ježto ona za ním řekou plouti nemohla. Břeněk nemůže se zdržeti podezření, že Hagar i proti své vůli Otu miluje (dvojzpěv Břeňka a Hagar \"Ty zde, má nevěsto!... Ha, proč věříš v něj\"). Oto vstoupí na břeh, nastane boj mezi ním a Břeňkem; Břeněk proklán mečem Otovým sklesne, připomene Hagaři její přísahu a zemře. Oto vyznává Hagaři svou lásku, kvůli níž byl otálel v táboře, až byl chycen, i vybízí ji, aby s ním nyní vstoupila do člunu a prchla (Otův zpěv \"Ó, pak žíti jest mi mukou\"). Hagar vědoma své přísahy chce pomstíti Břeňka a usmrtiti Otu, ale meč jí klesne z ruky dojmutím (Hagařin zpěv \"Bože, slitování!... Co v tom srdci dřímá\"); konečně zatroubí v roh, aby přivolala bojovníky z tábora svého, by se Oty zmocnili. Dříve však než tito se dostaví, připluje v člunu matka Hagařina, Gertruda z Vitzthumu, neť Fridricha prve zajatého a Prokopem propuštěného. Gertruda dá se Hagaři poznati, volajíc ji jménem „Aléna“ a připomínajíc jí kolébavku, v paměti dceřině z dětství zachovanou. Hagar přemožena citem pro svou matku dá se jí snadno přemluviti a odpluje s ní i s Otou k Naumburku (dvojzpěv \"Aléno! Aléno!... Nemůž Bohu hříchem slouti\"). Nyní přikvapí Táboři a spatří zavražděného Břeňka, za řekou pak prchající Hagar v průvodu Otově. Rozlíceni takou zradou obrátí se kněží i vojínové mnozí hněvivě proti Prokopu jakož původci toho zla, neboť on to byl, který sám soudil Hagar, ale neztrestav jí, nechal ji na svobodě. Prokop ohromen zradou své dcery cítí, že jest vinen za ni, a chce svým vlastním životem odpykati její zločin, který zatracuje, dceři své klna; vydává se svým vojínům a kněžím na soud (zpěv Prokopa \"Tak těžce pokořil mne Hospodin\"). Tito však překonáni jeho velikostí hrdinskou pokořují se mu a chtějí opět jen za jeho vůdcovství na zrádných nepřátelích pomstíti Břeňkovu krev.\n\nV jednání třetím pátrá Fridrich za jitra před hradbami Naumburka po pohybech táborského vojska za řekou, když v člunu připluje Gertruda přivádějíc mu svou dceru (zpěv Fridricha \"Jen zticha! Mlha kolem těžká\"). Fridrich projeví úmysl učiniti ji rukojmí za ušetření Naumburka, čemuž Gertruda se brání, ale když pak zhlédnuvši na prsou Hagařiných znamení kalicha a vyzvavši ji, aby kacířské víry se vzdala, uslyší odpověď Hagařinu, že nikdy neodstoupí od víry otce svého (zpěv Hagar \"Kalich ten, jenž na mých prsou plane\"), odříká se jí Gertruda a vydá ji Fridrichovi jako rukojmí. Fridrich dá bílým praporem na břehu Táborům znamení, že chce s nimi vyjednávati, a když kněz Havel a bojovníky připluje na voru, nabízí Fridrich Prokopovi navrácení jeho dcery, jestliže husité pokojně se vzdálí, a hrozí smrtí Hagařinou při prvním výstřelu na hradby Naumburka. Havel odpoví, že Prokop své dcery se odřekl s kletbou a že ji v jeho táboře čeká jen smrt; odepře tedy ušetření Naumburka a odpluje zpět. Hagar zůstane před hradbami s Otou, jenž nechce bez ní se skrýti, ale praví, že volí umříti s ní, nechce-li ona zachrániti se jemu po boku (duet \"Ó, Hagar, pojď, znám lásce jinou skrýš\" a árie Oty \"Ó Hagar, láska mořem jest\"). Když se přižene vojsko Táborů, chystajíc útok na Naumburk, postaví se Hagar Prokopovi vstříc, vydávajíc se soudu; vyznává, že místo povinností krvavých vyhledávala lásky a smíru u své matky, ale nalezši tam jen nenávist věří, že v světě lásky není a že pravda Boží žádá si jen bojovné ochrany a pomsty (árie Hagar \"Já v lásky div jsem věřila\"). V tom smyslu jednajíc probodne Otu jako zrádce; on umíraje chce s ní aspoň za hrobem býti sloučen a žádá si kalicha, aby umřel v její víře. Havel podá mu kalich a Oto zemře. Tu Hagar zví, že láska v světě jest, a cítíc, že Otu milovala, probodne se a zemře. K Prokopovi, truchlícímu nad mrtvolou jediného dítěte, přichází z města průvod dítek, zpívajících dětskou ukolébavku Hagařinu i prosících o milost pro své matky a pro své rodné město (dětský sbor \"Anděl míru peruť zlatou... Jménem lásky dětinné\"). Prokop dojat tím výjevem vzkazuje po dětech u svého mrtvého dítěte Naumburku milost a smír. Táboři se vzchopí odcházejíce do nových bojů v jiný kraj (sbor \"Vzhůru, Tábore, se zbroj!\").\n\n\n"}
{"id": "759914", "url": "https://cs.wikipedia.org/wiki?curid=759914", "title": "Lucie Kriegsmannová", "text": "Lucie Kriegsmannová\n\nLucie Kriegsmannová (* 7. března 1985) je česká profesionální tenistka. Ve své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke konci roku 2011 5 titulů ve dvouhře a již 31 titulů ve čtyřhře.\n\nNa žebříčku WTA byla nejvýše ve dvouhře klasifikována k 5. červenci 2010 na 430. místě a ve čtyřhře pak k 6. červnu 2011 na 219. místě.\n\nAktuálně je členkou TK Jihlava.\n\n"}
{"id": "759915", "url": "https://cs.wikipedia.org/wiki?curid=759915", "title": "Muslimské dobytí Španělska", "text": "Muslimské dobytí Španělska\n\nMuslimské dobytí Španělska v letech 711 – 718/722. Po ovládnutí celého Maghrebu a islamizaci tamějších berberských obyvatel stanuli muslimové na pobřeží Gibraltarského průlivu. Na protějším břehu se rozkládala Evropa; Pyrenejský poloostrov, kde existovala upadající říše germánských Vizigótů. Odtud pravděpodobně přišel první signál, který přiměl muslimská vojska překročit úžinu a vpadnout do země. Za pár let byla již tamější část území muslimy pokořena a v čele provincie stál guvernér podřízený umajjovskému chalífovi v Damašku.\n\n\n\nPo bitvě pustošíce zemi pronásledoval Tárik Vizigóty až k městu Écija, kde je v nastávající bitvě definitivně rozdrtil, poté táhl dál, obsadil a s pomocí Židů zpacifikoval Cordóbu. Těžké údery muslimů a jejich spojenců prozatím vyrazily vizigótské moci dech, odpor byl pouze sporadický až výjimečný.\n\nJeště tohoto roku byla obsazena Málaka (Malaga) na jižním pobřeží poloostrova, která později proslula výstavbou mohutné pevnosti Alcazaba.\n\nTárik během svého separátního tažení dosáhl úspěchu severně od Toleda, když protáhl Leónem a Asturií (pronikl až k Astorze).\n\nČerven – Sám Músa ibn Nusair dorazil do Algericasu s posilami v podobě 18 000 vojáků, z nichž bylo pouze 5 000 Arabů. Zamířil do vnitrozemí, kde dobyl Medinu-Sidonii (jižně od Jerez de la Frontera) a krátce poté i Sevillu, která se vzdala po delším obléhání. Ve městě byla ponechána židovská posádka. Poté, co se setkal s Tárikem, nechal ho uvěznit, přičemž nešetřil políčky (patrně závist z úspěchu podřízeného), protože neuposlechl rozkazu a nezastavil výboje v Cordóbě. Věznil ho však jen krátce, vynikající velitel byl na zásah jiných důstojníků propuštěn a opět postaven do čela muslimských vojsk.\n\nNastala postupná pacifikace hispánského území. Nadvláda muslimů způsobila masové přeběhlictví obyvatelstva k novému náboženství. Islamizovaní muladíové (muwalladové, pod správou muslimů) nemuseli platit daně, a byli – li předtím otroky, získali svobodu. V důsledku toho došlo v mnoha oblastech k zániku biskupství, neboť po přeběhnutí obyvatelstva k islámu byly tyto církevní funkce k ničemu. Mozárabové, kteří trvali na křesťanství, naopak museli daně platit, stejně tak tomu bylo i u Židů. Křesťané proto odcházeli na sever do hornatých Asturských krajin, ale ne všichni, významné menšiny Mozárabů odolávající islamizaci zůstaly například v Seville, Toledu, Méridě i dalších velkých městech pod muslimskou vládou, přičemž mnohdy zastávali vysoké státní funkce.\n\nOvládnutí rozsáhlých území mělo dvě formy – „sulh“ byl výsledek násilného záboru území, kdy křesťané byli považováni za chráněnce; a „ahd“, jenž nastal po vyjednávání a uznával vlastnictví půdy, chránil obyvatele, svobodu vyznání a politickou autonomii a křesťané byli považováni za chráněné spojence. V obou případech však křesťané museli platit již zmíněné daně.\n\n30. červen – Músa ibn Nusair dobyl silně opevněnou Méridu, drženou prorodrigovskou stranou, po dlouhém obléhání.\n\n\nMúsa ibn Nusair se vrátil zpět do syrského Damašku a v jižní části země ponechal jako prvního emíra svého syna Abd – al – Azíze (? – 716). Abd – al – Azíz dobyl oblast Jaénu a Granady, uzavřel mír s vizigótským princem Theodemirem (kterého porazil u Cartageny), vládcem sedmi malých měst na jihovýchodě poloostrova (patrně v oblasti dnešní Murcie) a poskytl mu určitou politickou i náboženskou nezávislost výměnou za tribut a spolupráci. Poté pronikl až k Tarragoně, kterou následně dobyl a obsadil. Do Damašku byl odeslán i Tárik ibn Zijád, kde jeho stopy mizí.\n\nPretendent trůnu Aquila i jeho bratr Ardobast se vzdali svých práv na vizigótský trůn ve prospěch damašského chalífy al – Walída I. (vládl 705 – 715). Chalífa al – Walíd I. se tak stal právoplatným nástupcem posledních vizigótských králů, což znamenalo radikální zlom v dějinách Pyrenejského poloostrova.\n\nPřed postupujícími Abd – al – Azízovými vojsky se podrobila severohispánská baskická města (Pamplona, atd., patrně stejnou cestou jako Theodemir ?) , Kantabrové a Baskové poté užívali značné autonomie v rámci muslimského panství, přesto však docházelo k četným vojenským výpravám muslimů do oblasti. Dále bylo podrobeno území dnešního Katalánska.\n\nPo odvolání svého otce a nástupu nového chalífy v Damašku, nechtěl Abd – al – Azíz uznat jeho vrchní vládu. Byl proto prohlášen za odbojníka a z nařízení chalífy pak při modlitbě v mešitě přepaden a na útěku zavražděn. Již odtud lze sledovat separatistické tendence andaluského území.\n\nArabsko – berberská správa poté, co byla zlikvidována vizigótská měna (nezachovala se ani v Asturských horách, kde obyvatelstvo přešlo k primitivnímu směnnému obchodu), začala na území Pyrenejského poloostrova razit místní mince. Měna byla zpočátku ražena s islámským vyznáním víry v latině. Zlatý dínár damašských umajjovských chalífů vážil zhruba 4,25 gramu.\n\nCelý poloostrov byl již v rukou muslimů, pouze v Asturských horách bojoval berberský guvernér Monúsa proti synovi jistého Kantabrijského vévody (?) Pelayovi (? – 737?). Dokonce se mu ho podařilo i zajmout a odeslat do Cordóby. Pelayo však utekl do hornaté Asturie a opět se postavil do čela revolty křesťanů, když vedl výpravy proti muslimům.\n\nAl – Hurrův nástupce as – Samah (? – 721) se tohoto roku usídlil v Cordóbě, zřejmě proto, že zde bylo málo křesťanů, od nichž muslimové postupně odkoupili kostel sv. Vincence a přebudovali ho na mešitu pro několik tisíc lidí. Cordóba tak začala nabývat na svém významu.\n\nKvěten – Hispánsko – berberská vojska, jimž velel správce poloostrova Al-Samh ibn Malik, napadla a oblehla Toulouse, centrum Aquitánie. Euda (Eudes, Odo, 688 – 735), vévoda akvitánský je porazil, když jeho těžká pěchota vyrazila proti koním i mužům se sekerami a meči. Zbytky muslimského vojska byly zahnány do Hispánie a Septimánie. Po Al – Samhovi, který v bitvě zahynul, se stal přechodně (téhož roku byl povolán do severní Afriky) správcem muslimských území Abd – ar – Rahmán, jenž se vyznamenal u Toulouse a poté vedl opakované vpády do jižní Francie a Aquitánie. Za jeho správy došlo k největšímu rozšíření Arabské říše v jihozápadní Evropě.\n\n(?) Tímto datem (některé prameny uvádějí již rok 718) se traduje počátek reconquisty, neboť došlo k odražení arabsko – berberského oddílu z vojenské posádky Gijónu v bitvě u Covadonga v Asturii vizigótským šlechticem Pelayem. Šlo o velice malé střetnutí při němž počet vojáků obou stran nepřesáhl dvě stě. Odražení nepřátel dopřálo zbylým křesťanům oddech, během kterého konsolidovali svou moc a opevnili svá území kastely (opevněnými hradišti) – odtud například název Kastilie. Naopak muslimští kronikáři toto střetnutí spíše zlehčovali (\"\"prý střet s třiceti splašenými osly\"\"). Během dvacátých let se pak zrodil Asturský stát.\n\n"}
{"id": "759916", "url": "https://cs.wikipedia.org/wiki?curid=759916", "title": "Australian Open 2012 – kvalifikace mužské dvouhry", "text": "Australian Open 2012 – kvalifikace mužské dvouhry\n\nKvalifikace mužské dvouhry Australian Open 2012 probíhala před zahájením hlavní soutěže. Postoupilo z ní sedmnáct tenistů, z toho šestnáct z nich po výhrách ve třech kvalifikačních kolech a jeden jako šťastný poražený.\n\n\n\n"}
{"id": "759919", "url": "https://cs.wikipedia.org/wiki?curid=759919", "title": "Mistrovství světa ve fotbale hráčů do 20 let 1987", "text": "Mistrovství světa ve fotbale hráčů do 20 let 1987\n\nMistrovství světa ve fotbale hráčů do 20 let 1987 bylo šestým ročníkem tohoto turnaje. Vítězem se stala jugoslávská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n \n\n"}
{"id": "759920", "url": "https://cs.wikipedia.org/wiki?curid=759920", "title": "František Vaněk (lední hokejista)", "text": "František Vaněk (lední hokejista)\n\nIng. František Vaněk (* 3. prosince 1931 Uherský Ostroh) je bývalý československý hráč ledního hokeje. Díky své technické a nápadité hře získal přezdívku „profesor“. V roce 2009 byl uveden do Síně slávy českého hokeje.\n\nNarodil se v Uherském Ostrohu. Do roku 1946 hrál za Viktorii Uherský Ostroh, v letech 1946–1948 byl jeho působištěm Slavoj Loštice a v letech 1948–1951 Sokol Mohelnice. V roce 1951 přišel do Brna. Do roku 1953 byl členem SK Královo pole. V roce 1953 pak přešel do Rudé Hvězdy Brno, dnešní Komety Brno. Zde hrál do roku 1967.\n\nV letech 1966–1970 a 1974–1975 pak působil jako její trenér.\n\nJako hráč se účastnil dvakrát olympijských her (1956 a 1960) a v letech 1957 až 1959, 1961 a 1963 5× mistrovství světa. V roce 2009 byl uveden do Síně slávy českého hokeje.\n\nJako trenér pak působil ještě v Olomouci. Na konci kariéry potom několik let trénoval ve Švýcarsku v klubech HC Sierre a EHC Biel. S klubem EHC Biel se stal Mistrem Švýcarska (1978?).\n\n"}
{"id": "759922", "url": "https://cs.wikipedia.org/wiki?curid=759922", "title": "Smělek štíhlý", "text": "Smělek štíhlý\n\nSmělek štíhlý (\"Koeleria macrantha\") je vytrvalá tráva, tj. druh z čeledě lipnicovitých.\n\nPravá tráva, která vyrůstá převážně v mírném a subtropickém pásmu na severní polokouli. V Evropě roste, s výjimkou Skandinávie a Portugalska, téměř ve všech zemích, v Rusku až po Krym a Předkavkazsko. Dále se vyskytuje v Západní Asii, Střední Asii, Mongolsku, Číně, Japonsku a Koreji, zasahuje i na indický subkontinent a v Severní Americe je rozšířena od Aljašky po Mexiko. Dostala se i na Havaj.\n\nPatří k trávám s pomalejším vývinem, má nízkou konkurenční schopnost. Daří se ji na sušších, málo výživných zásaditých půdách, snáší i mírné zasolení, je však náročná na světlo. Má toleranci k vysokým teplotám i dlouho trvajícím přísuškům. Rostlina stepních oblastí, často roste na suchých kamenitých stráních, zřídka i ve světlých lesích. V České republice vyrůstá od nížin až do středních poloh roztroušeně až hojně; občas se nachází i jeho kříženec se smělkem jehlancovitým (\"Koeleria macrantha × Koeleria pyramidata\").\n\nJe to vytrvalá, hustě trsnatá tráva s krátkými výběžky a vláknitými kořeny. Stébla jsou přímá nebo vystoupavá, dorůstají do výše 20 až 50 cm, jsou poměrně slabá (do 1 mm) a v dolní části mají tenké, nahnědlé, vytrvalé a jen krátce chlupaté listové pochvy. Vyrůstají z nich střídavě nečetné, obvykle jen dva nebo tři, čárkovité listy hluboce rýhované. Bývají dlouhé 15 až 30 mm a široké 2 až 3 mm a mají krátké jazýčky o délce do 2 mm. Jsou obvykle hustě chlupaté, často svinuté a na líci slabě žebernaté, barvu mají středně zelenou až namodralou.\n\nKvětenství je podlouhle oválná, lesklá, dole přetrhovaná lata dlouhá až 8 cm, mívá barvu stříbřitě zelenou nebo má fialový nádech. Její bělavé, ze stran zmáčknuté klásky (5 až 6 mm dlouhé) obsahují mezi dvěma, téměř stejně velkými, plevami bez osin jen dva nebo tři kvítky. Jsou uzavřené ve špičatých, bezosinných, vejčitě kopinatých pluchách pouze o něco málo delších než jsou plevy. Ve květech jsou tři tyčinky s prašníky a dvě pérovité blizny posazené na vrcholu lysého semeníku. Vykvétají v červnu a červenci, opylovány jsou větrem. Plodem je špičatá, lesklá, světle žlutá obilka dlouhá 4 až 5 mm a široká okolo 1 mm. V 1 gramu je 3600 obilek (HTS = 0,28).\n\nPro lepší využití v trávníkářství se smělek štíhlý často šlechtí. Vzhledem ke stepnímu původu se využívá jeho odolnosti proti letním přísuškům a používá se jako příměs do travních směsí určených pro rekreační i okrasné trávníky. Snese časté nízké kosení (i na 6 mm) a běžnou zátěž. Na golfových hřištích se využívá nejen na dráhy, ale bývá také používán na greeny. V době kvetení je jeho pyl silným alergenem.\n\n\n\n \n"}
{"id": "759925", "url": "https://cs.wikipedia.org/wiki?curid=759925", "title": "William Allen Fuller", "text": "William Allen Fuller\n\nWilliam Allen Fuller (15. duben 1836 – 28. prosinec 1905) byl průvodčím u Western and Atlantic Railroad. Proslavil se během občanské války, stal se vůdcem pronásledování seveřanů, kteří unesli jižanský vlak s lokomotivou \"General\". Tato epizoda vstoupila do dějin jako Velká lokomotivní honička a stala se námětem pro film Frigo na mašině. \n\nFuller se narodil na venkovském nádraží Morrow v Henry County v Georgii. Jeho otec se jmenoval William Alexander Fuller. William Allen navštěvoval místní školy a poměrně brzy se oženil. \n\nV devatenácti letech, 8. září 1855 nastoupil k Western & Atlantic Railroad. V roce 1861, na počátku občanské války, již pracoval jako průvodčí na vlacích z Atlanty.\n\nRáno 12. dubna 1862 zastavil smíšený vlak vedený lokomotivou \"General\" v Big Shanty (nyní Kennesaw, Georgie), aby cestující i četa mohli posnídat. Přestávky využil unionistický špión James J. Andrews se svými komplici a lokomotivu se třemi krytými vozy unesli. Fuller začal pronásledovat únosce, nejdříve během, pak na ruční drezíně. V Etowah potkal starou lokomotivu \"Yonah\", se kterou pokračoval do Kingstonu, odkud pokračoval na novějším stroji \"William R. Smith\". Brzy ale dojeli k místu poškozenému únosci, a tak další dvě míle pokračoval Fuller opět po svých. Jelikož únosci systematicky poškozovali telegrafní vedení, nebylo možno varovat osazenstvo stanic, kterými měli projet. \n\nV Adairsville potkal vlak směřující na jih s lokomotivou \"Texas\". Její strojvůdce, Peter J. Bracken, ještě po letech s hrůzou vzpomínal na riskantní jízdu tendrem napřed Nedaleko od Chattanoogy nalezli opuštěného \"Generala\" s dohasínajícím ohněm, únosci se mezitím rozprchli do okolních lesů. \"Generala\" zapřáhli, v Adairsville dobrali odpojený vlak a dorazili do Atlanty. Únosci byli všichni zajati a někteří z nich, včetně Andrewse, oběšeni.\n\nStátní shromáždění Georgie později vyhlásilo, že „Jednání pana průvodčího Fullera a dalších zúčastněných na nebezpečném pronásledování v době, kdy špióni ovládli vlak, si zaslouží nejvyšší vyznamenání a uznání ze strany \nVšeobecného shromáždění.“\n\nZa úspěšné pronásledování byl Fuller 3. srpna 1863 guvernérem Josephem E. Brownem povýšen na 6 měsíců na kapitána nezávislé státní železniční gardy, v únoru 1864 bylo toto povýšení prodlouženo. Fuller najímal a cvičil příslušníky domobrany k obraně georgijských železnic, aby se již podobný únos nemohl opakovat.\n\nPo občanské válce sloužil Fuller od září do října 1865 jako vrchní maršál města Atlanty. V lednu 1870 opustil W&ARR a na dva roky přešel k Macon & Western Railroad. V roce 1872 zemřela jeho první žena, Lulu (Asher) Fullerová. Žádné z jejich čtyř dětí se nedožilo dospělosti. V roce 1874 si vzal za ženu Susan C. Alfordovou, se kterou měl pět dětí. V roce 1876 se vrátil k Western & Atlantic. Na sklonku života se stal obchodníkem v Atlantě. Tam také zemřel a byl pohřben na oaklandském hřbitově.\n\nV roce 1950 udělil stát Georgie Fullerovi zvláštní zlatou medaili na počest jeho činů během velké lokomotivní honičky. Medaile byla 15. května 1950 předána jeho synovi, Williamu Alfordu Fullerovi.\n\n"}
{"id": "759926", "url": "https://cs.wikipedia.org/wiki?curid=759926", "title": "Pivovar Žatec", "text": "Pivovar Žatec\n\nŽatecký pivovar se nachází ve městě Žatec, v okrese Louny. Firma navazuje na tradici prvního žateckého měšťanského průmyslového pivovaru založeného v roce 1801.\n\nJediným vlastníkem pivovaru je společnost Žatecký pivovar s.r.o. Její stoprocentní podíl vlastnila firma Kordoni Holdings Limited se sídlem v Nikósii na Kypru s neznámými vlastníky. Na začátku dubna 2014 oznámila dánská skupina Carlsberg, že od kyperské společnosti kupuje 51 procent provozovatele pivovaru. To by mělo pomoci s exportem žateckého piva na nové trhy, receptura a výrobní postupy mají být zachovány.\n\n\nTradice vaření piva ve městě Žatci je delší než 700 let.\n\n"}
{"id": "759930", "url": "https://cs.wikipedia.org/wiki?curid=759930", "title": "Genová banka", "text": "Genová banka\n\nGenová banka je místo, kde se uchovávají genové zdroje rostlinného, živočišného, mikrobiálního či jiného původu.\n\nRostliny je nejčastěji uchovávají ve formě semen v semenné bance nebo v polních kulturách. Možné je též využití technologií in vitro případně kryoprezervace.\n\nNejvětší semennou banku ve světě mají Královské botanické zahrady (Kew) – k 9. 9. 2011 zde měli vzorky z 30 855 rostlinných druhů (téměř 10 % známých druhů rostlin). \n\nGenetická informace zvířat se nejčastěji uchovává pomocí kryoprezervace, kde se reprodukční materiál (sperma, embrya, kmenové buňky, tkáně, zamrazené dávky mlíčí ryb) pomocí tekutého dusíku na teplotu až -196 °C. Metody kryoprezervace však nejsou propracovány pro všechna zvířata.\n\nMořské korály se uchovávají v nádobách s vodou v kontrolovaných podmínkách. \n\n\n"}
{"id": "759931", "url": "https://cs.wikipedia.org/wiki?curid=759931", "title": "Australian Open 2012 – kvalifikace ženské dvouhry", "text": "Australian Open 2012 – kvalifikace ženské dvouhry\n\nKvalifikace ženské dvouhry Australian Open 2012 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech.\n\n\n\nPavouk kvalifikace ženské dvouhry\n"}
