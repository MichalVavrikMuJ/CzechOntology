{"id": "901559", "url": "https://cs.wikipedia.org/wiki?curid=901559", "title": "Kai Winding", "text": "Kai Winding\n\nKai Winding (18. května 1922 Aarhus, Dánsko − 6. května 1983 New York City, New York, USA) byl v Dánsku narozený americký jazzový pozounista a hudební skladatel. Do USA se přestěhoval v roce 1934 a o šest let později zahájil profesionální kariéru ve skupině Shortyho Allena. Po válce se přidal ke skupině Bennyho Goodmana a později k orchestru klavíristy Stana Kentona. V roce 1949 nahrával spolu s Milesem Davisem a některé skladby z té doby později vyšly na kompilaci \"Birth of the Cool\". Od roku 1954 nahrál několik alb spolu s dalším pozounistou J. J. Johnsonem a vydal i několik alb pouze pod svým jménem. Rovněž spolupracoval s hudebníky, mezi něž patří Dizzy Gillespie, Lalo Schifrin, Paul Desmond nebo Curtis Fuller.\n"}
{"id": "901560", "url": "https://cs.wikipedia.org/wiki?curid=901560", "title": "Rory McIlroy", "text": "Rory McIlroy\n\nRory McIlroy (* 4. května, 1989, Holywood, Severní Irsko) je severoirský profesionální golfista a nositel řádu britského impéria. Je světovou jedničkou a čtyřnásobným vítězem majoru. V roce 2011 vyhrál US Open, s rekordním výsledkem 16 ran pod par a náskokem 8 ran, a v roce 2012 PGA Championship opět o 8 ran. Na kontě má také vítězství z British Open 2014 a PGA Championship 2014. Jeho hlavním sponzorem je firma Nike, se kterou v roce 2013 uzavřel desetiletý kontrakt, který mu má přinést 20 milionů dolarů ročně. Je považován za jednoho z nejzajímavějších mladých golfistů současnosti, stal se novodobou ikonou tohoto sportu. Dá se říct, že navazuje na svého předchůdce Tigera Woodse. V dubnu 2015 se objevil na titulní straně časopisu Men's Health. \n"}
{"id": "901561", "url": "https://cs.wikipedia.org/wiki?curid=901561", "title": "Dub (Ralská pahorkatina)", "text": "Dub (Ralská pahorkatina)\n\nDub (německy \"Eichberg\", 458 m n. m.) je neovulkanický vrch v okrese Česká Lípa Libereckého kraje. Leží asi 2,5 km severně od Starých Splavů na katastrálním území města Doksy. Vrch vyčnívá z pískovcové plošiny Hradčanské pahorkatiny (geomorfologický podokrsek), jejímž je nejvyšším vrcholem. Stejný primát má i v nadřazené geomorfologické jednotce – okrsku Provodínská pahorkatina.\n\nNa vrcholu stojí stožár navigační signalizace pro letiště Hradčany, používaný sovětskou armádou v době bývalého vojenského prostoru Ralsko. Z vrcholu je jen omezený výhled na malou část Ralské pahorkatiny a Ještědského hřbetu.\n\nVrch náleží do celku Ralská pahorkatina, do podcelku Dokeská pahorkatina, do okrsku Provodínská pahorkatina a do podokrsku Hradčanská pahorkatina.\n\nVrch je oficiálně nepřístupný – nalézá se v oplocené oboře Velký Dub, ve které se chová dančí a mufloní zvěř.\n"}
{"id": "901562", "url": "https://cs.wikipedia.org/wiki?curid=901562", "title": "Robert Teldy Naim", "text": "Robert Teldy Naim\n\nRobert Teldy Naim, vlastním jménem Roberto Naim (16. července 1901, Turín – 31. ledna 1981, La Celle-Saint-Cloud) byl francouzský spisovatel italského původu, autor knih pro děti a mládež.\n\n\n"}
{"id": "901563", "url": "https://cs.wikipedia.org/wiki?curid=901563", "title": "Góra Janowskiego", "text": "Góra Janowskiego\n\nGóra Janowskiego nebo Góra Zamkowa je nejvyšší vrchol Krakowskoczęstochowské vysočiny. Dosahuje nadmořské výšky 516 m. Nachází se v jižní části Częstochowské vysočiny na území vesnice Podzamcze ve gmině Ogrodzieniec. Je snadno dostupná a je z ní výhled na nedaleký zámek Ogrodzieniec. Hora je pojmenovaná po Aleksandrovi Janowském, jednoho ze zakladatelů polské turistické organizace PTK.\n"}
{"id": "901565", "url": "https://cs.wikipedia.org/wiki?curid=901565", "title": "Karel Guth", "text": "Karel Guth\n\nKarel Guth (21. září 1883, Praha – 30. října 1943, Praha) byl český archeolog, historik umění, muzejník a pedagog.\n\nNarodil se v Praze na Starém Městě vedle Klementina jako syn varhanáře Karla Gutha. Vystudoval gymnasium v Žitné ulici. Dále v letech 1902–1907 studoval právnickou fakultu Univerzity Karlovy v Praze. Před závěrečnými zkouškami začal studovat dějiny umění a obecný dějepis na filozofické fakultě téže univerzity, kde byl žákem profesorů Karla Chytila, Gustava Friedricha, Josefa Pekaře a Josefa Šusty. Zejména pod jejich vlivem převzal medievalistickou orientaci a přísně kritickou metodu svého bádání. Doktorát získal roku 1910.\n\nJiž během studia od roku 1907 a dále do roku 1913 pracoval jako konzervátor stavebního městského archivu (pod vedením Jana Heraina) na archeologické a stavebně historické dokumentaci bouraných objektů při asanaci staré Prahy. Zúčastnil se například již dohledu při úpravách gotického kostela sv. Václava Na Zderaze a jeho hřbitova v Resslově ulici. V letech 1914-1917 byl zaměstnán jako praktikant Centrální komise pro ochranu památek ve Vídni, od r. 1915 byl zaměstnancem Zemského památkového úřadu v Praze. Od roku 1910 spolupracoval s Klubem Za starou Prahu, od roku 1911 byl členem domácí rady klubu společně se Zdeňkem Wirthem a jejím archivářem Václavem Vojtíškem, a publikoval ve Věstníku, jehož byl v letech 1914-1917 redaktorem.\n\nPo odchodu prof. Jana Kouly byl Guth v roce 1917 přijat na jeho místo do historicko-archeologického oddělení Národního muzea, jehož se roku 1921 stal přednostou a působil ve vedoucí pozici až do června 1941, od 1. ledna 1942 byl předčasně penzionován. Pod Guthovým vedením, a také díky jeho spolupracovníku Janu Květovi, se sbírky tohoto oddělení rozrostly z někdejších 10 000 sbírkových předmětů na dvojnásobek inventarizovaných, a množství neinventarizovaných archeologických nálezů. Byl členem památkového sboru hlavního města Prahy a státním muzejním inspektorem pro Čechy.\n\nRoku 1923 Guth navrhl nové uspořádání sbírek podle hledisek vývojového a chronologického. Když bylo muzeum roku 1930 zestátněno, tak byla dosud jednotná sbírka historické archeologie rozčleněna na část umělecko-historickou, archeologickou, Lapidarium, Hollareum s grafickou sbírkou a umělecká řemesla podle materiálů. Dále Guth společně s Janem Květem zavedli systematickou trojí inventarizaci (číselnou, jmennou a topografickou). Další četné přírůstky, jako byl soubor zlomků z Guthova archeologického výzkumu Ostrovského kláštera, žel ještě čekaly na svou inventarizaci do 70. let 20. století.\n\nV muzeu Guth organizoval tři výstavy: o Janu Žižkovi (1924), o Albrechtovi z Valdštejna (1934) a o padělcích starožitností (1938) a roku 1941 byl nucen převzít nacistickou propagandistickou výstavu Německá velikost. Nástup nacismu v Národním muzeu znamenal reorganizaci, která vedla od 26. června 1941 ke Guthovu sesazení, nucenému penzionování. Jeho manželství s Ludmilou Guthovou bylo bezdětné. Při povinném zatemňování oken ve svém domě na Ořechovce Guth utrpěl úraz a předčasně zemřel.\n\nMuzejní praxi a moderní zásady muzeologie Guth prosazoval v úřadu zemského muzejního inspektora pro Čechy a jako učitel muzejnictví na Státní škole archivní. Od roku 1919 byl Guth činný v nově založeném Svazu českých muzeí. Roku 1935 se habilitoval v oboru dějin umění na Karlově univerzitě, kde až do uzavření vysokých škol přednášel jako soukromý docent archeologie a dějin umění.\n\nSpecializoval se jednak na dějiny české předrománské a románské architektury od 10. do 12. století, dále na archeologii středověku (resp. historickou archeologii), která až do jeho nástupu nebyla samostatným oborem, a konečně také na dějiny uměleckého řemesla.\n\nRoku 1923 vedl archeologický výzkum Vyšehradu. Samostatně vedl archeologický výzkum Ostrovského kláštera, zúčastnil se výzkumu ve Staré Boleslavi, v Budči, v letech 1933-1934 a kláštera sv. Jiří na Pražském hradě. Významně se podílel na výzkumu rotundy sv. Víta a architektonického vývoje Pražského hradu, na němž vedl archeologický průzkum od roku 1925 do roku 1942. Jako přední odborník byl zvolen členem Archeologické komise při České královské akademii věd a umění, jejímž byl dlouholetým jednatelem, a vědeckým pracovníkem Archeologického ústavu.\n\nJiž jako památkář se věnoval dějinám Nového Města nad Metují a stavebním dějinám paláce hrabat Příchovských v Praze Na Příkopech (1913). Dále byl první, kdo provedl průzkum a hypotetickou rekonstrukci Betlémské kaple (1916 a 1922), podílel se na výzkumu nejvýznamnějších lokalit z počátků českých dějin: Řípu, Vyšehradu, Budče, Libušína či Staré Boleslavi.\n\nOd roku 1913 výsledky svých výzkumů publikoval. Začal drobnými umělecko-historickými články do Časopisu Společnosti přátel starožitností, Uměleckých pokladů Čech (1915-1916), do Věstníku Klubu Za starou Prahu, Krásy našeho domova, do Zpráv Komise pro Soupis památek hl. města Prahy, do Ročenky Kruhu pro pěstování dějin umění nebo Českého časopisu historického. Později své zásadní stati uveřejňoval v časopisu Památky archeologické, dva roky byl redaktorem Muzejního obzoru.\nAktivně působil také v dalších oborových sdruženích své profese, byl členem Klubu Za starou Prahu, Památkového sboru hl. m. Prahy, členem Komise pro obnovu Karolina, členem výboru hradu Karlštejna a členem výboru Svatováclavské výstavy.\n\n\n\n"}
{"id": "901567", "url": "https://cs.wikipedia.org/wiki?curid=901567", "title": "Hlava v oblacích", "text": "Hlava v oblacích\n\nHlava v oblacích (\"Head in the Clouds\") je americko-britsko-kanadsko-španělský hraný film z roku 2004, který režíroval John Duigan podle vlastního scénáře. Film popisuje osudy tří přátel během druhé světové války. Snímek v ČR vyšel na DVD v roce 2005.\n\nNa počátku 30. let studuje Gilda Bessé na univerzitě v Cambridge, kde se seznámí s irským studentem Guyem Malyonem a od té doby se přátelí. Gilda pracuje jako umělecká fotografka v Paříži a bydlí spolu s Miou, která utekla ze Španělska před frankisty. Do Paříže za nimi přijíždí i Guy, který pracoval jako učitel. Mia a Guy se rozhodnou zúčastnit se španělské občanské války a bojovat proti fašistům. Guy vstoupí mezi interbrigadisty a Mia odjíždí jako zdravotní sestra. Gilda je přesvědčena, že válka se jí netýká a je rozzlobená, že ji přátelé opouštějí. Mia a Guy se jednoho dne potkají ve Španělsku a stráví spolu noc. Následujícího dne Mia zahyne, když její sanitka najede na minu. Guy se vrací zpět do Paříže, ale nepohodne se Gildou a odjíždí proto do Velké Británie. Po vypuknutí druhé světové války pracuje Guy pro britskou rozvědku. V roce 1944 se vrací do okupované Paříže, aby navázal styk se členy francouzského odboje. Zde se dozví, že Gilda má poměr s důstojníkem SD, Franzem Bietrichem. Díky tomu se jí podaří Guye varovat před léčkou. Při jedné ze sabotážních akcí je Guy těžce raněn a odeslán zpět do Londýna. Zde se dozví, že Gilda dodává Britům tajné informace, které získává díky vztahu s Bietrichem. V srpnu 1944 se vrací se Spojenci do Francie a během Pařížského povstání se snaží nalézt Gildu. Gilda je však povstalci zajata a posléze zabita odbojářem, jehož sestru Bietrich umučil.\n"}
{"id": "901568", "url": "https://cs.wikipedia.org/wiki?curid=901568", "title": "Pomník obětem katastrofy na dole Nelson", "text": "Pomník obětem katastrofy na dole Nelson\n\nPomník obětem katastrofy na dole Nelson stojí na okraji Oseka, směrem ke Hradu Osek. Od roku 1964 je chráněn jako kulturní památka a od roku 1978 jako národní kulturní památka.\n\nPomník byl vytvořen v roce 1935 sochařem Karlem Pokorným podle návrhu architekta Josefa Gruse. Jeho účelem je připomínka obětí katastrofy na dole Nelson III, ke které došlo 3. ledna 1934. Tehdy se vlivem výbuchu v podzemí zřítily budovy dolu, načež v šachtách vypukl požár. Jeho šíření bylo zamezeno až zazděním větracích jam. Celkem zde zahynulo 144 osob – 140 horníků v dole, dvě osoby v troskách a poslední dvě osoby při záchranných a vyklízecích pracích. Ty trvaly 5 let. V současné době je u něho zároveň poslední zastavení NS Přírodou a dějinami Oseka.\n\nJedná se o sousoší, která má představovat truchlící rodiče mrtvého horníka.\n\n"}
{"id": "901569", "url": "https://cs.wikipedia.org/wiki?curid=901569", "title": "Metro v Nankingu", "text": "Metro v Nankingu\n\nMetro v Nankingu () v provincii Ťiang-su Čínské lidové republiky bylo uvedeno do provozu linkou 1 v roce 2005 a druhou linkou otevřenou v roce 2010 dosáhlo celkové délky 87 kilometrů. K roku 2017 má 139 stanic na sedmi linkách. Jezdí na něm normálněrozchodné soupravy typu Alstom Metropolis vyráběné ve spolupráci společnosti Alstom a místního výrobce. Celá síť ročně (2015) přepraví 717 miliónů cestujících.\n\nLinka S1 spojuje Nankingské Jižní nádraží s mezinárodním letištěm Nanking Lu-kchou.\n\n"}
{"id": "901571", "url": "https://cs.wikipedia.org/wiki?curid=901571", "title": "Kanton Montsauche-les-Settons", "text": "Kanton Montsauche-les-Settons\n\nKanton Montsauche-les-Settons ( ) je francouzský kanton v departementu Nièvre v regionu Burgundsko. Tvoří ho 10 obcí.\n\n"}
{"id": "901573", "url": "https://cs.wikipedia.org/wiki?curid=901573", "title": "Kanton Moulins-Engilbert", "text": "Kanton Moulins-Engilbert\n\nKanton Moulins-Engilbert ( ) je francouzský kanton v departementu Nièvre v regionu Burgundsko. Tvoří ho 10 obcí.\n\n"}
{"id": "901574", "url": "https://cs.wikipedia.org/wiki?curid=901574", "title": "Kanton Decize", "text": "Kanton Decize\n\nKanton Decize ( ) je francouzský kanton v departementu Nièvre v regionu Burgundsko. Tvoří ho sedm obcí.\n\n"}
{"id": "901575", "url": "https://cs.wikipedia.org/wiki?curid=901575", "title": "Kanton Dornes", "text": "Kanton Dornes\n\nKanton Dornes ( ) je francouzský kanton v departementu Nièvre v regionu Burgundsko. Tvoří ho devět obcí.\n\n"}
{"id": "901576", "url": "https://cs.wikipedia.org/wiki?curid=901576", "title": "Kanton Guérigny", "text": "Kanton Guérigny\n\nKanton Guérigny ( ) je francouzský kanton v departementu Nièvre v regionu Burgundsko. Tvoří ho osm obcí.\n\n"}
{"id": "901578", "url": "https://cs.wikipedia.org/wiki?curid=901578", "title": "Tristan a Isolda (opera)", "text": "Tristan a Isolda (opera)\n\nTristan a Isolda (\"Tristan und Isolde\") je opera, nebo také všeumělecké dílo Richarda Wagnera. Opera má tři jednání a je napsaná na námět německého libreta samotným skladatelem. Libreto vychází z románu Gottfrieda von Strassburga - \"Tristan\" (úprava středověké legendy \"Tristan and Iseult\"). Opera byla zkomponována v letech 1857-1859 a premiéry se dočkala v Mnichově 10.6. 1865 pod taktovkou Hanse von Bülowa. Podnětem ke vzniku opery byly city, které choval Wagner k Mathilde Wesendonck, a také filosofie Arthura Schopenhauera, se kterou ho seznámil jeho přítel Georg Herwegh roku 1854 - tehdy začal psát libreto.\n\nO \"Tristanovi a Isoldě\" se často mluví jako o mezníku ve vývoji západní hudby a to díky originálním a na svou dobu nečekaným harmonickým spojům i instrumentací (užívání nástrojů). Během celé opery Wagner pozoruhodně využívá barevného rozsahu orchestru, harmonie i polyfonie a to s volností, jež u jeho předchozích děl lze nalézt jen vzácně. První akord, tzv. tristanovský (F-H-Dis-Gis; leitmotiv Tristana), je významný svým odklonem od klasické harmonie, když je rozveden dále do dalšího disonantního akordu. V průběhu celé opery takto Wagner používá harmonických průtahů. Ty nejsou až do konce třetího dějství rozvedeny.\nTonalita opery měla obrovský dopad na západní klasickou hudbu (stejně tak v opeře \"Prsten Nibelungův\") a ovlivnila spoustu dalších skladatelů, např. Gustava Mahlera, Richarda Strausse nebo Karla Szymanowského. Využití barev orchestru také později ovlivnilo i filmovou hudbu.\n\nIsolda, slíbená králi, strýci Tristana - Markovi, a její služka Brangäne, jsou ubytovány na Tristanově lodi, plující do králových zemí - do Cornwallu. Mladý námořník zpívá o „divoké irské služce“ (\"\"West-wärts schweift der Blick\"\") což si Isolda vyloží jako výsměch vůči ní samotné. Ve vzteku si přeje, aby se loď potopila, a aby všichni, jež jsou na palubě, zemřeli (\"\"Erwache mir wider, kühne Gewalt\"\"). Její hněv je částečně mířený na Tristana - rytíře, který je zodpovědný za její unesení a za více, než se zdá. Vysílá Brangäne za ním samotným se vzkazem, aby ji urychleně navštívil (\"\"Befehlen liess' dem Eigenholde\"\"). Ten odmítá se slovy, že jeho místo je u kormidla. Jeho kumpán Kurwenal, odpovídá více příkře – Isolda přece není v pozici, aby mohla rozkazovat. Připomíná také, že její předchozí snoubenec, Morold, byl zabit právě Tristanem (\"\"Herr Morold zog zu Meere her\"\").\nBrangäne se vrací k Isoldě, která si vyslechne Tristanova slova. Mladé služce vypráví, co se po smrti Morolda přihodilo s cizincem, který si říkal Tantris.\nPoté, co našla Tantrise smrtelně raněného ve člunu (\"\"von einem Kagn, der klein und arm\"\"), použila své léčící schopnosti, kterým ji naučila matka, aby ho uzdravila. Během jeho zotavování ale zjistila, že je to sám Tristan, vrah jejího snoubence. Když před ní bezmocně ležel, pokusila se muže zabít. Tristan se ale nedíval na meč, který jej mohl zabít, ani na ruku, jež ho držela, ale do jejích očí (\"\"Er sah' mir in die Augen\"\"). Jeho pohled ji bodl u srdce tak silně, že jej nedokázala zabít. Tristan mohl odejít se slibem, že se už nikdy neobjeví. Slib nedodržel, vrátil se s úmyslem zavdat Isoldu Markovi.\nIsolda, stále naštvaná zradou, trvá na pomstě a nařizuje Brangäne, aby připravila lektvar její matky - smrtící jed.\nKurwenal se objevuje v jejich kajutách (\"\"Auf auf! Iht Frauen!\"\") a ohlašuje brzký konec plavby. Isolda se odmítá před králem objevit, dokud za ní nepřijde Tristan s omluvou. Ten se nenechá přemlouvat. Chce po něm zadostiučinění za Moroldovu smrt, Tristan jí však nabízí svůj meč, aby jej na oplátku tasila. Isolda odmítá s tím, že se chce usmířit – a to nápojem přátelství. Vypíjí s vědomím, že oba zemřou (\"\"Wohl kenn' ich Irland's Königin\"\"). Místo očekávané smrti však na sebe dlouze zamilovaně hledí (\"\"Tristan! Isolde!\"\"). Místo jedu vypili nápoj lásky! Hlasy námořníků ohlašují příjezd do přístavu.\n\nJe noc a král odjíždí se svou družinou na lov. V zahradě mimo hrad poslouchá Isolda zvuk rohů a několikrát si myslí, že skupina je dost daleko na to, aby uhasila pochodeň – což je domluvený signál pro Tristana (\"\"Nicht Hörnerschall tönt so hold\"\"). Brangäne ji však varuje, že jeden z králových rytířů, Melot, si všiml zamilovaných pohledů mezi ní a Tristanem (\"\"Ein Einz'ger war's, ich achtet' es wohl\"\"). Isolda ale věří, že rytíř je jeden z Tristanových nejlepších přátel, pošle Brangäne hlídat na hradby a hasí pochodeň.\nKdyž Tristan přijde, Isolda ho bouřlivě vítá. Vyznávají si city, lásku a vzájemnou tužbu. Tristan odsuzuje falešnost světlého dne, která je rozděluje, protože jen v noci mohou být spolu. Navždy spojeni mohou být jen v dlouhé noci – noci smrti (\"\"O sink' hernieder, Nacht der Liebe\"\"). Během času tráveného v zahradě na ně Brangäne několikrát volá, že noc už končí (\"\"Einsam wachend in der Nacht\"\"), ale oni ji s vidinou vítané smrti neposlouchají. Jejich idyla končí ve chvíli, kdy přiběhne Kurwenal a varuje je, že král a jeho skupina se vrátila a míří k nim, vedeni Melotem, který je vyzradil.\nKrál Marke je pohnut a zklamán nejen tím, že jeho synovec sám nevěstu vybral a teď ho znectil, ale také Melotem, který se rozhodl zradit Tristana, a stejně tak zradou Isoldy (\"\"Mir - dies? Dies, Tristan – mir?\"\"). Když se ho král ptá, proč ta zrada, Tristan odmítá odpovědět s tím, že on tomu stejně nedokáže porozumět. Poté se obrátí na Isoldu, zda jej bude následovat do světa mrtvých. Souhlasí. Tristan přede všemi vyčítá Melotovi žárlivost a zamilovanost do jeho milé. Strhne se boj, raněný Tristan padá do Kurwenalových rukou.\n\nKurwenal odváží Tristana domů, do hradu Kareol v Bretani. Pastýř truchlivě hraje na píšťalu a ptá se, zda se už Tristan probudil. Sluha mu odpovídá, že jej může zachránit pouze Isolda a její nadpřirozené schopnosti. Pastýř nadšeně slíbí, že zveselí svůj tón hned, jak uvidí přijíždět jakoukoli loď.\nTristan se probouzí (\"\"Die alte Weise - was weckt sie mich?\"\"). V blouznění naříká nad falší světlého dne a vypráví, jak navštívil svět noci, že se tam chystá znovu jít. Při životě ho drží pouze touha najít Isoldu (\"\"Wo ich erwacht' Weilt ich nicht\"\"). Jeho smutek končí poté, co se dozvídá, že Isolda je na cestě. Přešťastný Tristan si představuje připlouvající loď, avšak pastýřova píšťala zní stále zarmouceně. Poznává tón Pastýře, který slyšel jako dítě ve spojení se smrtí jeho rodičů (\"\"Muss ich dich so versteh'n, du alte, ernst Weise\"\") a který si později spojil také s tím, jak málem umřel po duelu s Moroldem. Moře je prázdné. Tristan si přeje, aby Isoldin lék, namísto oživení do života plného bolesti z jeho touhy, ukončil jeho trápení (\"\"Verflucht sei, furchtbarer Trank!\"\").\nPastýřova hra se konečně změní. Kurnewal vidí loď. Tristan se vzbudí se žehnáním tomuto dni, jehož světlo ukázalo Isoldě cestu k němu. Ze vzrušení si strhá všechny obvazy a nechá své rány krvácet (\"\"Hahei! Mein Blut, lustig nun fliesse!\"\"), aby jej\nmohla vyléčit „navždy“. Ta však nestíhá přijít včas a Tristan, vykrvácený a omdlívající, umírá v jejích rukou.\nPastýř ohlašuje další loď, na které přijíždí, jak se kumpán Kurwenal domnívá, Marke a Melot za svou pomstou (\"\"Tod und Hölle! Alles zur Hand!\"\"). Kurwenal útočí a zabíjí Melota z pomstychtivosti. Sám však v souboji umírá. Král truchlí nad tělem Tristana a nad ztrátou svého nejvěrnějšího přítele. Cítí marnost a výčitky. Dozvěděl se totiž o nápoji lásky a přijel se nikoliv pomstít, ale omluvit (\"\"Warum Isolde, warum mir das?\"\"). Během toho se Brangäne snaží vzbudit Isoldu, ta však nevnímá. Před očima jí Tristan láká jít za ním, do světa mrtvých (\"\"Liebestod\"\"). Isolda mu podlehne a v blouznění se utopí (\"\"Mild und leise wie er lächelt\"\").\n\n\n\n"}
{"id": "901580", "url": "https://cs.wikipedia.org/wiki?curid=901580", "title": "Seznam přehradních nádrží v Moravskoslezském kraji", "text": "Seznam přehradních nádrží v Moravskoslezském kraji\n\nSeznam přehradních nádrží v Moravskoslezském kraji.\n"}
{"id": "901582", "url": "https://cs.wikipedia.org/wiki?curid=901582", "title": "Kanton Cayenne-1 Nord-Ouest", "text": "Kanton Cayenne-1 Nord-Ouest\n\nKanton Cayenne-1 Nord-Ouest ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901583", "url": "https://cs.wikipedia.org/wiki?curid=901583", "title": "Kanton Imphy", "text": "Kanton Imphy\n\nKanton Imphy ( ) je francouzský kanton v departementu Nièvre v regionu Burgundsko. Tvoří ho šest obcí.\n\n"}
{"id": "901584", "url": "https://cs.wikipedia.org/wiki?curid=901584", "title": "Kanton Cayenne-2 Nord-Est", "text": "Kanton Cayenne-2 Nord-Est\n\nKanton Cayenne-2 Nord-Est ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901585", "url": "https://cs.wikipedia.org/wiki?curid=901585", "title": "Kanton La Machine", "text": "Kanton La Machine\n\nKanton La Machine ( ) je francouzský kanton v departementu Nièvre v regionu Burgundsko. Tvoří ho sedm obcí.\n\n"}
{"id": "901593", "url": "https://cs.wikipedia.org/wiki?curid=901593", "title": "Skladník", "text": "Skladník\n\nSkladník nebo také operátor skladování a skladový manipulant je pracovník ve skladovém hospodářství. K činnostem skladníka patří především logistické operace s produkty reálného charakteru. Skladník zpravidla pracuje ve skladu a skladových prostorech.\n\nV České republice existuje učební obor Operátor skladování (66-53-H/01), který vzdělává kvalifikované pracovníky do skladů. Učni během studia mohou získat i osvědčení o způsobilosti k obsluze minimálně jednoho manipulačního prostředku (například kurz obsluhy motorových manipulačních vozíků, jeřábnický kurz, vazačský kurz aj.). Studium je zakončeno závěrečnou zkouškou a absolvent získá výuční list.\n\n\n"}
{"id": "901597", "url": "https://cs.wikipedia.org/wiki?curid=901597", "title": "Heřmanice zastávka", "text": "Heřmanice zastávka\n\nHeřmanice zastávka je bývalá železniční zastávka na již zrušené úzkorozchodné trati spojující Frýdlant s Heřmanicemi. Zastávka se nacházela v jihovýchodní části obce v blízkosti mostu, jímž trať překonávala potok Olešku. Součástí zastávky byla rampa, k níž z tratě odbočovala kusá kolej. Když začala firma Schupich těžit štěrk, došlo také k úpravě kolejiště v zastávce, kdy se stávající výhybka přesunula východním směrem a z kusé koleje se po zařazení druhé výhybky stala druhá kolej. Přibližně v roce 1942 byla v místě původní rampy postavena zděná čekárna, jež stojí doposavad.\n\nDle jízdního řádu z roku 1947 se stanice jmenovala „Heřmanice u Frýdlantu zastávka“, v jízdním řádu pro roky 1968/1969 je stanice označována již pouze „Heřmanice zastávka“.\n\n"}
{"id": "901608", "url": "https://cs.wikipedia.org/wiki?curid=901608", "title": "NeNe Leakes", "text": "NeNe Leakes\n\nNeNe Leakes, rodným jménem Linnethia Monique Johnson (* 13. prosince 1967 New York) je americká herečka.\n\nPoprvé se objevila v televizi v reality show \"The Real Housewives of Atlanta\" a později jako trenérka Roz Washington v seriálu \"Glee\". Byla soutěžící v pořadu \"The Celebrity Apprentice 4\". V současné době hraje vedlejší roli Rocky Rhoades v komediálním seriálu \"Úplně normální\". Kromě její práce v televizi také aktivně bojuje proti domácímu násilí a napsala monografii, která popisuje její vlastní zážitky se zneužíváním.\n\nByla členkou obsazení v televizní reality show s názvem \"The Real Housewives of Atlanta\".\n\nV devadesátých letech také pracovala jako striptérka, pod přezdívkou Silk.\n\nStala se slavnou díky roli v \"The Real Housewives of Atlanta\". Ihned po odvysílání první série napsala s Denene Milner knihu s názvem \"“„Never Make The Same Make Twice“\"“ (Nikdy neudělej tu samou věc dvakrát).\n\nV roce 2011 byla soutěžící v jedenácté sérii pořadu Donalda Trumpa \"The Celebrity Apprentice\". Během desáté epizody pořadu po hádce s kolegyní Star Jones Leakes odešla z pořadu. Nedokázala tedy vybrat peníze pro svou vybranou charitu \"My Sister's House\".\n\nSpolu s Andersonem Cooperem spolumoderovala pořady \"Anderson Live\" a \"Talk show bez zábran\".\n\nScenárista a režisér Ryan Murphy je velkým fanouškem NeNiny drzé a drsné povahy. Obsadil ji do třetí série seriálu \"Glee\" do vedlejší role Roz Washington, trenérky synchronizovaného plavání a držitelky olympijského bronzu. Poté ji obsadil i jako drzou sekretářku Rocky Roades do komediálního seriálu \"Úplně normální\".\n\n"}
{"id": "901610", "url": "https://cs.wikipedia.org/wiki?curid=901610", "title": "Heřmanice (nádraží)", "text": "Heřmanice (nádraží)\n\nHeřmanice je bývalá železniční stanice na již zrušené úzkorozchodné trati, která sem vedla z Frýdlantu. Nachází se ve východní části obce těsně u státních hranic s dnešním Polskem (do konce druhé světové války však s Německem). Do roku 1945, kdy došlo k uzavření hranic, byly Heřmanice jediným úzkorozchodným hraničním přechodem v celém Předlitavsku. Současně železniční stanice představovala největší úzkokolejné překladiště na území rakousko-uherské monarchie. Dle jízdního řádu z roku 1947 se stanice jmenovala „Heřmanice u Frýdlantu“, v jízdním řádu pro roky 1968/1969 je stanice označována již pouze „Heřmanice“.\n\nStojí zde (čp. 125) patrová přijímací budova, v jejímž přízemí se nacházely služební prostory a též prostory určené veřejnosti, tedy samostatné rakouská i saská dopravní kancelář, pošta, celnice, čekárna 2. a 3. třídy, policejní místnost včetně vězení. Patro obývaly ve třech bytech rodiny rakouských drážních a celních úředníků. Ve stanici bylo zbudováno rakouské a saské celní skladiště na vyvýšených rampách, dále kolejová váha a obrysnice. Poblíž přijímací budovy se zbudovaly záchody pro cestující. Ve východní části stanice stála výtopna o třech stáních Frýdlantských okresních drah (včetně dílny této společnosti) a jednom stání saských železnic. V blízkosti výtopny byla postavena vodárna s vodojemem majícím objem 15 m³, do nějž se voda čerpala pomocí pulzometru ze studny, která se nacházela za výtopnou. Nacházely se tu také dva vodní jeřáby a sklad uhlí. Zbudována zde také měla být točna, od jejíž realizace se nakonec upustilo. Během roku 1957 došlo k opravě střechy bývalé saské části výtopny, při níž došlo k nahrazení sedlové střechy, jíž hrozilo zřízení, střechou pultovou.\n\nNa počátku roku 2018 se objevila zpráva, že staniční budovu spolu s pozemky, po nichž úzkokolejka vedla, bezúplatným převodem od Správy železniční dopravní cesty získalo sdružení Mikroregion Frýdlantsko. Následně se buď všechny členské obce sdružení nebo jen Heřmanice zapojí do rekonstrukce budovy, ve které by mohlo vzniknout regionální muzeum. Zachránit by se měla jak nádražní budova, tak také jeden ze skladů. Druhý sklad a výtopna se již dle rozhodnutí statika musejí zbourat.\n\n"}
{"id": "901614", "url": "https://cs.wikipedia.org/wiki?curid=901614", "title": "Kanton Pougues-les-Eaux", "text": "Kanton Pougues-les-Eaux\n\nKanton Pougues-les-Eaux ( ) je francouzský kanton v departementu Nièvre v regionu Burgundsko. Tvoří ho pět obcí.\n\n"}
{"id": "901616", "url": "https://cs.wikipedia.org/wiki?curid=901616", "title": "Kanton Saint-Benin-d'Azy", "text": "Kanton Saint-Benin-d'Azy\n\nKanton Saint-Benin-d'Azy ( ) je francouzský kanton v departementu Nièvre v regionu Burgundsko. Tvoří ho 16 obcí.\n\n"}
{"id": "901618", "url": "https://cs.wikipedia.org/wiki?curid=901618", "title": "Kanton Saint-Pierre-le-Moûtier", "text": "Kanton Saint-Pierre-le-Moûtier\n\nKanton Saint-Pierre-le-Moûtier ( ) je francouzský kanton v departementu Nièvre v regionu Burgundsko. Tvoří ho osm obcí.\n\n"}
{"id": "901619", "url": "https://cs.wikipedia.org/wiki?curid=901619", "title": "Kanton Saint-Saulge", "text": "Kanton Saint-Saulge\n\nKanton Saint-Saulge ( ) je francouzský kanton v departementu Nièvre v regionu Burgundsko. Tvoří ho 11 obcí.\n\n"}
{"id": "901621", "url": "https://cs.wikipedia.org/wiki?curid=901621", "title": "Obchodní akademie Tomáše Bati a Vyšší odborná škola ekonomická Zlín", "text": "Obchodní akademie Tomáše Bati a Vyšší odborná škola ekonomická Zlín\n\nObchodní akademie T. Bati (celým názvem Obchodní akademie Tomáše Bati a Vyšší odborná škola ekonomická Zlín) je střední škola ve Zlíně, nejstarší ve městě. Byla založena roku 1933 jako součást Baťovy školy práce pro mladé ženy a muže.\n\nŠkola je umístě v centru města Zlína. V blízkosti školy se nachází Univerzita Tomáše Bati, se kterou obchodní akademie úzce spolupracuje, a také Krajské kulturní a vzdělávací centrum, jehož součástí je firlharmonie Bohuslava Martinů a část odborné knihovny Baťovy univerzity. Tyto budovy jsou dílem architektky Evy Jiřičné. Dále je možné se dostat do městského parku, kde má sídlo Krajská knihovna Františka Bartoše.\n\nŠkola se skládá ze dvou budov, které jsou společně spojené průchozím krčkem. Do školy se dá dostat pomocí tří vchodů, kde dva vchody vedou do přistavěné budovy. Vnitřní prostory tvoří učebny, které jsou vybaveny multimediální technikou (dataprojektorem, plátnem a počítačem), počítačové učebny, knihovny, jazykové laboratoře s audiotechnikou, tělocvična a malý přednáškový sál.\n\nObchodní akademie T. Bati patří mezi nejstarší střední školy ve Zlíně. Její historie je úzce spojena s historií Baťova koncernu. Vznikla jako odnož Baťovy školy práce, kde byli studenti vyučování pro obchodování se zahraničím a především pro dovednost cizích jazyků. V roce 1933 byla ve Zlíně zřízena pobočka OA v Uherském Hradišti a v roce 1937 ministerským výnosem samostatná škola s názvem Obchodní akademie Tomáše Bati pro zahraniční obchod ve Zlíně.\n\nBěhem 2. světové války byly ze školy propouštěni učitelé, ale také žáci a v roce 1944 byla škola zcela uzavřena. Po válce prošla škola několika významnými změnami od vysokého nepochopení až po podceňování obchodního školství až po určité oživení koncem 60. let.\n\nVelké změny byly viděny i v názvu školy. Nejprve Vyšší hospodářská škola, pak Střední ekonomická škola v Gottwaldově, kde se nacházely dva obory, Administrativa a Všeobecná ekonomika. Dále se také zlepšily prostorové podmínky, když koncem 80. let byla přistavěna nová budova.\n\nV roce 1991 se škola vrátila ke svému původnímu názvu, Obchodní akademie, a na základě zřizovací listiny se stává samostatným právním subjektem. Jsou zde zavedeny nové volitelné předměty a škola se začíná specializovat na tři základní zaměření - marketing, finance a administrativu. V roce 1990 se Obchodní akademie zapojila do spolupráce s řadou zahraničních škol s cíle zavést v ČR terciární vzdělávání formou vyšší odborné školy. V roce 1992 na obchodní akademii zasedli první studenti navštěvující vyšší odbornou školu.\n\nVýznamnou událostí v historii školy je přejmenování Obchodní akademie na Obchodní akademii Tomáše Bati Zlín v roce 1993. Název byl změněn na základě iniciativy školy a jejich bývalých absolventů a rozhodnutím MŠMT. Zdroj dat\n\n\nV současné době nese škola delší název a to Obchodní akademie T. Bati a VOŠE Zlín. Studuje se na třech vzdělávacích stupních tzv. \"tři školy pod jednou střechou\": střední odborná škola; vyšší odborná škola a bakalářské studium.\n\nCelkem na škole studuje okolo 1000 studentů, kteří jsou vyučování více jak 60 interními pedagogy. Ředitelem obchodní akademie je Ing. Pavel Hýl\n\nStudent získá znalosti jak po stránce teoretické, tak po stránce praktické.\n\nObchodní akademie, jako střední škola, poskytuje odborné vzdělání, které je zakončené maturitní zkouškou. Studuje se celkem ve 4 oborech: Obchodní akademie (podniková ekonomika, mezinárodní obchod, cestovní ruch), veřejnoprávní činnost a ekonomické lyceum.\n\nStudent na těchto typech oborů se uplatňuje především jako zaměstnanec v administrativní činnosti ve firmách všech právních forem nebo také v podnikatelské činnosti.\n\nStudenti během 4 let studia získají znalosti dvou cizích jazyků, ovládání programového vybavení počítače pro řešení ekonomických úloh, práce s internetem a základní znalosti účetnictví a ekonomiky.\n\nPo složení maturitní zkoušky mají studenti možnost také nastoupit na terciární stupeň zejména na vysoké školy nebo vyšší odborné školy.\n\nAbsolvent veřejnosprávní činnosti se uplatní v rámci působnosti územních, ústředních nebo jiných orgánů státní správy a samosprávy.\n\nStudent získává znaslost dvou cizích jazyků, programového vybavení počítače pro řešení ekonomických úloh, znalosti práce s internetem, ale i znalosti odborných předmětů.\n\nAbsolvent je připraven také po složení maturitní zkoušky nastoupit do některé z forem terciárního vzdělávání, zejména ke studiu na vysoké škole nebo na vyšší odborné škole.\n\nStudium obru ekonomické lyceum probíhá jak po odborné stránce (studium ekonomiky, účetnictví a jiných odborných předmětů), tak po stránce všeobecné (humanitní a přírodovědné předměty).\n\nAbsolvent tohoto typu oboru je po složení maturitní zkoušky připraven na další studium, zejména na ekonomických a právnických fakultách vysokých škol a na studium na vyšších odborných školách.\n\nStudium je rozděleno do tří let a ukončuje se absolutoriem (skládá se z teoretické zkoušky z odborných předmětů, cizího jazyka a absolventské práce). Absolvent obdrží diplom a titul „diplomovaný specialista“.\n\nNa Obchodní akademii T. Bati se na terciárním stupni - vyšší odborné škole - dají studovat dva obory: marketing pro střední stupeň řízení a obor účetnictví a finanční řízení.\n\nBakalářské studium na Obchodní akademii T. Bati je zřízeno od roku 2000 na základě dohody s Fakultou managementu a ekonomiky na Univerzitě T. Bati ve Zlíně.\n\nStudium je tříleté a je ukončeno bakalářskou zkouškou (bakalářská práce a její obhajoba, státní zkoušky). Student dosáhne titulu bakalář.\n\nStudium je rozděleno na dva obory: marketing a finanční řízení podniku.\n\nIng. Jiří Filipec - Ing. Jiří Filipec byl ředitelem školy v době, kdy nesla název Střední škola ekonomická v Gottwaldově (1977 - 1997). Zapříčinil se ke vzniku vyšší odborné školy a bakalářského studia. 30. listopadu 2012 byl vyznamenán primátorem Statutárního města Zlín za \"dlouholetou pedagogickou činnost a novátorský přístup k ekonomickému školství\".\n\nLudvík Vaculík - Ludvík Vaculík je český rozaik, fejetonista, publicista a rozhlasový redaktor. Vystudoval Baťovu odbornou dvouletou obuvnickou školu a v letech 1944–1946 studoval na zlínské obchodní akademii pro zahraniční obchod.\n\nDen Země - Každoročně jsou studenti zapojování do městské akce na Dni Země. Mají svůj stánek na Náměstí Míru ve Zlíně, kde účastníci mají možnost získat drobné dárky od školy za určitou soutěž.\n\nSoutěže a přehlídky - studenti střední školy jakéhokoli ročníku mají možnost se zapojit do soutěží jak odborných, jazykových, tak i sportovních.\n\nAdaptační kurz – pro studenty nastupující do prvního ročníku střední školy.\n\nSportovní kurz – je možné se zúčastnit v 1. a 2. ročníku střední školy (lyžařský výcvik, cyklistický kurz, vodácký kurz).\n\nZájezdy do zahraničí - pořádají se výměnné pobyty do Anglie, Francie a jiných států Evropské únie.\n\nReprezentační ples - pořádá se každý rok pro studenty, pracovníky a přátele školy. Je pořádan na Interhotelu Moskva ve Zlíně.\n\nStátnice ze psaní na klávesnice - každoročně se studenti mohou přihlásit na složení státnic z rychlostního psaní na klávesnici, korektury textu nebo na státnice na zpracování obchodní korespondence a tabulek.\n\nOdborná praxe – určena pro studenty 3. ročníků střední školy. Trvá po dobu 3 týdnů. Student si najde vlastní firmu, která mu poskytne podmínky pro její složení. Na konci praxe sestavuje profil firmy a činností, které na praxi prováděl. Odborná praxe je součástí maturitního hodnocení.\n\nProjektový týden – určen pro studenty 3. ročníků. Studenti v jednom týdnu zpracovávají práci na určité téma v různých oborech. Studenti poté proti sobě soutěží. Vypracovaný projekt je součástí maturitního hodnocení.\n\n"}
{"id": "901625", "url": "https://cs.wikipedia.org/wiki?curid=901625", "title": "Patrizio Stronati", "text": "Patrizio Stronati\n\nPatrizio Stronati (* 17. listopadu 1994) je český fotbalový obránce a bývalý mládežnický reprezentant, v současnosti hráč FC Baník Ostrava. Jeho otec pochází z Itálie, matka je Češka. Narodil se v České republice, poté žil do čtyř let v Itálii a následně se s matkou přestěhoval do Hlučína. Má také italské občanství. Ve fotbale začínal na levé straně obrany, časem přešel na post stopera.\n\nJe odchovancem FC Hlučín. V dorosteneckém věku odešel do Zbrojovky Brno, kde hrál v týmu U17 a chvíli v U19. Poté se vrátil do Hlučína. Na střídavý start působil i v druholigovém klubu MFK Karviná, ale pravidelně nehrál. V lednu 2013 přestoupil do FC Baník Ostrava. Zájem o něj měl také italský klub Parma FC, který ho zval na testy.\n\nPo přestupu zaujal ostravského trenéra Martina Pulpita, který ho vzal na soustředění A-týmu do tureckého Kemeru. V Gambrinus lize debutoval 15. dubna 2013 v utkání proti domácí Mladé Boleslavi (prohra Ostravy 0:2). Odehrál kompletní zápas. V dalším ligovém kole 20. dubna nastoupil na Bazalech v základní sestavě proti Spartě Praha a podal solidní výkon, i když se nechtěně podílel na jediném gólu Sparty. Baník podlehl pražskému týmu 0:1.\n\n27. září 2014 zařídil vítězným gólem výhru 1:0 nad Bohemians 1905. Byl to jeho první gól v 1. české lize.\n\nKoncem ledna 2015 se realizoval jeho přestup do rakouského klubu FK Austria Wien, kde hráč podepsal smlouvu do léta 2018 s opcí na prodloužení.\n\nV lednu 2017 se vrátil do České republiky, odešel na roční hostování s opcí na přestup do klubu FK Mladá Boleslav. Hostování vypršelo na konci roku 2017, Stronati se tak vrátil do FK Austria Wien se snahou prosadit se v základní sestavě.\n\nPo návratu z Mladé Boleslavi působil ještě půl roku v tomto rakouském klubu. Prosadit se trvale v základní sestavě se mu však nepodařilo, klub mu jeho končící smlouvu neprodloužil, a tak se v létě 2018 stal volným hráčem.\n\nV červnu 2018 se stal hráčem FC Baníku Ostrava, se kterým podepsal smlouvu na 4 roky.\n\nStronati nastoupil v roce 2013 ke 3 zápasům české reprezentace do 19 let. V české reprezentaci do 20 let debutoval 4. 9. 2014 v přátelském zápase s Nizozemskem (výhra 1:0). V české jedenadvacítce debutoval 27. 3. 2015 v přátelském utkání proti Anglii (porážka 0:1). Trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n"}
{"id": "901633", "url": "https://cs.wikipedia.org/wiki?curid=901633", "title": "Is It Just Me?", "text": "Is It Just Me?\n\nIs It Just Me? (tj. \"To jenom já?\") je americký hraný film z roku 2010, který režíroval J. C. Calciano podle vlastního scénáře. Film popisuje osudy mladíka, který se snaží najít si partnera.\n\nBlaine bydlí v Los Angeles a přál by si najít si stálého partnera, je však frustrován z povrchních vztahů, jaké má jeho spolubydlící Cameron, který pracuje jako go-go tanečník v gay baru. Blaine se jednoho dne seznámí přes internet s Xanderem. Po večerech spolu tráví dlouhé hodiny na chatu a po telefonu. Teprve po několika dnech Blaine zjistí, že se přihlašuje pod profilem svého spolubydlícího. Na prvním rande proto přemluví Camerona, aby se za něho vydával. Po sérii několika nedorozumění se ukáže, že Xander si více rozumí s Blainem.\n"}
{"id": "901634", "url": "https://cs.wikipedia.org/wiki?curid=901634", "title": "Kanton Nevers-Sud", "text": "Kanton Nevers-Sud\n\nKanton Nevers-Sud ( ) je francouzský kanton v departementu Nièvre v regionu Burgundsko. Tvoří ho čtyři obce.\n\n"}
{"id": "901639", "url": "https://cs.wikipedia.org/wiki?curid=901639", "title": "Benny Carter", "text": "Benny Carter\n\nBenny Carter (8. srpna 1907 New York City, New York, USA − 12. července 2003 Los Angeles, Kalifornie, USA) byl americký jazzový saxofonista, trumpetista, klarinetista, hudební skladatel a aranžér. Svou kariéru zahájil ve dvacátých letech a první nahrávku nahrál v roce 1928. Počátkem třicátých let hrál s Fletcherem Hendersonem. Po několika měsících strávených v Evropě se v roce 1943 přestěhoval do Los Angeles, kde pracoval jako aranžér pro řadu umělců, mezi něž patřili Billie Holiday, Sarah Vaughan nebo Louis Armstrong. Zemřel v roce 2003 na komplikace s bronchitidou ve věku 95 let.\n\nV roce 1986 získal ocenění NEA Jazz Masters. V roce 1987 získal cenu Grammy za celoživotní přínos a v roce 1994 za nejlepší sólo ve skladbě „Prelude to a Kiss“. V roce 1994 dostal hvězdu na Hollywoodském chodníku slávy, v roce 1996 byl oceněn v Kennedy Center Honors a v roce 2000 dostal od prezidenta Billa Clintona medaili za umění.\n"}
{"id": "901641", "url": "https://cs.wikipedia.org/wiki?curid=901641", "title": "Savoy", "text": "Savoy\n\nSavoy může být:\n\n\n\n"}
{"id": "901643", "url": "https://cs.wikipedia.org/wiki?curid=901643", "title": "Kanton Nevers-Nord", "text": "Kanton Nevers-Nord\n\nKanton Nevers-Nord ( ) je francouzský kanton v departementu Nièvre v regionu Burgundsko. Tvoří ho dvě obce.\n\n"}
{"id": "901652", "url": "https://cs.wikipedia.org/wiki?curid=901652", "title": "Kanton Nevers-Est", "text": "Kanton Nevers-Est\n\nKanton Nevers-Est ( ) je francouzský kanton v departementu Nièvre v regionu Burgundsko. Tvoří ho dvě obce.\n\n"}
{"id": "901654", "url": "https://cs.wikipedia.org/wiki?curid=901654", "title": "Kanton Nevers-Centre", "text": "Kanton Nevers-Centre\n\nKanton Nevers-Centre ( ) je francouzský kanton v departementu Nièvre v regionu Burgundsko. Tvoří ho pouze centrum města Nevers.\n"}
{"id": "901655", "url": "https://cs.wikipedia.org/wiki?curid=901655", "title": "John Lewis", "text": "John Lewis\n\nJméno a příjmení John Lewis nosí více osobností:\n\n"}
{"id": "901656", "url": "https://cs.wikipedia.org/wiki?curid=901656", "title": "John Lewis (hudebník)", "text": "John Lewis (hudebník)\n\nJohn Lewis (3. května 1920 La Grange, Illinois, USA − 29. března 2001 New York City, New York, USA) byl americký jazzový klavírista, hudební skladatel, aranžér a vedoucí skupiny Modern Jazz Quartet, se kterou nahrál řadu alb. Spolupracoval s mnoha dalšími hudebníky, mezi které patří Miles Davis, Clifford Brown, Sonny Stitt, Dizzy Gillespie nebo Milt Jackson. Zemřel v roce 2001 na rakovinu prostaty ve věku 80 let a ve stejný rok rovněž získal ocenění NEA Jazz Masters.\n"}
{"id": "901657", "url": "https://cs.wikipedia.org/wiki?curid=901657", "title": "Kanton La Charité-sur-Loire", "text": "Kanton La Charité-sur-Loire\n\nKanton La Charité-sur-Loire ( ) je francouzský kanton v departementu Nièvre v regionu Burgundsko. Tvoří ho 14 obcí.\n\n"}
{"id": "901658", "url": "https://cs.wikipedia.org/wiki?curid=901658", "title": "Anglicko-skotská hranice", "text": "Anglicko-skotská hranice\n\nAnglicko-skotská hranice (anglicky English-Scottish border, místně známá jako The Border) je oficiální hranicí a označením při vstupu mezi Skotskem a Anglií. Má délku 96 mil (154 km) mezi řekou Tweed na východním pobřeží a Solway Firth na západě. Jedná se o jedinou skotskou pozemní hranici. Anglie sdílí delší hranici s Walesem.\n\nAčkoliv je hranice známa odpradávna, oficiálně byla potvrzena v roce 1237, podle smlouvy mezi Anglií a Skotskem, s výjimkou malé oblasti kolem Berwicku (na SV konci hranice), která byla anektována Anglií v roce 1482. Jedná se tedy o jednu z nejstarších dochovaných hranic ve světě, i když Berwick nebyl zpočátku plně Anglií anektován. (Až do roku 1885 nebyl zahrnut pod Northumberland pro parlamentní účely).\n\nPo staletí byla tato oblast na obou stranách hranice zatěžována bezprávím následkem přepadů, které páchali tzv. \"Border Reivers\" (pohraniční loupežníci).\n\nI po smlouvě z roku 1707 (Treaty of Union 1707), kterou bylo Skotsko de iure spojeno s Anglií do formy Království Velké Británie, tato hranice od sebe odděluje dva do určité míry odlišné právní systémy a odlišnou jurisdikci. Tato smlouva garantovala následnost jak anglického, tak skotského práva.\n\nVěk zletilosti je podle skotského práva 16 let, zatímco podle anglického práva se jedná o 18 let. Pohraniční obce Gretna Green, Coldstream Bridge a Lamberton byly vhodné pro uprchlíky z Anglie, kteří se chtěli oženit či vdát pod skotským právem bez publicity.\n\nMořská hranice byla určena podle Scottish Adjacent Waters Boundaries Order 1999 tak, že je hranicí v oblasti teritoriálních vod (do vzdálenosti 12 mil (19 km)), 0.09 km severně od hranice ropných plošin, schválených dle zákona Civil Jurisdiction (Offshore Activities) Order 1987.\n\nHranice je v místech silnic označena dopravními značkami, vítající cestovatele vstupující z obou stran do Skotska nebo do Anglie.\n\"The border country\" je území historicky známé jako Scottish Marches. Přiléhá k Anglicko-skotské hranici, včetně částí moderního správního členění Skotska v Dumfries a Galloway a ve Scottish Borders a v částech anglických hrabství Cumbria, Durham a Northumberland. Jedná se o kopcovité území, se skotským Southern Uplands na severu a s Cheviot Hills, kopcovitým územím tvořícím hranici mezi dvěma hrabstvími, na jihu. Od ovládnutí Anglie Normany až do úplného začlenění Skotska do Velké Británie zde proběhlo mnoho pohraničních střetů. K obraně a kontrole hraničního území se vládci obou zemí spoléhali na rody skotských a anglických hrabat s titulem Earl of March, což byly postupně čtyři panovníky do této hodnosti povýšené šlechtické rody na obou stranách. Těmto hodnostářům byly jejich úřady s rozsáhlými pravomocemi a výsadami jak ze skotské, tak z anglické strany propůjčeny dědičně až do vymření jejich rodů. Skotští i angličtí panovníci ale také ustanovili postupně velký počet vysokých úředníků zcela na nich závislých, jejichž tituly zněly Lord Warden of the Marches - v překladu \"pán strážce (území) Marches\". Tato komplikovaná situace trvala až do roku 1603, kdy bylo Skotsko de facto připojeno k Anglii poté, co se skotský král Jakub VI. (\"James VI.\") po smrti královny Alžběty I. stal také anglickým králem pod jménem Jakub I. Stuart.\n\n"}
{"id": "901659", "url": "https://cs.wikipedia.org/wiki?curid=901659", "title": "Kanton Cosne-Cours-sur-Loire-Nord", "text": "Kanton Cosne-Cours-sur-Loire-Nord\n\nKanton Cosne-Cours-sur-Loire-Nord ( ) je francouzský kanton v departementu Nièvre v regionu Burgundsko. Tvoří ho pět obcí.\n\n"}
{"id": "901660", "url": "https://cs.wikipedia.org/wiki?curid=901660", "title": "Kanton Cosne-Cours-sur-Loire-Sud", "text": "Kanton Cosne-Cours-sur-Loire-Sud\n\nKanton Cosne-Cours-sur-Loire-Sud ( ) je francouzský kanton v departementu Nièvre v regionu Burgundsko. Tvoří ho pět obcí.\n\n"}
{"id": "901661", "url": "https://cs.wikipedia.org/wiki?curid=901661", "title": "Kanton Donzy", "text": "Kanton Donzy\n\nKanton Donzy ( ) je francouzský kanton v departementu Nièvre v regionu Burgundsko. Tvoří ho 10 obcí.\n\n"}
{"id": "901662", "url": "https://cs.wikipedia.org/wiki?curid=901662", "title": "Kanton Pouilly-sur-Loire", "text": "Kanton Pouilly-sur-Loire\n\nKanton Pouilly-sur-Loire ( ) je francouzský kanton v departementu Nièvre v regionu Burgundsko. Tvoří ho 11 obcí.\n\n"}
{"id": "901663", "url": "https://cs.wikipedia.org/wiki?curid=901663", "title": "Kanton Prémery", "text": "Kanton Prémery\n\nKanton Prémery ( ) je francouzský kanton v departementu Nièvre v regionu Burgundsko. Tvoří ho 14 obcí.\n\n"}
{"id": "901665", "url": "https://cs.wikipedia.org/wiki?curid=901665", "title": "Kanton Saint-Amand-en-Puisaye", "text": "Kanton Saint-Amand-en-Puisaye\n\nKanton Saint-Amand-en-Puisaye ( ) je francouzský kanton v departementu Nièvre v regionu Burgundsko. Tvoří ho šest obcí.\n\n"}
{"id": "901668", "url": "https://cs.wikipedia.org/wiki?curid=901668", "title": "Zdeněk Hanka", "text": "Zdeněk Hanka\n\nZdeněk Hanka, vlastním jménem Zdeněk Šťastný (20. ledna 1956, Uherské Hradiště – 31. ledna 2020) byl český spisovatel, pohotovostní specialista a profesionální instruktor St. John Ambulance v Calgary v Kanadě.\n\nZdeněk Hanka žil od školních let v Praze a od roku 1999 žije v Kanadě. Po ukončení studia medicíny v roce 1982 na Karlově Univerzitě v Praze pracoval v nemocnici v Kadani. Po atestaci I. stupně nastoupil v Ústavu pro péči o matku a dítě v Praze Podolí jako novorozenecký lékař. Na jaře 1989 podepsal petici Několik vět, aktivně se účastnil demokratických proměn. V roce 1990 absolvoval vědeckovýzkumnou stáž na Univerzitě v Římě v oboru novorozenecké imunologie. Roku 1991 uspěl ve výběrovém řízení na místo ředitele zdravotnického zařízení, dědictví po OÚNZ Praha 4. V roce 1995 byl vybrán v rámci programu HOPE na postgraduální stáž na University of South Florida, kde obhájil tezi v oboru řízení zdravotnictví. Vyučoval na zdravotnické škole, lékařské fakultě Univerzity Karlovy, byl členem redakční rady populárního časopisu pro zdravý životní styl. Jako externí poradce Ministerstva zdravotnictví se podílel na alokaci medicínské technologie. Po obhajobě atestace II. stupně pomáhal rozvíjet program na Škole veřejného zdravotnictví. Vedle klinické, vědecké a řídící práce ve zdravotnictví v devadesátých letech aktivně přispíval k rozvoji humanitárních programů orientovaných na dětskou populaci. Ve druhé polovině devadesátých let předložil privatizační projekt zdravotnického zařízení, jehož byl ředitelem. Projekt byl podpořen vládou a schválen pro realizaci. Tlak vnějších subjektů zainteresovaných na privatizaci ho přinutil odstoupit od privatizace a odstěhovat se s rodinou do Kanady.\n\nV Kanadě začínal pracovat jako pomocný dělník v panelárně a také jako pouliční prodavač. Na Bow Valley College absolvoval studium pomocného zdravotnického personálu a začal pracovat v domově pro seniory. S cílem získat prostředky pro příslušné zkoušky k obnovení lékařské licence práci v domově pro seniory opustil a založil restauraci Country Garden Café. Získal jednoho zaměstnance, bývalou spolupracovnici z domova pro seniory. Během práce v restauraci absolvoval dálkově studium Essentials of Project Management na Villanova University v USA. Restauraci obrátil v ziskový subjekt a po dvou letech ji odprodal. U zkoušek pro získání lékařské licence neuspěl. Pracoval na letišti jako navaděč a také jako řidič školního autobusu. Ani při druhém pokusu o zkoušku neuspěl, absolvoval studijní program laboranta a byl přijat do laboratoře pro odběr a zpracování biologických materiálů. Při dalším pokusu lékařské zkoušky k získání licence úspěšně složil a přihlásil se k příslušné rezidentuře. Vzhledem k nedostatku pracovních míst byla žádost opakovaně zamítnuta, a tak se ucházel o studium pohotovostního specialisty v oboru paramedik. Po absolvování tohoto studia získal Zdeněk Hanka místo specialisty záchranáře v oblasti kanadského severu. Brzy mu byla nabídnuta pozice koordinátora ve vedení společnosti, kterou přijal. Celou společnost později odkoupil jiný subjekt, čímž příslušné pracovní místo zaniklo. Zdeněk Hanka absolvoval studium instruktora a lektora pro zásah prvního kontaktu. V současné době uvedený obor přednáší.\n\nVedle psaní má rád hudbu, jako dítě se učil hrát na cimbál, v době studia na gymnáziu hrál v hudebních skupinách na mandolínu, kytaru a krátce na basovou kytaru a pro osobní potěšení hraje na klavír. Amatérsky maluje, patří mezi spoluzakládající členy Klubu 89. Získal zkušenost s jevištěm i amatérským filmem.\n\nZdeněk Hanka začal psát během studentských let drobné povídky. Soubor „Rozhovory s oblohou“, který nikdy nebyl publikován, vycházel z jeho horolezecké činnosti. Svůj první text vydal časopisecky a pro knižní publikování jej nabídl nakladatelství Mladá fronta. Text byl přijat a Zdeňku Hankovi vyšla prvotina Lék pod kůží. Odpovědná redaktorka PhDr. I. Zítková navrhla, aby si Zdeněk Šťastný zvolil autorské jméno vzhledem ke skutečnosti, že autorův jmenovec již publikuje. Vzniklo jméno Zdeněk Hanka, podle jména autorovy ženy.\n\n\n"}
{"id": "901669", "url": "https://cs.wikipedia.org/wiki?curid=901669", "title": "Kanton Brantôme", "text": "Kanton Brantôme\n\nKanton Brantôme ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "901670", "url": "https://cs.wikipedia.org/wiki?curid=901670", "title": "SIG Sauer SSG 3000", "text": "SIG Sauer SSG 3000\n\nSIG-Sauer SSG 3000 je opakovací odstřelovačská puška vyvinutá ve Švýcarsku a Německu. Je používaná útvary rychlého nasazení v Evropě a v USA. Byla vyvinutá firmou SIG Sauer a je známá díky své vysoké kvalitě.\n\n\n"}
{"id": "901675", "url": "https://cs.wikipedia.org/wiki?curid=901675", "title": "Arturo Sandoval", "text": "Arturo Sandoval\n\nArturo Sandoval (* 6. listopadu 1949 Artemisa, Kuba) je kubánský jazzový trumpetista, klavírista a hudební skladatel. Vedle svých vlastních projektů spolupracoval s hudebníky, jako jsou Dizzy Gillespie, Alicia Keys, Herbie Hancock nebo Justin Timberlake.\n\nV roce 1984 vystoupil v Praze a v roce 2011 v Českém Krumlově. Sedmnáctkrát byl nominován na cenu Grammy, z čehož devětkrát ji získal. Narodil se na Kubě, kde hrál v kapele Irakere, ale od roku 1990 žije v USA. V roce 2000 o něm byl natočen životopisný film \"Pro lásku či pro vlast: Příběh Artura Sandovala\".\n"}
{"id": "901680", "url": "https://cs.wikipedia.org/wiki?curid=901680", "title": "Medvědice lékařská", "text": "Medvědice lékařská\n\nMedvědice lékařská (\"Arctostaphylos uva-ursi\") je zakrslý, v Česku velmi vzácný, stálezelený keř z čeledi vřesovcovité. Lidově se mu říká také hrozník, kostrhounek, lesní ostružina, medvědí hrozen, medvědík, nedvědice, polárníček nebo tolokněnka. Je známý především díky svým léčivým účinkům.\n\nKeř s poléhavými větvemi dosahuje výšky 20 cm někdy až 100 cm.\nListy medvědice jsou tmavě zelené, kožovité, celokrajné, obráceně vejčité, na bázi klínovitě zúžené. Spodní část listů je jemně ochlupená s drobnými žilkami.\nDrobné zvonkovité květy jsou uspořádány v převislém hroznovitém květenství. Jsou bílé, často po okrajích narůžovělé s deseti tyčinkami. Květy se objevují v závislosti na stanovišti od března do července.\nPlodem jsou šarlatově červené, kulaté, suché peckovice se šesti peckami a s uschlými zbytky čnělky na vrcholu. Dužnina plodu je moučnatá nakyslé chuti.\nMedvědice se vzhledově velmi podobá brusnici brusince, ale ta má na rozdíl od medvědice na spodní straně listů tečkovité žlázky a plody s prohloubeným vrcholem, kolem kterého jsou zbytky čtyřdílného kalichu.\n\nMedvědice lékařská se vyskytuje v Evropě, na Sibiři, v Severní Americe a Grónsku. V české přírodě je medvědice velmi vzácná a zákonem chráněná. Někdy se u nás pěstuje pro léčebné účely, ale většinou je dovážena ze severu.\nMedvědice prospívá na slunných a vlhkých rašeliništích a vřesovištích, na mírně kyselých, písečnatě hlinitých až kamenitých půdách. Je velice odolná proti vysychání půdy, protože zakořeňuje do hloubky až 1 m. Vyskytuje se také v horských oblastech až do výšky 2500 m n. m. na skalnatých náhorních loukách či ve světlých borových lesích a křovinách, často v porostech brusnice borůvky. Může se dožít až sta let.\n\nV listech medvědice lékařské jsou obsaženy fenolové glykosidy arbutin a methylarbutin (asi 10 %). Dále obsahuje tříslovinu galotanin (20 %), silice, flavonoidy, kyselinu gallovou a elagovou, kyselinu mravenčí a citronovou, saponiny a další látky.\n\nPřípravky z medvědice působí diureticky a antisepticky na močové cesty a proto se užívají zejména při zánětech ledvin a močového měchýře, při ledvinových nebo žlučníkových kamenech a při dně. Medvědice obsahuje artibutiny, které zklidňují sliznice a tlumí, tak projevy zánětu. Látky v ní také působí na ph moči, které zvyšují a přispívají, tak pro prevenci vzniku močových kamenů. V lidovém léčitelství se doporučuje užívat listy medvědice i při hematurii, vodnatelnosti, cukrovce a tuberkulóze ledvin. V důsledku vysokého obsahu tříslovin droga účinkuje i adstringentně. Medvědici nelze užívat dlouhodobě a ve velkém množství, hrozí nebezpečí poškození jater. Pokud jsou dodržené doporučení denní dávky, tak nezpůsobuje žádné poškození. Neměli by ji používat děti do pěti let, těhotné a kojící ženy a lidé, kteří trpí onemocnením jater.\n\nJe používán ve výsadbách stylizovaných jako vřesoviště nebo rašeliniště a úpravách, kde je použito vřesovištních rostlin. Druh se méně často používá ve skalkách a s ohledem na nároky v ČR jen zcela výjimečně jako půdokryvná dřevina.\n\nListy medvědice lékařské se v severní Evropě používaly k vydělávání kůží. Ve střední Evropě se začala používat jako léčivá rostlina přibližně od 17. století.\n\nSvětlé polohy nebo polostín, kyselé, stále vlhké, a na živiny chudé půdy, nejlépe s obsahem rašeliny. Množí se výsevem semene, hřížením výhonů, ve velkovýrobě obvykle řízkováním.\n\nToxikologické informační středisko u plodů uvádí „\"…téměř nejedovaté plody – nebezpečná může být dávka nad 20 plodů (bobulí, semen) po větším požitém množství se podává se aktivní uhlí nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže.\"“\n\nPodle jiných zdrojů je rostlina jedovatá. Další zdroje popisují jako nežádoucí příznaky při používání rostliny (list) jako léčiva, zvracení a bolesti břicha. Další zdroje druh řadí mezi jedovaté rostliny. Rostlina je tedy někdy považována za jedovatou nebo mírně jedovatou a nesmí být používána jako léčivo v těhotenství a při problémech s ledvinami.\n\nMedvědice alpská (\"Arctostaphylos alpina\"), synonymum \"Arbutus alpina\", \"Arctostaphylos alpinus\", \"Arctous alpina\" (L.) Nied., \"Mairania alpina\".\n\n\n\n"}
{"id": "901681", "url": "https://cs.wikipedia.org/wiki?curid=901681", "title": "Bayano (řeka)", "text": "Bayano (řeka)\n\nBayano (též Chepo) je významná řeka ve východní části Panamy. Pramení v pohoří Cordillera de San Blas a ústí do Panamského zálivu přibližně 50 km od Ciudad de Panamá. Je dlouhá 215 km a její povodí má rozlohu 4984 km². Roku 1976 byla na řece dokončena údolní hráz společně s hydroelektrárnou, čímž zde vznikla stejnojmenná přehradní nádrž Bayano, která je největší v celé Panamě. \n"}
{"id": "901688", "url": "https://cs.wikipedia.org/wiki?curid=901688", "title": "Kenny Clarke", "text": "Kenny Clarke\n\nKenny Clarke (9. ledna 1914 Pittsburgh, Pensylvánie, USA − 26. ledna 1985 Paříž, Francie) byl americký jazzový bubeník. V polovině třicátých let hrál s Royem Eldridgem a později s Edgarem Hayesem, se kterým nahrál svou první nahrávku. V následující dekádě doprovázel Louise Armstronga, Ellu Fitzgeraldovou nebo Bennyho Cartera. V roce 1951 spoluzaložil soubor Modern Jazz Quartet, se kterým hrál do roku 1955, kdy jej nahradil Connie Kay. Následně pracoval jako studiový hudebník a hrál tak například s Thelonious Monkem, Milesem Davisem, Charlesem Mingusem nebo Kenny Burrellem. V roce 1983 získal ocenění NEA Jazz Masters.\n"}
{"id": "901693", "url": "https://cs.wikipedia.org/wiki?curid=901693", "title": "Dějiny Žiliny", "text": "Dějiny Žiliny\n\nDějiny Žiliny začínají již v paleolitu, později tu existovalo halštatské hradiště a slovanské mohylové pohřebiště. První zmínka o městu pochází z roku 1208, tehdy to ale byla malá slovanská osada, z níž se zachoval jen kostel sv. Štěpána. Počátkem 14. století založili němečtí osadníci nové město, které před rokem 1312 získalo městské práva. V letech 1431 a 1434 město dobyli a vypálili husité. V 16. století přišla do města reformace. V 17. století probíhala rekatolizace města, které však po požárech a epidemiích v 18. století upadalo.\n\nOd roku 1848 byla Žilina jedním z ohnisek národního obrození. Po skončení první světové války, rozpadu Rakousko-Uherska a vzniku Československa se slovenské kraje připojily k tzv. Martinské deklaraci. Představitelé Žiliny byli mezi prvními a dokument podepsali už 2. 11. 1918.\n\nPo poradě představitelů slovenských politických stran vyhlásil 6. října 1938 v Žilině Jozef Tiso autonomii Slovenska v rámci Československa. Město se nacházelo na hranici tzv. ochranné zóny, kterou nacistické Německo vytvořilo na severozápadním území Slovenska (většinou v horách) aby zajistilo svou vojenskou přítomnost v příhraničí vlastního území. Během Slovenského národního povstání, které trvalo od konce srpna do konce října roku 1944 se Žilina octla na osvobozeném území a nedaleko od ní byla vedena bitva o Strečnianský průsmyk.\n\nPo osvobození Rudou armádou a obnovení Československa měla Žilina 18 000 obyvatel, o čtyři roky později se stala při správní reformě státu centrem kraje. Od roku 1949 je v Žilině městská doprava a roku 1960 je sem z Prahy přenesena Vysoká škola dopravní, roku 1996 přeměněná na univerzitu. Dochází k intenzivnímu rozvoji města budováním nových čtvrtí, avšak toto tempo značně zvolňuje krátce po další správní reformě, ve které Žilina statut krajského města ztratila a stala se součástí Středoslovenského kraje, jehož centrem je Banská Bystrica. Po roce 2000 se první významnější událostí stala investice korejské automobilky KIA, jedna z největších ve Slovenské republice, v rámci které byl vybudován průmyslový závod Kia Motors Slovakia nedaleko Žiliny. V současné době je Žilina komplexním polyfunkčním městem a se svým okolím třetím nejvýznamnějším průmyslovým centrem na Slovensku.\n\nPrvní nález ze starší doby kamenné (95 000 - 8000 př. n. l.) pochází z období lovců mamutů. Kosti mamuta, které se našly u někdejšího kina Úsvit v Považském Chlumci a v bývalé cihelně (mezi Malou Prahou a \"rondlem\"), mohly být pozůstatkem lovu prvních obyvatel Žiliny. Ale mamut mohl zemřít i přirozeně. Nejstarším dokladem však zůstává osídlená oblast dnešní Žiliny už v pozdější době kamenné (kolem 20 000 let př. n. l.). Z tohoto období je známé sídlo v dnešní městské části Závodie. Mohlo však jít o odpočinkové osídlení (pouze na krátkou dobu). Našly se zde i kamenné nástroje, oštěpy a pazourky z oblasti dnešního Polska, což vysvětluje stěhování lidí na jih za teplejším podnebím a za zvěří.\n\nLidé lovili soby či mamuty, které již vyhynuli nebo žijí v oblastech s chladným podnebím, jaké bylo i zde v té době. Dokud sem nepřišly kmeny ovládající zemědělství (5000 - 4000 př. n. l.), nic jsme se nedozvěděli o přítomnosti člověka na území Žiliny. Zemědělský kmen s tzv. Lengyelskou kulturou se podle nálezů usídlil v Brodně, kde byl nalezen sekeromlat, a v Žilinské Lehotě, kde se našly sekerky. Keramika, která se našla v pozdní době kamenné v okolí města potvrzuje jednoznačné osídlení v okolí Žiliny.\n\nV střední Evropě trvala doba bronzová v rozmezí 2 000 - 700 let př. n. l. Na Slovensku trvala přibližně kolem 1800 - 750 let př. n. l. Popelnicové pohřebiště člověka v tomto období na tomto území bylo nalezeno nedaleko nynějšího evangelickém kostela. Lidé byli pohřbíváni žehem a v hliněných nádobkách (popelnicích) byly kromě popela a kostí nalezeny i milodary a pohřební keramika. Bylo nalezeno 10 takových žárových hrobů. Kromě popelnicových hrobů se pohřbívali i do jamkových hrobů a náčelníky v pozdním období pohřbívali pod mohyly. Doba bronzová byla obdobím tzv. Lužické kultury. Lidé žili v osadách, které byly poměrně malé. Tvořilo je jen několik obytných a hospodářských domů. Takové osady se nacházely na Šefranici, Framboru, v Závodí, Brodnë, Bánové a Strážově.\n\nNa obranu proti nepříteli si Slované stavěli opevněná hradiště. Byla to velká prostranství obehnaná dřevěnou ohradou, která byla zesílena valem z kmenů a udusané hlíny. Většina hradišť byla vybudována na vyvýšeninách nebo na místech chráněných vodou. Během válečného nebezpečí bylo hradiště útočištěm všech obyvatel z okolních vesnic. Žili zde převážně rolníci, řemeslníci a obchodníci. V každém hradišti žil kmenový náčelník - vojvoda. Kolem Žiliny se také nacházejí bývalá hradiště. Byla bojovými pevnostmi, kulturními, hospodářskými i obchodními centry. Centrální hradiště stojící nad starou obchodní cestou vedle Váhu se nacházelo v Divince na Velkém vrchu. Zbytky nádob, které se zde našly, jsou lesklé a vypálené. Další hradiště byla na Straníku a v Závodí. Silné valy, které je obklopovaly, se zachovaly dodnes. Soustředila se v nich řemeslná výroba a výměnný obchod.\n\nV době železné (750 př. n. l. - 100 n.l.) přetrvávalo osídlení na hradištích. Tito obyvatelé patřili do\" lužické kultury - púchovské skupiny\". Jejich sídliště se našla ve více přičleněných obcích. V prvním století př. n. l. osídlily území Slovenska keltské kmeny, které přinesly dokonalejší způsob zpracování kovů. Nalezišti jsou Šefranica, Frambor, Strážov a malá osada byla nedávno zjištěna i v prostoru dnešního farního kostela.\n\nŽivot pokračoval i na hradištích na Straníku a v Závodí. Na hradišti v Divince se našly keltské mince, které svědčí o rozvinutém hospodářství. V prvním století n.l. zde však osídlení zaniklo, pravděpodobně vpádem nějakého cizího etnika. Osídlení se na jistou dobu zastavilo.\n\nKdyž Germáni ovládli po Keltech území střední Evropy, žili na severním Slovensku Kvádové a Markomani, s nimiž vedli Římané války. Po Římanech zůstaly v Žilině tři poklady mincí a ve Strážově keramika. V pozdějším období tímto územím prošli germánští Gótové a Langobardi.\n\nDo Žilinské kotliny přišli Slované v konečné fázi stěhování národů v 5. - 6. století n. l. Vytlačili všechno původní obyvatelstvo. První sídlištní objekt - polozemnice se slovanskou keramikou byla nalezena na Framboru. Z následujícího století pocházejí další čtyři objekty. V 9. století stál sídlištní objekt z období Velké Moravy na Bôriku u bývalého letního kině a v jeho okolí už bylo několik podobných osad dvorcového charakteru. V 9. století zde byl podle pověsti postaven první románský kostel.\n\nV Bánově a v Žilině-Chrasti se našly slovanské mohyly, kde byli pohřbíváni bojovníci z centra Velké Moravy.\nZačalo se sem šířit křesťanství. Znovu bylo osídleno hradiště v Divince. Z 11. století pocházejí slovanská sídliště nalezená v Bánově, Závodí a na Šefranici. Později už život v Žilinské kotlině začal být zaznamenáván písemně.\n\nPrvní písemná zmínka o Žilině pochází z roku 1208, kdy Žilinu tvořilo několik slovenských osad rozptýlených 0,5 - 2 km od Kostela sv. Štěpána (v latinsky psané listině nitranského župana Tomáše se území Žiliny nazývá \"terra de Selinan\" neboli \"\"Zem Žiliny/Žilinská\"\"). Největší z osad se pravděpodobně nacházela na místě současného historického jádra Žiliny. Její součástí byl i kostel s polokruhovou apsidou nacházející se na místě současného Farského kostela (Kostela Nejsvětější Trojice), jehož základy vyčnívají zpod současné stavby. Pravděpodobně tato osada byla koncem 13. století zničena, poškozen byl i její kostel, který byl následně podle výzkumu archeologů opravován.\n\nExistence Žilinského hradu je potvrzena několika listinami. První zmínka s vlastníkem Matúšem Čákem Trenčanským je z roku 1318, ale hrad může být mnohem starší. Další zmínky jsou z let 1397 a 1454, kde je hrad zmiňován naposledy. Jeho umístění ale ještě nebylo zjištěno, nejnovější výzkum nepotvrdil jeho lokalizaci u farního kostela, takže je stále diskutabilní a záhadné kde tento hrad stál.\n\nNěmečtí kolonisté ze slezského Těšínského knížectví začali před rokem 1300 stavět nové sídlo. Jádrem města se stal tzv. rínok (dnešní Mariánské Náměstí), přičemž kostel se ocitl na jeho okraji. Z roku 1312 pochází první zmínka o Žilině jako městě, přestože po právní stránce se Žilina stala městem ještě před rokem 1300. V dalších letech se dostala do vlastnictví Matúše Čáka Trenčanského. Po jeho smrti v roce 1321 se Žilina stala městem na královské půdě. V tomto roce uherský král Karel Robert z Anjou osvobodil město od mýta a udělil mu další výsady. Nejstarší známá pečeť se znakem Žiliny je z roku 1379, ačkoli její typárium bylo vyhotoveno ještě za Arpádovců. Během 14. století byla Žilina malé město a počet obyvatel zřejmě nepřekročil 900.\n\nKarel I. Robert navštívil Žilinu v roce 1321. Udělil jí privilegia - mílové právo, právo rybolovu a tržní právo. V roce 1325 dostal první známý rychtář Žiliny Ján Petzold do dědičného pronájmu osadu Krásno. Jeho syn Dominik sloužil v armádě u krále Ludvíka I. Velikého z roku Anjouovců.\n\nŽilina dostala od Ludvíka I. Velikého právo výročního trhu (jarmarku) v roce 1357. Tato výsada byla nepochybně důležitým impulsem pro rozmach řemesel i obchodu ve městě a nezbytným právním předpokladem zajištění prosperity jeho obyvatel. V roce 1364 dal vybudovat cestu z Pováží do Košic. Žilina byla jedním z míst, ve kterých se vybíralo mýtné. Cesta měla název \"Cesta královského kurýra\". V roce 1369 zakazuje Ludvík I. Veliký používat Žilině těšínské právo. Město začalo používat právo, kterým se řídilo město Krupina. Šlo o německé magdeburské právo, které znamenalo zlepšení postavení měšťanů a omezení práv dědičného rychtáře.\n7. května 1381 získalo slovenské obyvatelstvo mající převahu v počtu obyvatel rovnoprávnost s německými kolonisty listinou \"Privilegium pro Slavis\". Byla vydána uherským a polským králem Ludvíkem I. Velikým. Listina stanovila podíl počtu členů městské rady (polovina Slováků a polovina Němců v poměru 6:6). Listina je dokladem, že už v tomto období si Slováci uvědomovali svůj původ a národnost. Originál listiny se nedochoval, existuje jen kopie, kterou vyrobili v Kláštoru pod Znievom. Od roku 1382 byla Žilina podřízena na základě listiny taverníkovi, který měl řešit stížnosti obyvatel města a bránit jejich výsady.\nV období krále Ludvíka I. vzniká i Žilinská městská kniha, významná literární a právní památka. Obsahuje přepis magdeburského práva, který vyhotovil Mikuláš z Lukové, čili právo používané v městě Krupina, hospodářské zápisy ve městě, soudní zápisy a zápisy z městské rady v Žilině. Knihu tvoří 149 popsaných listů nacházejících se v kožené vazbě s rozměry 29 x 22 cm. První zápis v češtině se v knize objevil v roce 1451. Poslední zápisy v knize pocházejí z roku 1561. Je nejstarší a nejvýznamnější jazykovou a právní památkou Slovenska a má středoevropský význam.\n\nZikmund Lucemburský v roce 1397 potvrdil Žilině původní výsady a na 10 let ji osvobodil od plnění pohraničního cla. Znamená to, že v Žilině byli obchodníci, kteří se zabývali dálkovým obchodem. V roce 1405 se Žilina zúčastnila zemského shromáždění královských měst, městeček a svobodných obcí v Budíně, což svědčí o počátcích jejího hospodářského rozmachu. Zikmund vydal malý dekret a privilegium, ve kterém dal příkaz k opevnění města. Během let 1431 až 1434 Žilinu dvakrát dobyla a vypálila husitská vojska a na určitý čas město upadlo. Radnice tehdy stála pravděpodobně někde ve středu města, ale od této doby až dodnes je prvním domem na východní straně. Žilina v tomto období upadla. Vpád husitů zanechal důsledky na postavení Němců v Žilině. Žilina se stává slovenským městem, v městské radě se objevuje málo Němců, v žilinské městské knize se začíná psát slovakizovanou češtinou.\n\nV 14. století měla Žilina kolem 100 domů a 800 obyvatel. Na konci století se pravděpodobně začala stavět předměstí - Kálov a Předměstí (Předměstská ulice). Tím se zvýšil počet domů i obyvatel města a město se zařadilo mezi větší malá města s 1000 - 2000 obyvateli. Tento stav přetrval až do 17. století. Obyvatelstvo tvořili plnoprávní měšťané a městská chudina. Plnoprávní měšťané měli domovní právo vážící se k domu a gruntu. Patřily k nim městští patricijové, řemeslníci a obchodníci, kteří bydleli na rynku nebo v jeho blízkosti. Patricijové byli nejbohatší rody, které se podílely na správě města v městské radě (lokátoři).\n\nOd roku 1422 se pravděpodobně volil volený rychtář (dříve dědičný) na jeden rok. Jisté je to od roku 1475 (až na výjimku - Blažeje a Doroty Podmanické, kteří se zmocnili Žiliny v letech 1479–1483).\n\nZ roku 1438 pochází nejstarší zmínka o mostu přes Váh u Budatína. Most umožnil lepší spojení s kysuckými obchodníky, ale také s obchodníky ze zahraničí: Polska, Česka a Německa. Na mostě se vybíralo mýto, jakož i na \"\"Cestě královského kurýra\"\", která vedla od Pováží až do Košic.\n\nKrál Matyáš Korvín povolil Žiliňanům konání výročního trhu na Michala a v roce 1458 je osvobodil na dva roky od placení pohraničního cla. V roce 1474 osvobodil Žilinu na tři roky (1477) od placení mimořádných daní s podmínkou, že si vybuduje opevnění. Výstavbou zděného opevnění by Žilina směřovala ke zlepšení svého postavení - stát se svobodným královským městem, což by jí přineslo více svobod a hospodářských výhod. Město však postupně budovalo jen kamenné náspy - valy, svobodným královským městem nikdy nebylo.\n\nV roce 1469 je poprvé vzpomínána městská církevní škola a její učitel mistr Ján, který byl prvním městským písařem. Škola sídlila v budově při farním kostele, kde se dnes nachází Městské divadlo.\n\nV tomto období byla Žilina významným centrem řemeslnické výroby. V 14. století existovalo v Žilině několik řemesel, v 15. století se začali řemeslníci spojovat do cechů, které ochraňovaly jejich hospodářské zájmy. Artikuly cechu kožešníků pocházejí z roku 1488. V následujících letech vznikly krejčovský, řeznický, kovářský, soukenický cech a další. Na čele cechu byl cechmistr. Cechmistr spravoval jednu dílnu. V ceších nechyběl písař, šafář, tovaryši a stážisté. Cechy řídily život členů města. Shromáždění kolem cechů se vyhlašovala vyvěšením svolávacích tabulek. Konala se většinou na rynku (dnešní Mariánské náměstí).\n\nLudvík Jagellonský daroval v roce 1508 Žilinu Jánovi Podmanickému, který se chtěl zmocnit žilinského rychtářství. Ve dvacátých letech Žilina patřila pod rod Zápolských. Stala se typickým zeměpanským městem.\n\nV roce 1521 město postihl velký požár. Původní domy, které od počátků vzniku města stály na náměstí, byly přestavěny v renesančním slohu.\n\nOd roku 1520 až do roku 1848 měla Žilina jen volené rychtáře. Ve funkci působili od dubna uvedeného roku až do volby nového rychtáře v dubnu následujícího roku. Od roku 1771 působili rychtáři ve funkci od 1. listopadu předcházejícího roku do 1. listopadu uvedeného roku.\n\nBitva u Moháče v roce 1526 ovlivnila další rozvoj a život Žiliny. Nastal čas válek, bojů a povstání. Jan Zápolský dal město do zástavy velmoži Burianovi Světlovskému z Vlčnova. Pak ho daroval Mikuláši Kostkovi, ten ale porušoval jeho výsady. Jan Zápolský proto potvrdil výsady Karla Roberta a Marie I. V roce 1540 se do Žiliny nastěhovali ozbrojenci Podmanických s úmyslem získat město. Farní kostel přebudovali na pevnost. Po smrti Jana Zápolského panovník Uherska Ferdinand I. Habsburský odňal Žilinu Kostkovým za neposlušnost a daroval ji Podmanickým. Ne však na dlouho, neboť v roce 1548 vznikla další dohoda mezi feudály, na jejímž základě získali Žilinu Kostkovci a Podmančtí Bytču a Hričov (Horný Hričov a Dolný Hričov). Období těchto feudálních bojů znamenalo pro Žilinu pokles počtu obyvatelstva.\n\nV 16. století se Žilina stala střediskem reformace. V roce 1542 je zmiňována protestantská škola vyššího typu - akademie. Sídlila ve stejné budově jako stará městská škola a přetrvala až do počátku 18. století. Studovali zde i zahraniční studenti a učily zde osobnosti církevního života a spisovatelé (\"J. Bánovský, E. Ladiver st., E. Ladiver ml., S. Nigríni, M. Ascanius – Haško\") Po smrti \"Mikuláše Kostky\" se majitelem Žiliny stal \"Štefan Deršfi\". Po něm byl nájemníkům města za nedospělého \"Mikuláše Deršfiho\" \"Ladislav Révay\", který krutě zacházel se Žiliňany, za což byl napomenut králem.\nPrvní písemná zmínka o žilinském gymnáziu (akademii) pochází z roku 1542. Od roku 1665 působila v Žilině první tiskařská dílna. V roce 1691 zřídili jezuité ve městě nižší gymnázium.\n\nNa přelomu 16. a 17. století se Žilina rozvinula, stala se významným hospodářským centrem širokého okolí. Dvakrát do týdne se zde konaly trhy a šestkrát do roka jarmarky, před nimiž byly dobytčí trhy. Trhy a jarmarky hrály významnou roli v rámci celé země. Největší rozvoj zaznamenala řemeslná výroba a obchod. Žilinští obchodníci byli osvobozeni od mýta a chráněni privilegii. Řemeslná výroba se soustředila v Čechách. Nejvýznamnější byl soukenický cech, který měl artikule z roku 1569. V době největšího rozmachu se v 120 - 150 soukenických dílnách vyrobilo 50 000 metrů látky. Cechové dílny se soustředily na ulicích kolem Čepielu. Sukno se vyrábělo z ovčí vlny. Nejznámější bylo červené a bílé sukno. Druhým cechem bylo řeznictví s dílnami na dnešní Bottově ulici. Jatka stála někde pod farním kostelem. Dalšími cechy byli mlynáři, kožešníci, krejčí, kováři, hrnčíři, truhláři, bednáři a jiní. V období největšího rozkvětu pracovalo v Žilině asi 200 řemeslnických dílen (z toho 150 soukenických) sdružených do osmnácti cechů.\n\nMěsto získávalo příjmy z daní řemeslníků a obchodníků, mýta, provozu svých polí, tří mlýnů, pily, pivovaru, prodeje dřeva, vorů a alkoholu. Vlastnilo osady na Kysucích. Například Krásno nad Kysucou. Výdaje směřovaly na provoz radnice, špitálu, kostelů, hospodářských budov a svých zaměstnanců.\n\nV roce 1610 se pod patronátem palatina Juraje Turza konala nejvýznamnější událost reformace v Žilině. Zástupci evangelické církve se sešli na Žilinské synodě. Synod dokončila organizaci evangelické církve na Slovensku, kterou se i formálně odtrhla od katolické církve.\n\nRozvoji Žiliny nezabránily ani protihabsburská stavovská povstání, třicetiletá válka a války s Turky. Žiliňané zorganizovali i vlastní domobranu, která úspěšně odrazila některé útoky. Rozvoj přetrval až do konce 17. století.\n\nDalšími majiteli Žiliny byli \"Mikuláš Esterházy\", \"Štefan Vešeléni\" a \"František Vešeléni\". Jako poddanské město si zachovala všechna práva svobodného města (opevnění, právo volit rychtáře a obecní orgány, patronátní právo, právo meče, osvobození zpod cizích soudů, mýtné, mílové právo i právo rybolovu). Rozvoj skončil v posledních desetiletích 17. století. V roce 1671 se František Vešeléni neúspěšně pokusil o spiknutí proti králi Leopoldovi I., jemuž město připadlo jako konfiskát. V roce 1665 vznikla v Žilině na Bottově ulici tiskařská dílna Jána Dadana, v níž se tiskla zejména církevní literatura. Přetrvala až do roku 1704.\n\nOd roku 1520 až do roku 1848 měla Žilina jen volené rychtáře. Ve funkci působili od duben a uvedeného roku až do volby nového rychtáře v dubnu i následujícího roku. Od roku 1771 působili rychtáři ve funkci od 1. listopadu předcházejícího roku do 1. listopadu uvedeného roku.\n\nV roce 1678 vznikl v Žilině požár a o rok později se rozšířil mor. Žilinou prošlo několik vojsk účastnících se protihabsburských stavovských povstání a protitureckých bojů. Při povstání Imricha Tököliho bylo zničeno žilinské předměstí. V roce 1685 přišli do Žiliny jezuité, kteří zde o šest let později založili gymnázium. Sídlilo v domě na rynku (dnešní Mariánské náměstí), kde byl později zřízený jezuitský klášter. Dochází k rekatolizaci, farní kostel připadl katolíkům. Na pomoc rekatolizaci přicházejí i františkáni. V roce 1686 připadla Žilina \"Pavlovi Esterházymu\", který podporoval rekatolizaci. O pět let později s ním uzavřela Žilina nerovnou dohodu, v níž se musela vzdát většiny privilegií. Začalo období úpadku. V roce 1700 žilo ve městě 2 682 obyvatel. V letech 1710–1713 město postihují další morové epidemie.\nV roce 1723 začali františkáni s výstavbou Kostela svaté Barbory a o dvacet let později začala výstavba jezuitského kostela s klášterem přímo na rynku (Kostel Obrácení svatého Pavla). Na počest završení rekatolizace v roce 1738, dostala Žilina sochu Immaculaty - Neposkvrněné Panny Marie, která stojí na dnešním Mariánském náměstí. Od roku 1776 do roku 1850 spravovali františkáni žilinské gymnázium. V 18. století se udály další změny ve volbě rychtáře. Rychtář byl volen ze tří kandidátů a schvalován pánům. Podstatnou část příjmů města tvořily (kromě poplatků) užitky z majetků města, které byly dávány do pronájmu.\n\nV letech 1744 a 1756 postihly Žilinu další požáry. Cechy, které již v polovině 18. století nebyly konkurenceschopné a navíc byly zaostalé, začaly být nahrazovány manufakturami. Například roku 1760 vznikla v Tepličce nad Váhom manufaktura na plátno.\nStarý špitál stál na konci Kálova, ale zničila ho povodeň. Přemístili ho na Bratislavskou cestu. V roce 1831 postihuje Žilinu cholera, o dva roky později biskup \"Jozef Vuruma\" zřídil sirotčinec v budově někdejšího gymnázia vedle sirotářskeho kostela.\n\nV roce 1848 město zachvátil velký požár. Ve stejném roce bylo zbořeno městské opevnění a město se začalo územně rozrůstat. Po zrušení poddanství (v březnu 1848) se Žilina zařadila mezi malá svobodná města (do 12 000 obyvatel - k počtu obyvatel jsou připsány i okolní části). Významnou událostí bylo vítězství slovenského dobrovolníků nad maďarskými gardami v bitvě u Budatína. Po skončení bojů, 4. ledna 1849, vystoupili Ľudovít Štúr a Jozef Miloslav Hurban před domem bývalé lékárny na dnešním Mariánském náměstí, kde se dnes nachází pamětní tabule. Vyzvali Žiliňany k boji za národní zájmy. V roce 1850 měla Žilina 2 326 obyvatel. Okolní města však byla rozvinutější a měla i více obyvatel. V polovině 19. století v Žilině stále existují řemesla, jejich výrobky však mají špatný odbyt a jsou zastaralé. V roce 1856 vznikla průmyslově-stavební škola. Dva roky nato postihlo Žilinu zemětřesení. Na konci 19. století se Žilina hospodářský rozvinula.\n\nDo Žiliny proniká cizí kapitál, čemuž se brání slovenští podnikatelé zakládáním nových podniků (spořitelna, úvěrový ústav). Koncem 19. století v územně se rozrůstající Žilině vznikají první průmyslové závody. Nejstarší byla Uherská továrna na vlněné látky, vojenské sukno a čalouny (lidově Súkenka, dnes Slovena). Poskytovala pracovní možnosti zejména pro lidi postižené požárem, který zachvátil Žilinu v roce 1886. Založil ji v roce 1890 brněnský podnikatel \"Karel Löwy\". V roce 1893 byla založena továrna Hungária - Uherská společnost na výrobu kyseliny sírové, umělých hnojiv a chemických produktů, dnes Považské chemické závody. Ve stejném roce postavili u Rajčanky elektrotechnický závod Helios. Podnik vyráběl dynama a elektromotory, později i telefonní a elektrická signalizační zařízení. Na Rajčance byla postavena i vodní elektrárna. V letech 1874–1911 byla Žilina zařazena mezi velké obce, čímž se snížily její poplatky. V jejím čele stálo obecní zastupitelstvo s voleným rychtářem.\nOd poloviny 19. století do začátku 20. století počet obyvatel Žiliny vzrůstal. V roce 1900 měla 5 000 obyvatel, ale počet mohl být ještě vyšší, kdyby někteří lidé nevycestovali do Ameriky za lepším životem. Do města přicházeli venkované, kteří našli práci v továrnách. Přišli i cizinci - Češi a Židé (finančníci). V roce 1903 se ve městě konala Hornouherská průmyslová výstava, která měla význam pro rozvoj ekonomiky Slovenska a také Žiliny. Další závody vznikají i začátkem 20. století, především továrna na výrobu celulózy (1905) - dnes Tento, a. s., továrna na výrobu dehtu (1907) - dnešní Drevoindustria, a. s., továrna na zápalky (1915), dnes již zrušena. Když už vodní elektrárna pro Žilinu nestačila, v roce 1908 postavili novou - parní elektrárnu mezi Ulicí republiky a Ulicí M. R. Štefánika]]. Používala kamenné uhli z okolí Ostravy. V letech 1907–1908 ve městě byla zřízena kanalizace a vodovod, telefon, telegraf, zavedena elektřina. V tomto období se začíná v rámci žilinské reálky ve městě rozvíjet sport. V roce 1908 vznikl \"Zsolnai Testgyakorlók Köre\" - nynější MŠK Žilina. V roce 1911 měla Žilina 11 000 obyvatel, z toho Slováků byla drtivá většina. Svědčilo o tom i národní povědomí žilinské inteligence.\n\nOční nemocnice vznikla na místě dnešní nemocnice s poliklinikou. Rozrůstala se a přibyly v ní nové pavilony, které dosud existují. Jejím zakladatelem byl Vojtech Spanyol, který studoval i na žilinském gymnáziu. Významní žilinští lékaři byli \"I. P. Makovický\", který odešel do Ruska a stal se tam osobním lékařem spisovatele L. N. Tolstého, a Ivan Hálek, který od roku 1905 působil jako lékař v Žilině, v roce 1919 se stal vládním referentem pro správu Slovenska se sídlem v Žilině a v Bytčici založil v roce 1922 dětskou nemocnici.\n31. května 1912 byla v Žilině založena první politická strana - Sociálně demokratická strana. V roce 1913 vznikla Slovenská lidová strana. Jejím předsedou se stal Andrej Hlinka. Když v červenci 1914 vypukla první světová válka, činnost politických stran a odborů byla přerušena. Válka a válečné hospodářství postihlo všechny vrstvy obyvatelstva. Zvláštní skupinu tvořili váleční zajatci. Zajatecký tábor byl zřízen i v Žilině v prostoru dnešních kasáren na Rajecké cestě. Zajatci pracovali i v některých žilinských závodech. V žilinských kasárnách byla zřízena dočasná vojenská nemocnice, kam přiváželi raněné z fronty. Velký vojenský hřbitov padlých v první světové válce byl zbudován na místě dnešní estakády při městském hřbitově. V Žilině se vícekrát konaly stávky za zlepšení životní úrovně dělníů, na kterých vyjádřili i své politické požadavky. V červnu 1918 se konala celouherská stávka za ukončení války. Lidé vyšli do ulic i tehdy v Žilině.\n\nŽilina byla třetím nejrychleji se rozvíjejícím město na Slovensku. Rozvoj průmyslu a obchodu znamenal rozvoj města, změnu národnostní struktury a sociální skladby.\nRoku 1919 měla Žilina už 11 996 obyvatel, z toho:\n\nV období 1. ČSR v Žilině přibývali Židé. Vedle velkých závodů se rozvíjely i menší podniky, v Žilině v tomto období pracovalo mnoho živnostníků. Po vzniku ČSR vzniklo i Ministerstvo s plnou mocí pro správu Slovenska v čele s Vavro Šrobárem. Žilina byla jeho sídlem od 12. prosince 1918 do 2. února 1919. Žilina byla tehdy prvním sídlem slovenské vlády a hlavním městem Slovenska. Prvním sídlem Šrobárovy vlády se stala budova na rohu Ulice J. M. Hurbana a M. M. Hodži. Dnes se zde nachází reliéfní tabule. Od roku 1919 zde sídlila Slovenská banka. Druhým žilinským sídlem Šrobárovy vlády byla budova na Národní ulici. Šrobár byl nejdříve v Žilině ubytován nouzově v hotelu, který patřil \"Pavlovi Folkmanovi\", později v bytě \"MUDr. Ivana Hálka\" (v Makovického domě). 3. února 1919 se ministerstvo přestěhovalo do Bratislavy. Žilina patřila k prvním městům na Slovensku, které se přihlásily k Martinské deklaraci (30. 10. 1918). Už 2. listopadu 1918 byl na lidovém shromáždění v Městském domě zvolen šestičlenný Slovenský místní výbor v čele se žilinský kaplanem Tomášem Růžičkou. Tomáš Růžička působil v Žilině od roku 1921 až do své smrti v roce 1947, zasloužil se o výstavbu Katolického domu a založil chudobinec. Na jeho pozvání přišli do Žiliny v roce 1936 salesiáni.\n19. prosince 1919 se konalo zakládající shromáždění po válce obnovené Slovenské lidové strany v tělocvičně reálného gymnázia. Jedním ze zakladatelů byl i katolický kněz a profesor žilinského gymnázia Jozef Kačka, který se také podílel na programu Slovenské lidové strany. Jejím staronovým předsedou se stal Andrej Hlinka. Žilina byla působištěm řady významných funkcionářů Slovenské lidové strany a významným centrem této strany. Slovenská lidová strana získala v okrese i ve městě, kromě roku 1920, největší podporu obyvatelstva ve všech volbách.\nSociálnědemokratická strana obnovila svou činnost 25. listopadu 1918 v Žilině. Na počátku roku 1919 vyvíjela velkou aktivitu. V roce 1919 zorganizovala stávku proti opatřením Šrobárovy vlády v Žilině, později zde uspořádala několik stávek, ať už za zlepšení životní úrovně žilinského proletariátu nebo proti Hlinkově slovenské lidové straně. 26. srpna 1919 a 21. září 1919 zorganizovali sociálnědemokratické organizační masové protiľuďácké shromáždění. 14. března 1920 se v Žilině uskutečnila sjednocovací konference maďarských a německých sociálních demokratů s československými dělnickými hnutími. V sociální demokracii byl boj, který vyvrcholil založením KSČ. Stalo se tak 21. června 1921, kdy se konala v Žilině členská schůzka místní organizace KSČ. Jejím předním představitelem byl Augustín Androvič-Várnai. 1. května 1923 bylo v Žilině založeno československé výrobní družstvo Interhelpo, jehož členové pomáhali budovat základy průmyslu v sovětských zemích.\nV období ČSR postavili dvě budovy pro základní školy, dívčí gymnázium na Hurbanově ulici, Grand bio Universum (dnes Dům umění Fatra, 1921), v tomto roce se zde konala premiéra filmu Jánošík a zřídili městskou hudební školu. Později postavili budovu pro spolek Sokol (1931) a synagogu (1933) - dnes bývalé kino Úsvit a kino Centrum. Druhým bohatším tělovýchovným spolkem byl Orel. V roce 1935 postavili evangelický kostel a letiště na Vlčince.\n\nDne 4. září 1938 se uskutečnila v Žilině mohutná manifestace na obranu republiky. Cílem manifestace bylo vyjádřit úsilí o nezávislost, jednotu a suverenitu ČSR. Přijatou rezoluci podepsalo 52 spolků včetně Hlinkovy strany. Žilina se stala místem významných akcí Hlinkovy strany a různých spolků, které podporovaly její autonomistický program.\nPoté, co začalo Německo se snahami o rozklad ČSR, se autonomie Slovenska stala realitou. Místem jejího prohlášení byla Žilina. 5. října 1938 jednali poslanci HSĽS v budově Katolického domu. V hotelu Rémy jednali představitelé jiných stran o společném postoji k autonomii. Nakonec se k dohodě připojili i poslanci ostatních sedmi stran (agrární, SNS a jiné). Strany podepsaly dohodu, která vešla do dějin jako Žilinská dohoda. 6. října byla z balkonu Katolického domu vyhlášena autonomie z úst Jozefa Tisa. Ve stejný den se konalo v Žilině protičeské shromáždění a komunistická strana přešla do ilegality. Žilina se tak stala místem vyvrcholení Pittsburské dohody. Rozvoj Žiliny se nezastavil ani po vzniku slovenského státu, ačkoli to bylo v době války a totalitní vlády HSĽS. Velkou zásluhu na tom měl nejvyšší představitel Žiliny \"dr. Vojtech Tvrdý\". Zasloužil se o výstavbu a rekonstrukci mnoha budov či zařízení několika institucí ve městě. Například v letech 1941–1942 byla zrekonstruována Burianova věž (v její horní části byla vybudována vyhlídková chodba se sloupy, které spojují oblouky). Zrekonstruovaný byl i Farní kostel a balustráda nacházející se při něm. Již od října 1939 zde stála na prvním podlaží socha Antona Bernoláka, kterou sem přivezli z Nových Zámků. V červenci 1942 byl položen základní kámen budovy Reprezentačního domu. Stavba byla dokončena v roce 1944, stala se sídlem divadla a škol. Další významnou stavbou postavenou v tomto období je budova tržnice. Opravena byla i socha Immaculaty na Mariánském náměstí a stavět se začala velká administrativní budova elektrárny na rohu Kukučínovy ulice a Ulice republiky (1941–1943). Byl dokončen se park na Bôrik. Založeno byli i několik kulturní institucí, například městské muzeum - drátenické muzeum a loutkové divadlo.\n\nNa druhé straně však existovaly i nesplněné plány. Vedoucí představitelé města chtěli, aby se Žilina stala sídlem župy. Žádali výstavbu vysoké školy a obchodní akademie, přemístění ředitelství železnic a uvažovalo se, že Žilina se stane hlavním městem Slovenska. V roce 1942 vznikl na okraji města koncentrační tábor pro Židy, protože městská rada v čele se starostou Vojtěchem Tvrdým nesouhlasila, aby byl tábor vybudován na území města. Prošlo jím okolo 27 000 Židů a byl pod správou Hlinkových gard. Deportace probíhala ze stanice stanice Žilina-Záriečie. Většina občanů soustředěných v tomto táboře zahynula později v koncentračních táborech v Polsku.\n\nV podzimních měsících roku 1944 se slovenská politici začali připravovat ozbrojené povstání proti nacistické vládě. Přípravy na povstání se uskutečňovaly těžce a tajně. V Žilině se totiž nacházelo asi 350 německých vojáků koordinujících postup německých vojsk na východní frontu. 29. srpna 1944 začala slovenské území ohrožovat německá vojska. V tento den \"mjr. Dobrovodský\", představitel Slovenského národního povstání, uskutečnil protifašistický převrat v žilinské posádce (žilinských kasárnách), jelikož její podplukovník byl spjat s HSĽS. Část důstojníků se však odmítla k povstání připojit. Vyhlášená byla obecná mobilizace a v kasárnách se začalo s vyzbrojováním dobrovolníků, kteří sem přišli z města a okolí. Německá hlídka, která byla ve městě, se hned zabarikádovala v budově dívčího gymnázia na Hurbanově ulici a kontrolovala okolní ulice. Ostatní němečtí vojáci se zabarikádovali v synagoze, hlavní poště, finančním paláci. Povstalci obsadili hlavní železniční stanici, stanici na Nové Žilině a ostatní pošty. V noci bojovali se zabarikádovanou jednotkou. 30. srpna ráno zaútočil tank, který sem přijel z Martinu na dívčí gymnázium, poškodil ho, ale Němce nezlikvidoval. Žilinská posádka se tak jako první postavila na odpor německým vojskům. V tento den však od západu přicházelo německé vojsko, které zdolalo povstalecké čety zabraňující jeho postupu západně od Žiliny. Povstalci se proto hned přesunuli do úžiny při Strečně, kde zaujali obranné postavení spolu s vojáky povstalecké martinské pěchoty. Boje se zúčastnili vedle povstalcích ze Žiliny i jugoslávští a francouzští partyzáni pod velením Georgese de Lannuriena, dnes čestného občana města Žiliny. Boje u Strečna trvaly do 5. září.\nFašisté ve městě rozpoutali teror. Do jejich rukou se dostal komisař partyzánské brigády \"Anton Sedláček\". Po krutém mučení ho 15. listopadu 1944 v Žilině v Parku SNP veřejně popravili. Pamětní tabule na jeho počest se nachází na řemeslnické domě. Fašistické čistky však pokračovaly. Osvobozování města se začalo v druhé polovině dubna v roce 1945. Tvrdé boje se odehrávaly v Malé Fatře na Polomu. Společně s ruskými vojsky bojovaly jednotky 1. čs armádního sboru. Němečtí fašisté se v Žilině se zaměřili na ničení majetku civilního obyvatelstva a obchodů, které museli majitelé otevřít. Železniční stanice byla podminovaná. Město se stalo cílem bombardování - 11. duben a bomba dopadla na konec Hviezdoslavovy ulice, 16. dubna a bomba zasáhla část budovy divadla, budovu na Hlinkova náměstí a část Předměstí a nakonec 17. dubna a bylo bombardováno dívčí gymnázium, Hurbanova ulice, Kmeťova ulice a pořizovací stanice. 30. dubna, po osvobození Polomu, se v ranních hodinách němečtí vojáci ze Žiliny vytratili a přišli ruští a slovenští vojáci. V jejich čele stál generál Karel Klapálek. Obyvatelé vycházeli z sklepů, aby přivítali osvoboditele. Na súkence vztyčili československou vlajku.\nTéměř 1 800 sovětských vojáků, kteří bojovali v prostoru od Liptovského Mikuláše po Žilinu, je pohřbeno na vojenském hřbitově na Bôriku. Památník osvobození Žiliny se nachází v Parku SNP.\n\nOd roku 1945 prošla Žilina složitým vývojem. Hlavním řídícím orgánem města se stal městský národní výbor. V roce 1949 při novém územním členění vznikl Žilinský kraj, který existoval do roku 1960. Po zrušení kraje došlo na určitou dobu ke stagnaci ve vývoji města. Počet obyvatel města neustále rostl, což si v roce 1949 vyžádalo vznik městské hromadné dopravy, kterou zabezpečoval Dopravní podnik města Žiliny jednou linkou s několika autobusy. V roce 1960 se do Žiliny přestěhovala z Prahy Vysoká škola dopravní, dnes Žilinská univerzita. Koncem 50. let se začalo stavět sídliště Hliny. Po roce 1968 nastalo ve městě oživení v souvislosti s rozvojem průmyslu (výstavba závodů na Kamenné ulici a Rajecké cestě, Avie, teplárny), výstavbou bytů a komunikací. Rozvoj zaznamenalo i školství a kultura.\n\nZahájení výstavby sídlišť:\n\nPřibývaly i rodinné domy na Bôriku a v okrajových částech města. K městu bylo přičleněno několik okolních obcí, z nichž se některé v roce 1990 osamostatnily. Po roce 1990 zaznamenala Žilina bouřlivý rozvoj. Stává se samostatným samosprávným celkem v čele s primátorem a městským úřadem (výkonný orgán). Primátorem Žiliny se stal Ján Slota. V tomto roce probíhá zásadní rekonstrukce historického jádra města, mnohých ulic i náměstí.\n\nZačátkem roku 1991 vznikly Okresní a Obvodní úřad v Žilině, Městská policie a začíná vycházet místní týdeník Žilinský večerník. V tomto roce začala v Nemocnici s poliklinikou v Žilině pracovat letecká záchranářský služba, otevřena byla poliklinika na Vlčincích. V roce 1992 se začalo s rekonstrukcí Národní ulice a v Domě techniky se konal 1. ročník známé výstavy Expotour. Od roku 1993 se začalo zasedání městského zastupitelstva konat v budově Staré radnice. V roce 1994 byl položen základní kámen Žilinské přehrady. Stavba byla dokončena v roce 1998. 17. listopadu tohoto roku začala jezdit v Žilině trolejbusová doprava na lince č. 1, zajišťovaná Dopravním podnikem města Žiliny. V roce 1995 byla otevřena nová budova knihovny, začala se rekonstrukce Mariánského náměstí. Byly odhaleny sochy Andreje Hlinky a M. R. Štefánika na stejnojmenných náměstích. V roce 1996 začalo vysílat Rádio Žilina. 15. srpen a se město opět stalo krajským městem. Zrekonstruovaná byla městská plovárna. VŠDS se přejmenovala na Žilinskou univerzitu.\nV roce 1997 vznikl v Žilině vojenský pluk Jozefa Gabčíka. Poprvé se konaly Staroměstské slavnosti. V tomto roce postihla město menší povodeň. Vzniklo také letecké spojení mezi Žilinou a Prahou. O rok později byl otevřen Dům Matice slovenské, před budovou Městského úřadu byl odhalen památník obětem komunismu. Od roku 1999 nese zimní stadion jméno \"Vojtěcha Závodského\". Na Solinkách byl dostavěn římskokatolický kostel Dobrého Pastýře a pokračovala výstavba římskokatolického kostela Sedmibolestné Panny Marie]] na Vlčincích. Vysvěcený byl řeckokatolický kostel v Žilině na Vlčincích. Vzniklo bilingvní gymnázium - Belgické lyceum. Konal se 10. ročník Jašidielne. K 1. 1. 2000 měla Žilina 86 818 obyvatel, od 135 méně než před rokem. Začala druhá etapa rekonstrukce historického jádra. Pokračovala výstavba okružní estakády kolem města. V areálu Městského sportovního klubu Žilina bylo dáno do užívání fotbalové hřiště s umělou trávou a osvětlením. Na zrekonstruovanou balustrádu bylo umístěno sousoší sv. Cyrila a Metoděje. Čestné občanství města Žilina bylo v posledních deseti letech uděleno několika významným osobnostem, které se zvlášť zasloužily o rozvoj města. Od 1. leden a 2001 je město Žilina sídlem vyššího územního celku (samosprávný orgán). Žilina navázala spolupráci s několika evropskými městy, vytvořen byl euroregion Beskydy, který zahrnuje jih Polska, severní Moravu a sever Slovenska. Pokračovala i výstavba obchodní infrastruktury. 4. dubna 2004 byl položen základní kámen nové automobilky Kia Motors Slovakia, která díky jihokorejskému investorovi přinesla a přinese do Žiliny a jejího okolí oživení hospodářství a rozvoj města (dobudování dálnice a infrastruktury). Výroba začala v roce 2006. V současném období je Žilina komplexním polyfunkčním městem a se svým okolím třetím nejvýznamnějším průmyslovým centrem na Slovensku.\n"}
{"id": "901695", "url": "https://cs.wikipedia.org/wiki?curid=901695", "title": "Alvino Rey", "text": "Alvino Rey\n\nAlvino Rey (1. července 1908 Oakland, Kalifornie, USA − 2. února 2004 Salt Lake City, Utah, USA) byl americký banjista, kytarista a jeden z popularizátorů hry na pedálovou steel kytaru. Svou profesionální kariéru zahájil v roce 1927. V roce 1939 založil vlastní soubor a v roce 1942 vydal hit „Deep in the Heart of Texas“. Poslední koncert odehrál v roce 1994.\n"}
{"id": "901697", "url": "https://cs.wikipedia.org/wiki?curid=901697", "title": "Diandra", "text": "Diandra\n\nDiandra Danielle Flores (* 12. srpna 1994 Hyvinkää, Finsko), známější jako Diandra je finská popová zpěvačka, která vyhrála 6. sérii finské pěvecké soutěže – Idol 2012. Je to nejmladší vítězka finského Idolu vůbec. Debutové album \"Outta My Head\" bylo představeno v červenci roku 2012.\n\nNa podzim roku 2004, ve věku 10 let Diandra vyhrála soutěž Staraoke – finská dětská pěvecká soutěž. Její otec je z Chile a její matka z Finska.\n\nVrátila aby se účastnila soutěže Finský Idol 2012. Ihned po výhře v soutěži Diandra podepsala kontakt s nahrávací společností Universal Music a vydala svůj pilotní singl \"Onko Marsissa lunta?\" (anglicky: Outta My Head).\n\nDebutové album \"Outta My Head\" bylo představeno 5. července 2012, jen 2 měsíce po vítězství v soutěži Idol. Byla to 2. vítězka ženského pohlaví po Hanna Pakarinen.\n"}
{"id": "901699", "url": "https://cs.wikipedia.org/wiki?curid=901699", "title": "Amir Drori", "text": "Amir Drori\n\nAmir Drori (: אמיר דרורי, ‎5. srpna 1937 – 12. března 2005) byl izraelský generál, který během své vojenské kariéry velel brigádě Golani, Severnímu velitelství a nakonec se stal zástupcem náčelníka Generálního štábu. Po odchodu z armády působil jako ředitel odboru památek na ministerstvu školství, který transformoval a rozšířil v Izraelský památkový úřad, jehož se stal prvním ředitelem.\n\nNarodil se v Tel Avivu ještě za dob britské mandátní Palestiny a absolvoval přípravnou důstojnickou školu izraelské armády v Haifě. Do armády vstoupil v roce 1955 a stal se příslušníkem pěchotní brigády Golani. Během sinajské války v roce 1956 vedl demoliční tým a zúčastnil se bojů v Rafě a na Sinaji. O čtyři roky později mu byla udělena medaile Za odvahu za udatnost při izraelském úderu na syrskou vesnici Tawafiq.\n\nBěhem šestidenní války v roce 1967 sloužil jako zástupce velitele 51. praporu brigády Golani a zúčastnil se bojů o Golanské výšiny. Během následné opotřebovací válce velel 13. praporu brigády a zúčastnil se bojů na Golanských výšinách, v Bejtše'anském údolí, Jordánském údolí a podél Suezského průplavu. V letech 1970 až 1972 sloužil jako velitel operací Jižního velitelství, kterému tehdy velel Ariel Šaron.\n\nV roce 1972 mu bylo svěřeno velení brigády Golani, kterou o rok později vedl během intenzivních bojů jomkipurské války. Brigáda se podílela na snahách o zastavení syrského postupu na Golanských výšinách, bojích o horu Hermon a na následném izraelském protiútoku v Sýrii. Během třetí bitvy o horu Hermon byl raněn a do vedení brigády se vrátil v průběhu bojů předcházejícím konečné dohody o odpoutání z května 1974.\n\nV roce 1976 byl jmenován velitelem 36. obrněné divize. Rok nato byl povýšen do hodnosti generála (\"Aluf\") a jmenován vedoucím operačního oddělení na operačním ředitelství armády. Následně mu bylo svěřeno oddělení odpovědné za výcvik a v roce 1981 se stal velitelem Severního velitelství. Sehrál významnou roli v první libanonské válce v roce 1982 a dovedl izraelská vojska k Bejrútu (po bojích se syrskou armádou a Organizací pro osvobození Palestiny). Stal se jedním z izraelských vysokých vojenských představitelů vyšetřovaných Kahanovou komisí po masakru v Sabře a Šatíle. Podle francouzského spisovatele Luca Rosenzweiga komise vyzvala Droriho k odstoupení, zatímco podle historika Howarda Sachara požadovala jeho okamžité propuštění. Na základě jiných zdrojů však komise nevydala ve vztahu k Drorimu žádné doporučení. V čele Severního velitelství následně stál do prosince 1983 (podle Sachara byl propuštěn) a následně odjel na studijní cestu do Spojených států.\n\nDo Izraele se vrátil v roce 1984, kdy byl pověřen velením pozemních sil. Později stanul v čele operačního ředitelství a v říjnu 1986 se stal zástupcem náčelníka Generálního štábu. Armádu opustil o dva roky později, když neuspěl v získání postu náčelníka Generálního štábu.\n\nV letech 1961 až 1964 studoval archeologii na Hebrejské univerzitě v Jeruzalémě a zúčastnil se řady archeologických vykopávek, včetně té Jigaela Jadina na Masadě. Po odchodu z izraelské armády byl jmenován ředitelem odboru památek na ministerstvu školství. Pod jeho vedením bylo oddělení rozšířeno, restrukturalizováno a v roce 1990 přeměněno na Izraelský památkový úřad, jehož se stal prvním ředitelem.\n\nJeho působení v čele památkového úřadu bylo poznamenáno konflikty s ultraortodoxními charedim, kteří považovali archeologické průzkumy v místech možných pohřebišť za urážku judaismu. Ultraortodoxní politické strany opakovaně požadovaly jeho propuštění, přičemž dokonce vyhrožovaly odchodem z vládní koalice, pokud jim nebude svěřena kontrola nad vykopávkami hrobů. Drori občas dostával výhrůžky a měl se stát i cílem kabalistického obřadu Pulsa diNura, jehož cílem má být přivodit smrt jiné osoby. Na svoji funkci nakonec rezignoval v roce 2000.\n\nZemřel 12. května 2005 poté, co utrpěl infarkt myokardu během turistického výletu v Negevské poušti. Na jeho počest nese jeho jméno archeologické naleziště u římského divadla v Tiberiadě.\n\n\n"}
{"id": "901700", "url": "https://cs.wikipedia.org/wiki?curid=901700", "title": "USS Columbia (C-12)", "text": "USS Columbia (C-12)\n\nUSS Columbia (C-12) byl chráněný křižník námořnictva Spojených států amerických třídy \"Columbia\". Byl v pořadí čtvrtou lodí pojmenovanou USS \"Columbia\". Křižník byl operačně nasazen ve španělsko-americké a první světové válce. Vyřazen byl roku 1921.\n\nKřižník byl postaven loděnicích William Cramp & Sons ve Filadelfii ve státě Pensylvánie. Do operační služby vstoupil v dubnu 1894.\n\nHlavní výzbroj \"Columbie\" tvořil jeden 203mm kanón na zádi a dva 152mm kanóny umístěné vedle sebe na přídi před nástavbou. Doplňovalo je osm 100mm kanónů, dvanáct 57mm kanónů a dva 37mm kanóny. Loď rovněž nesla čtyři 356mm torpédomety. Pancéřovou ochranu tvořila pancéřová paluba silná 101 mm. Pohonný systém tvořily tři parní stroje. Lodní šrouby byly tři. Dosahoval nejvyšší rychlosti 22,8 uzlu.\n\nV letech 1894–1897 křižník sloužil v Atlantiku a Karibiku. Pouze v polovině roku 1895 odplul do Evropy, aby se zúčastnil slavnostního otevření německého Průplavu císaře Viléma. V letech 1897–1898 byla \"Columbia\" v rezervě, byla ale reaktivována, aby se mohla zapojit do španělsko-americké války. Ve válce nebyla příliš aktivní, například se podílela na obsazení Portorika. Po skončení války byla \"Columbia\" opět převedena do rezervy, v letech 1902–1907 však byla opět aktivována. Poté byla osm let opět v rezervě, aby byla roku 1915 reaktivována jako vlajková loď amerických ponorek v Atlantiku. V letech 1917–1918 loď eskortovala atlantické konvoje a tím přispěla v americké účasti na operacích první světové války. V červenci roku 1920 byla loď přejmenována na \"Old Columbia\" (CA-16). V roce 1921 byla definitivně vyřazena ze služby a v následujícím roce sešrotována.\n\n"}
{"id": "901703", "url": "https://cs.wikipedia.org/wiki?curid=901703", "title": "Indické letectvo", "text": "Indické letectvo\n\nIndické letectvo (Bharatiya Vāyu Senā) je letecká složka Indických ozbrojených sil. Z hlediska množství personálu a letadel se jedná o čtvrté největší letectvo na světě. Ke konci roku 2016 mělo asi 140 139 členů aktivního personálu a 1740 letadel. Velitelem je od 31. prosince 2016 hlavní maršál letectva Birender Singh Dhanoa.\n\nLetectvo Britské Indie bylo založeno 8. října 1932 jako pomocné letectvo Britského impéria. V roce 1950 po vyhlášení republiky Indie z názvu vypustila přídomek „královské“ (\"Royal\"), získaný v roce 1945 jako uznání za bojové výkony ve druhé světové válce.\n\nPrvní bojů se indické královské vzdušné síly zúčastnily ještě po boku Spojeného království za druhé světové války. Po získání samostatnosti se Indické vzdušné sily zúčastnily čtyř válek se sousedním Pákistánem a jednoho konfliktu s Čínou.\n\nOficiální vznik indických královských vzdušných sil se datuje k 8. říjnu 1932, ale první letka, skládající se ze čtyř dvojplošníků Westland Wapiti IIA, byla zformována 1. dubna 1933. O čtyři a půl roku později absolvovala letka A, jak byla tato jednotka nazvaná, své první ostré nasazení. Jejím úkolem bylo poskytovat vzdušnou podporu indické armádě při potlačení povstání kmenů Bhittani. Mezitím v dubnu 1936 vznikla letka B a v červnu 1938 i třetí s označením \"C\". V této síle vstupovalo indické letectvo do druhé světové války.\n\nBrzy po zahájení druhé světové války získala Indie i dvouplošníky Audax, které ve srovnání se stroji Wapiti létaly rychleji téměř o 60 km/h. Navíc v roce 1941 získalo indické letectvo čtyřmotorová dopravní letadla Armstrong Whitworth Atalanta, které Indie využívala k hlídkování v deltě Sundarbans jižně od Kalkaty. Dalším dopravním letadlem, které sloužilo v pobřežních oblastech Indie bylo de Havilland DH.89 Dragon Rapide. V srpnu 1941 začala Indie přezbrojovat některé letky z dvojplošníků Wapiti na hornoplošníky Westland Lysander.\nKdyž vstoupilo Japonsko v prosinci 1941 do druhé světové války, byla 4. letka indických královských vzdušných sil převelena do Barmy. Šlo o smíšené křídlo, sestávající ze čtyř strojů Wapiti a dvou Audaxů. Avšak již o měsíc byly čtyři ze šesti těchto letadel zničeny během jednoho z japonských náletů. 4. letka byla nahrazena třetí, která byla mezitím vyzbrojena čtyřmi letadly Blenheim I vyřazenými z RAF. Po dobu jednoho měsíce byly Blenheimy téměř jediné stroje, které poskytovaly vzdušné krytí lodím kotvícím v přístavu v Rangúnu. Od 1. února byly v Barmě dislokovaná i indická letadla Lysander, která zpočátku vzlétala pouze na průzkumné mise. Brzy nato však byla vyzbrojena dvojicí 113 kg pum a začala provádět nálety na významné japonské letecké základny v Thajsku.\n\nV červnu 1942 začalo přezbrojování některých letek na stíhačku Hurricane IIB a o rok později dosáhly v indickém letectvu operační způsobilost i americké střemhlavé bombardéry Vengeance I. Letadla Vengeance zpočátku trpěla častými poruchami, což si vyžádalo jejich dočasné uzemnění. Tyto závady se však podařilo v krátkém čase odstranit a dne 15. prosince 1943 uskutečnily bombardéry první nálet na japonské pozemní cíle.\n\nDne 3. ledna 1945 byly do indického letectva zavedeny jednomístné stíhací letouny Spitfire VIII. Do konce války Indie vytvořila 8 stíhacích letek vybavených stroji Hurricane a 2 letky vyzbrojené stíhačkami Spitfire. Hurricane tak tvořil během války hlavní sílu indického letectva. Tato letadla hrála významnou roli v ofenzivě v Arakanu, která začala v prosinci 1944. Během této kampaně stroje Hurricane přerušovaly nepřátelské komunikační linky a neustále útočily na japonské jednotky. Operace trvala až do 3. května 1945, kdy se podařilo dobýt Rangún.\nKoncem roku 1945 začalo přezbrojování letek se stroji Hurricane na rychlejší Spitfire, přičemž celý tento process byl ukončen do poloviny roku 1946. Ke konci roku 1946 vzniklo i první dopravní křídlo, které bylo vybaveno americkými dvoumotorový letadly C-47. Na podzim 1946 se Indie rozhodla přezbrojit některé letky stíhačkami Tempest. Do léta 1947 se indickému letectvu podařilo vybavit 7 letek výkonnějšími stíhačkami Tempest, z nichž však 2 letky připadly nově vznikajícím pákistánským královským vzdušným silám. Indické vzdušné síly založily i jednu letku průzkumných letadel, sestávající ze strojů Auster AOP.\n\nKdyž došlo srpnu 1947 k oddělení Pákistánu, vztahy se mezi oběma zeměmi vyhrotily, což přerostlo v ozbrojený konflikt. První střety pozemních jednotek na indicko-pákistánské hranici se uskutečnily již koncem října 1947. Do bojů zasáhly i indické stíhačky Spitfire, které ostřelovaly pákistánské vojáky. V bitvě o Shalateng hrály rozhodující roli zase stíhací letouny Tempest, které zastavily postup povstalců. Boje pokračovaly následujících 15 měsíců, přičemž se do nich ve velké míře zapojovalo i indické letectvo.\n\nChybějící složkou indického letectva byly těžké bombardéry, proto vláda uzavřela se společností HAL smlouvu na rekonstrukci bývalých amerických letadel B-24 Liberator. V listopadu 1948 bylo repasovaných prvních šest B-24, které zformovaly první letku. Přestože šlo o velký kvalitativní posun indického letectva, tak rozhodně nebyl tou nejvýznamnější událostí roku 1948. 4. listopadu totiž Indie získala první tři proudové stíhačky de Havilland Vampire, které nakoupila v průběhu příštích let více než 400 kusů. Indie se tak stala v Asii první zemí, která zavedla proudové stíhací letouny.\n\nAby Indie v při nákupu letecké techniky diverzifikovala dodavatelské zdroje, obrátila se na francouzskou společnost Dassault. V roce 1953 začala tato firma dodávat indickému letectvu stíhací bombardéry Ouragan, které byly vůbec prvními proudovými bojovými letadly francouzské provenience. Od roku 1957 byly tyto stroje nahrazovány dalším letadlem od společnosti Dassault - Mystère IVA.\nKoncem 50. let 20. století začíala Indie zavádět do služby britská stíhací letadla druhé generace Hawker Hunter. K nim přibyly další dva stroje britské provenience - proudový bombardér English Electric Canberra a lehká stíhačka Folland Gnat.\n\nPočátkem 60. let 20. století docházelo ke stále častějším srážkám s čínskými jednotkami na čínsko-indické hranici, což odhalilo potřebu vyšších transportních kapacit. V té době indické letectvo disponovalo jen třemi transportními letkami C-47 a dvěma novými letkami C- 119G. Proto byla v SSSR objednána turbovrtulové dopravní letadla - 24 dvoumotorových Iljušin Il-14 a 8 čtyřmotorových Antonov An-12B. Spolu s nimi objednala Indie i 10 sovětských výsadkových a transportních vrtulníků Mil Mi-4, které bylo možné provozovat i ve velkých nadmořských výškách. Počet vrtulníků Mi-4 se během následujících letech zvýšil až na 120 kusů. Přestože pořízení těchto dopravních letadel a helikoptér významně zvýšilo způsobilosti indického letectva, tak nejvýznamnějším rozhodnutím v tomto období se stal následný nákup stíhacích letounů MiG-21.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Bojové letouny\n!style=\"align: center; background: lavender;\" colspan=\"7\" | Letouny speciálního určení\n! style=\"align: center; background: lavender;\" colspan=\"7\" | Tankovací letadla\n! style=\"align: center; background: lavender;\" colspan=\"7\" | Transportní letouny\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Bezpilotní letadla\n\n\n"}
{"id": "901705", "url": "https://cs.wikipedia.org/wiki?curid=901705", "title": "Kanton Cayenne-3 Sud-Ouest", "text": "Kanton Cayenne-3 Sud-Ouest\n\nKanton Cayenne-3 Sud-Ouest ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901707", "url": "https://cs.wikipedia.org/wiki?curid=901707", "title": "Overgrown", "text": "Overgrown\n\nOvergrown je druhé studiové album britského hudebníka Jamese Blakea. Album vyšlo 5. dubna 2013 u Blakeovo vydavatelství ATLAS Records ve spolupráci s A&M Records a Polydor Records. Album produkoval James Blake, mimo skladby „Digital Lion“ kterou produkoval Brian Eno a který je rovněž jejím spoluautorem. V písni „Take a Fall for Me“ se podílel jako host rapper RZA.\n"}
{"id": "901712", "url": "https://cs.wikipedia.org/wiki?curid=901712", "title": "Kanton Cayenne-4 Centre", "text": "Kanton Cayenne-4 Centre\n\nKanton Cayenne-4 Centre ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901713", "url": "https://cs.wikipedia.org/wiki?curid=901713", "title": "Kanton Cayenne-5 Sud", "text": "Kanton Cayenne-5 Sud\n\nKanton Cayenne-5 Sud ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901714", "url": "https://cs.wikipedia.org/wiki?curid=901714", "title": "Kanton Cayenne-6 Sud-Est", "text": "Kanton Cayenne-6 Sud-Est\n\nKanton Cayenne-6 Sud-Est ( ) byl francouzský kanton v departementu Francouzská Guyana v regionu Francouzská Guyana. Byl tvořen částí města Cayenne. Zrušen byl po reformě kantonů 2014.\n"}
{"id": "901715", "url": "https://cs.wikipedia.org/wiki?curid=901715", "title": "Paramenta", "text": "Paramenta\n\nParamenta (z latinského \"paramentum\" – ozdoba) je souhrnné označení pro textilie užívané při liturgii nebo při kultu, před použitím jsou posvěceny (benedikovány), i na odložené se hledí jako na posvátné.\n\nOděvy\n\noděvy mimo liturgii\nLiturgická výbava oltáře\n\nostatní textilie\n\nChrámový inventář tvoří vedle parament preciosa, jimiž se rozumí liturgické nádoby, nářadí a náčiní z drahých kovů, a utensilia - užitkové předměty z obecných kovů a dalších materiálů (například svícny).\n\n"}
{"id": "901720", "url": "https://cs.wikipedia.org/wiki?curid=901720", "title": "Kanton Iracoubo", "text": "Kanton Iracoubo\n\nKanton Iracoubo ( ) byl francouzský kanton v departementu Francouzská Guyana v regionu Francouzská Guyana. Tvořila ho pouze obec Iracoubo. Zrušen byl po reformě kantonů 2014.\n"}
{"id": "901721", "url": "https://cs.wikipedia.org/wiki?curid=901721", "title": "Dina Garipova", "text": "Dina Garipova\n\nDina Fagimovna Garipova \"tatarsky\" Dina Fəhim qızı Ğaripova, Динә Фәһим кызы Гарипова (* 25. březen 1991 Zelenodolsk) je ruská zpěvačka tatarského původu. Je známá díky vítězství v televizní pěvecké soutěži Hlas (Голос), v roce 2012 a reprezentantka Ruska na Eurovision Song Contest 2013, zasloužená umělkyně republiky Tatarstán a finalistka mezinárodní hudební soutěže Eurovision Song Contest 2013, kde se umístila na 5. místě. Byl jí 30. prosince 2012 z rukou prezidenta Tatarstánu předán titul \"Čestná umělkyně země\".\n\nDina Garipova se narodila ve městě Zelenodolsk v Tatarstánu do lékařské rodiny. Otec Fagim Muchametovič (Фагим Мухаметович) a matka Alfija Gazizjanovna (Альфия Газизяновна) jsou kandidáti lékařských věd.\n\nOd šesti let studovala zpěv u Eleny Antonovy v divadle Zlatý mikrofon. Později dálkově vystudovala žurnalistiku na univerzitě v Kazani a vystupovala s Gabdelfatеm Safinеm, národním umělcem Tatarstánu.\n\nV roce 1999 zvítězila v Ivanovu na celostátní soutěži \"Pták Ohnivák\", o dva roky později na festivalu \"Souhvězdí Joldizlik\", což jí otevřelo mnohé dveře. V roce 2005 v estonském Tartu zvítězila na mezinárodním festivalu, na což navázala reprezentací \"Zlatého mikrofonu\" ve Francii v roce 2008.\n\nV roce 2009 začala spolupracovat s producentem Roman Obolenským.\n\nDne 29. prosince 2012 zvítězila ve finále pěvecké soutěže \"Hlas\" stanice První kanál. Obdržela přes dva a půl milionu diváckých hlasů. Coby vítězka obdržela kontrakt s vydavatelstvím Universal.\nDen po vítězství jí byl prezidentem Rөstəmem Miŋnexanovem předán titul \"Čestný umělec Tatarstánu\".\n\nV únoru byla Dina ruským veřejnoprávním vysílatelem nominována coby reprezentantka země na Eurovision Song Contest 2013 s písní \"\"What If\"\". Ve švédském Malmö nejprve 14. května postoupila z prvního semifinálového kola. Ve finále o čtyři dny později obsadila 5. místo se ziskem 174 bodů.\n\nDina je fanynkou fotbalového klubu Rubin Kazaň. Ve volném čase píše poezii, čte a poslouchá hudbu – jejím oblíbeným interpretem je Josh Groban.\n\n"}
{"id": "901723", "url": "https://cs.wikipedia.org/wiki?curid=901723", "title": "Bayano (jezero)", "text": "Bayano (jezero)\n\nBayano (též Lago Bayano) je název nejrozlehlejší panamské vodní nádrže. Nachází se ve východní části státu v provincii Panamá a vznikla přehrazením stejnojmenné řeky Bayano v roce 1976. Kvůli přehradě bylo zatopeno mnoho kilometrů čtverčných deštného tropického lesu a přesídleno indiánské obyvatelstvo. Jezero má silně nepravidelný tvar a sestává ze 3 relativně oddělených částí. Při hrázi nádrže funguje vodní elektrárna s instalovaným výkonem 260 MW, která je jedním z nevýznamnějším zdrojů elektřiny v Panamě. Koruna hráze se nachází v nadmořské výšce 62 m n. m., vodní plocha má rozlohu 350 km².\n"}
{"id": "901726", "url": "https://cs.wikipedia.org/wiki?curid=901726", "title": "Černá skvrnitost listů javoru", "text": "Černá skvrnitost listů javoru\n\nČerná skvrnitost listů javoru je houbová choroba javoru, která se projevuje především na listech. Je způsobena cizopasnou houbou svraštělka javorová (\"Rhytisma acerinum\"). Svraštělka javorová je považována za bioindikátor čistoty ovzduší, napadá javory jen v oblastech s jistou mírou znečištění (SO) .\n\n\nPodle biolib.cz je pro patogena s označením svraštělka javorová \"Rhytisma acerinum\" používáno více rozdílných názvů, například \"Melanosorus acerinus\" nebo \"Xyloma lacrymans\".\n\nV Severní Americe na javoru červeném (Acer rubrum), v Evropě bývá napadán javor mléč (Acer platanoides) a javor klen (Acer pseudoplatanus). Na ostatních druzích javoru je vzácná.\n\nSvraštělka javorová je bioindikátor čistoty ovzduší, s tím že napadá javory jen v oblastech s čistým ovzduším. Tedy potřebuje atmosféru s obsahem síry (SO) v ovzduší do 90 μg/m . Tento fakt potvrzují nebo citují mnohé věrohodné zdroje. S ohledem na výskyt v znečištěných městských aglomeracích byly provedeny průzkumy ověřující toto tvrzení. A uvedly, že obsah síry (SO) v ovzduší do 50 μg/mnemá žádný efekt na růst svraštělky a šíření se odvíjí od výskytu spor schopných napadení, tedy blízkosti již napadené dřeviny. \nNa svrchní straně listů nažloutlé skvrny. Během vegetace se v místě rozšiřujících se skvrn objevují černé tečky, které se postupně zvětšují. S postupem vegetace tak vznikají na zelených listech rozšiřující se černé lesklé „asfaltové“ skvrny (tzv. dehtové skvrny), asi centimetr velké. Skvrny obsahují stromata konidiového (nepohlavního) stadia, pro které se používá název \"Melasmia acerina\". Výtrusy dozrávají na jaře, jsou bezbarvé, nitkovité, 55–80 × 1,5–3 µm velké.\n\nNapadení houbou svraštělka tečkovaná \"Rhytisma punctatum\". Houba tvoří shluky drobných stromat, rozlišiteným symptomem je mnoho velmi malých černých skvrnek v nevelké kruhovité oblasti, stromata jsou umístěna těsně u sebe. \n\nNepatrná škodlivost. Jde spíše o kosmetickou vadu. Dotčené dřeviny jsou nízké ekonomické hodnoty, snížení výnosu hrozí pěstitelům jen zřídka.\n\nTato nemoc bývá spojována s úplnou degenerací svalových vláken (Equine atypical myopathy, EAM) a následnou smrtí u koní.\n\nRezistentní odrůdy nejsou známy.\n\nShrabáním listí lze omezit výskyt napadení.\n\nPostřik měďnatými fungicidy brzy na jaře, když listy začínají rašit a ještě dvakrát v průběhu celé sezóny, může pomoci snižovat výskyt choroby. Nicméně, je chemická kontrola se obvykle nepoužívá, protože toto onemocnění je většinou kosmetickou vadou. \n\n"}
{"id": "901732", "url": "https://cs.wikipedia.org/wiki?curid=901732", "title": "Jan Eberle", "text": "Jan Eberle\n\nJan Eberle (* 20. května 1989, Kladno, Československo) je český hokejový útočník v současnosti působící u extraligového týmu HC Škoda Plzeň.\n\nSvoji kariéru započal v rodném Kladně, odkud roku 2006 přešel do Seattle Thunderbirds, hrající juniorskou severoamerickou ligu Western Hockey League. Zde odehrál celkově ve dvou sezónách 123 zápasů. Poté se opět vrátil do Kladna. Několikrát byl na hostování v týmech HC Berounští Medvědi (sezóna 2008/09, 16 zápasů), HC Slovan Ústečtí Lvi (sezóna 2009/10) a IHC Písek (sezóna 2011/12, 20 zápasů). V české nejvyšší soutěži celkem odehrál 220 utkání, v nichž vstřelil 29 branek a přidal 32 asistencí.\n\n\nV roce 2006 Eberle nastoupil na mistrovství světa do 17 let 2006, kde odehrál 3 zápasy. Následující rok byl zařazen do sestavy reprezentace na MS do 18 let. V roce 2009 byl nasazen do sestavy pro MS do 20 let, zde ohrál 15 zápasů.\n\n"}
{"id": "901733", "url": "https://cs.wikipedia.org/wiki?curid=901733", "title": "Preciosa", "text": "Preciosa\n\nPreciosa, novější češtinou precióza (\"pomn.\"), je souhrnné označení pro drahocenné předměty, klenoty a skvosty. Zahrnuje i některé předměty užívané při liturgii.\n\n"}
{"id": "901735", "url": "https://cs.wikipedia.org/wiki?curid=901735", "title": "Seznam děl Clauda Debussyho", "text": "Seznam děl Clauda Debussyho\n\nToto je seznam skladeb Clauda Debussyho, který byl sestaven podle katalogu Françoise Lesurea z roku 1977. \n\nProtože Debussy svým skladbám nedával opusová čísla (s výjimkovou Smyčcového kvartetu op. 10) musel být seznam vytvořen.\n\n\n\n\n\n\n"}
{"id": "901736", "url": "https://cs.wikipedia.org/wiki?curid=901736", "title": "Cerusit", "text": "Cerusit\n\nCerusit je minerál patřící do skupiny karbonátů. Svůj název získal z latinského slova \"cerussa\", což bylo označení pro bílé barvivo (bělobu), která se vyráběla z olovnatých solí. Vzhledem k téměř 78% obsahu olova lze pozorovat výrazně zvýšená hmotnost.\n\nJedná se o sekundární nerost, vzniklý oxidací galenitu a dalších nerostů Pb a to převážně v alteračních partiích nerostných žil společně s Cu a Zn.\n\nJedná se o překrásný nerost s typickým rýhováním na krystalových plochách. Běžné jsou shluky zdvojčatnělých až ztrojčatnělých krystalů. Krystaly jsou sloupcovité, pyramidální, ale mohou být i tabulkovité nebo jehlicovité. Cerusit se vyskytuje také jako celistvý, zrnitý, kompaktní a vzácně také ve formě krápníku. Vyskytuje se v mnoha barvách jako je žlutá, nazelenalá, modrá, ale může být i černý. Vryp má bílý, lom lasturnatý a je průsvitný. Někdy také fluoreskuje v ultrafialovém světle.\n\n\n"}
{"id": "901737", "url": "https://cs.wikipedia.org/wiki?curid=901737", "title": "Kanton Kourou", "text": "Kanton Kourou\n\nKanton Kourou ( ) byl francouzský kanton v departementu Francouzská Guyana v regionu Francouzská Guyana. Tvořila ho pouze obec Kourou. Zrušen byl po reformě kantonů 2014.\n"}
{"id": "901742", "url": "https://cs.wikipedia.org/wiki?curid=901742", "title": "Michal Kindernay", "text": "Michal Kindernay\n\nMichal Kindernay (* 28. února 1978 Hradec Králové) patří k předním českým tvůrcům interaktivního videa.\n\nMichal Kindernay, narozen v Hradci Králové, absolvoval bakalářské studium na Fakultě výtvarných umění VUT v Brně (a to v letech 2004–2008) v ateliéru Video u Petra Rónaie. Magisterské studium absolvoval v Centru audiovizuálních studií FAMU v dílně Miloše Vojtěchovského. Je autorem videoinstalací, videoperformancí, a interaktivních aplikací, využívajících senzorické vstupy. Už při studiu v Brně začal spolupracovat s výtvarníkem a performerem Milanem Langerem a kolektivem Victory Nox. Jeho audiovizuální instalace propojují oblasti a nástroje umění, technologie a vědy. Často se dotýká témat ekologie a skrze aplikování technologických přístupů ve vztahu k přírodě reflektuje problematiku environmentálních otázek. Jeho práce zahrnují videoperformance a interaktivní instalace, intermediální a dokumentární projekty a hudební zvukové kompozice. Je spoluzakladatelem umělecké organizace yo-yo, iniciátorem projektu RurArtmap a členem kolektivu galerie Školská 28 v Praze. Působí jako externí pedagog v Centru audiovizuálních studií FAMU v Praze a nyní v rámci nového magisterského programu na Prague College.\n\n\n\n"}
{"id": "901744", "url": "https://cs.wikipedia.org/wiki?curid=901744", "title": "Ladislav Bilík", "text": "Ladislav Bilík\n\nLadislav Bilík (22. června 1918, Osvětimany – 16. srpna 1949, Osvětimany) byl český vojenský letec, který za druhé světové války sloužil v britském letectvu.\n\nBilík se narodil na sklonku první světové války, začátkem léta 1918 v Osvětimanech (v domě čp. 102). Jeho matkou byla Františka Bilíková, jméno otce nebylo na rodném listě uvedeno. Bilíka tak vychovával pan Širůček, jenž si Františku Bilíkovou vzal za manželku a byl tak Ladislavovým otčímem. Obecnou školu vychodil Ladislav v Osvětimanech a po jejím dokončení se vyučil zahradníkem ve Strážovicích. Když před druhou světovou válkou začala v roce 1939 německá okupace Československé republiky, uprchl Bilík přes polský Krakov až do Anglie, kde se přihlásil do Československé zahraniční jednotky a absolvoval vojenský letecký výcvik. Zúčastnil se bojů na Středním východě, v Palestině a Turecku. V anglickém královském letectvu (RAF) se vypracoval až do hodnosti rotmistra. Za své služby ho ocenil také tehdejší prezident republiky Edvard Beneš, který mu v lednu 1946 udělil Československou medaili za chrabrost.\n\nPo válce se během srpna 1945 vrátil zpět do rodné obce a začal jako pilot pracovat na prostějovském vojenském letišti. Během zdejší služby byl povýšen do hodnosti podpraporčíka, ale po třech letech služby byl po únoru 1948 propuštěn z armády a z letiště musel odejít. Začal pracovat v lese, avšak při práci se nachladil, dostal angínu a silnou otravu krve, na jejíž následky v polovině srpna 1949 zemřel. Pohřeb se konal 21. srpna 1949.\n\nPo návratu z bojů druhé světové války se oženil s Annou Jurkovskou, která pocházela ze stejné obce jako on sám, a roku 1947 se jim narodila dcera Eva. Krátce po Bilíkově smrti v roce 1949 se manželce, v té době již vdově, narodil syn Ladislav.\n"}
{"id": "901745", "url": "https://cs.wikipedia.org/wiki?curid=901745", "title": "Divadlo snů", "text": "Divadlo snů\n\nDivadlo snů je dvojalbum Aleše Brichty, které vyšlo v roce 2006. Album obsahuje 29 písní, které během roku 2005 natočili ve studiu Propast Mirek Mach, Petr „Blackie“ Hošek, Jiří Urban mladší, Miloš \"Mimi\" Knopp, Zdeněk Vlč, Daniel Hafstein, Karel Adam, Petr Roškaňuk a Aleš Brichta. Na podzim roku 2005 vyšel singl \"Máš šaty bí\". Divadlo snů je velmi pestré album, kde se proplétá zvuk Brichtových solovek a inovace v podobě tvrdých písní. Na jaře 2006 kdy album vychází je uvolněn i klip k písni \"Peklo už čeká\".\n\nCD 1\n\nCD 2\n\n\nOta Hereš – kytara (1,11,15)\nRudolf Neumann – kytarové sólo (18,21)\nJiří Vopata – housle, mandolína (3)\nEliška Vlašicová – sbory (3,6,12,13,26)\nNikola Davídková – sbory (3,6,12,13,26)\n\n"}
{"id": "901748", "url": "https://cs.wikipedia.org/wiki?curid=901748", "title": "Heideck", "text": "Heideck\n\nHeideck je město v německé spolkové zemi Bavorsko, v zemském okrese Roth ve vládním obvodu Střední Franky.\n\nV roce 2011 zde žilo 4 632 obyvatel.\n"}
{"id": "901753", "url": "https://cs.wikipedia.org/wiki?curid=901753", "title": "Scott O'Dell", "text": "Scott O'Dell\n\nScott O'Dell, vlastním jménem O'Dell Gabriel Scott (23. května 1898, Los Angeles, Kalifornie – 15. října 1989, Mount Kisco, New York) byl americký spisovatel, autor dvaceti osmi historických a dobrodružných románů pro děti a mládež, tří románů pro dospělé čtenáře a několika knih literatury faktu.\n\nO'Dell studoval na několika vysokých školách (1919 na \"Occidental College\", 1920 na \"University of Wisconsin–Madison\", 1920-1921 na \"Stanford University\" a roku 1925 na Univerzitě La Sapienza), ale studium nikdy nedokončil. Během 2. světové války sloužil u amerického letectva. Poté byl kameramanem a novinářem (pracoval pro \"Los Angeles Times\" a pro \"Los Angeles Daily News\").\n\nKnihy začal O'Dell psát roku 1934, koncem padesátých let 20. století (ve svých šedesáti letech) začal psát knihy pro děti a mládež, které mají vzrušující zápletky, živě vykreslené charaktery a jasný morální záměr (kritika hlouposti, arogance a touhy po moci). Většina z nich se odehrává v historických dobách v Kalifornii a v Mexiku. Za své dílo obdržel O'Dell roku 1972 prestižní Cenu Hanse Christiana Andersena.\n\n\n\n\n\n"}
{"id": "901754", "url": "https://cs.wikipedia.org/wiki?curid=901754", "title": "Gemerský Jablonec", "text": "Gemerský Jablonec\n\nGemerský Jablonec ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 699 obyvatel. V roce 2001 se 90 % obyvatel hlásilo k maďarské národnosti.. Území obce sousedí s Maďarskem.\n"}
{"id": "901757", "url": "https://cs.wikipedia.org/wiki?curid=901757", "title": "Věra Felicitas Birkenbihlová", "text": "Věra Felicitas Birkenbihlová\n\nVera Felicitas Birkenbihl (čes. \"Věra F. Birkenbihlová\") (narozená * 26. duben 1946 v Mnichově; a † 3. prosinec 2011 v Osterholz-Scharmbeck) byla německá školitelka manažmentu a autorka naučné literatury.\n\nVěra F. Birkenbihlová byla dcerou trenéra a konzultanta manažmentu Michaela Birkenbihla (1921–1993). Již v roce 1969 vynalezla a rozvíjela techniku učení se, založené na výzkumu mozku a neurovědě. V roce 1970 jako první přednášela s touto tematikou přednášky a semináře v USA a po návratu v roce 1972 zpět do Evropy pracovala na „volné noze“ jako osobní trenérka a poradkyně pro velké nadnárodní firmy (Bayerische Rückversicherung, BMW, DVS, Henkel, Hewlett-Packard, IBM, LBS, Procter & Gamble, Quelle, Siemens, Sony, Zenker Hausbau aj.) a zároveň se věnovala tvorbě vlastních literárních textů. Naposledy žila v německém městě Osterholz-Scharmbeck. Dne 3. prosince 2011 zemřela ve věku 65 let na plicní embolii.\n\n\nVyučovací metody Birkenbihlové byly vždy nekonvenční, takže přitahují pozornost, avšak ne všechny byly chytlavé.\n\n"}
{"id": "901760", "url": "https://cs.wikipedia.org/wiki?curid=901760", "title": "Ljubav je svuda", "text": "Ljubav je svuda\n\nLjubav je svuda (srbskou cyrilicí \"Љубав је свуда\", česky \"Láska je všude\") je píseň prezentována bývalou srbskou dívčí skupinou Moje 3, která se skládá z Mirny Radulović (Мирна Радуловић), Neveny Božović (Невена Божовић) a Sary Jovanović (Сара Јовановић). Singl reprezentoval Srbsko na Eurovision Song Contest 2013. Píseň byla složena a produkována Sašou Miloševićem Marem s textem Mariny Tucaković.\n\nPíseň vystoupila jako poslední v semifinále, které se konalo 14. května 2013 v Malmö Areně. Dívčí skupina se s písní do finále nekvalifikovala a umístila se jedenáctá.\n\nBylo oznámeno, že Moje 3 by mohli představit propagační verze singlu Ljubav je svuda i v jiných jazycích. Také vystoupili na populárním koncertě Eurovision In Concert v Amsterdamu 13. dubna 2013.\n\nObsahovalo:\n"}
{"id": "901764", "url": "https://cs.wikipedia.org/wiki?curid=901764", "title": "C/2012 S1", "text": "C/2012 S1\n\nC/2012 S1 (ISON) byla blízko letící kometa ke Slunci objevená 21. září 2012 Vitalijem Nevským (Виталий Невский, Vitebsk, Bělorusko) a Artjomem Novičonokem (Артём Новичонок, Kondopoga, Rusko) za pomoci 0,4m reflektoru patřícího k Mezinárodní vědecké optické síti (ISON) poblíž Kislovodsku v Rusku a automatizovaného programu k hledání asteroidů CoLiTec. Obrazy z teleskopu byly porovnány se staršími fotografiemi od Mount Lemmon Survey z 28. prosince 2011 a od Pan-STARRS z 28. ledna 2012 k vypočtení přesné oběžné dráhy. Další pozorování byla provedena 22. září týmem z Remanzacco Observatory v Itálii pomocí sítě iTelescope. Objev byl oznámen v Minor Planet Center 24. září. NASA za použití sondy SWIFT získala data, která naznačují, že C/2012 S1 má jádro velké asi 5 km (3,1 míle) v průměru.\n\nPodle předběžných měření kometa C/2012 S1 přijde do perihelia 28. listopadu 2013 při vzdálenosti 0,012 AU (1 800 000 km) od středu Slunce (tedy přibližně 1 100 000 km nad povrchem Slunce). Její oběžná dráha je velmi blízká k parabole, což naznačuje, že by mohlo jít o novou kometu pocházející přímo z Oortova oblaku. V největším přiblížení bude kometa přibližně 0,0724 AU (10 830 000 km) od Marsu 1. října 2013 a projde ve vzdálenosti přibližně 0,429 AU (64 200 000 km) okolo Země 26. prosince 2013.\n\nNěkteré z orbitálních parametrů jsou podobné k Velké kometě z roku 1680, což by mohlo znamenat, že se tyto dvě komety oddělily od toho samého tělesa. Země projde oběžnou drahou C/2012 S1 14. až 15. ledna 2014, což by mohlo vyústit v meteorický roj.\n\nBylo vypočítáno, že v periheliu kometa dosáhne teploty 2700 °C, což je dost na roztavení olova nebo železa. Také by se měla dostat pod Rocheovu mez, což by mohlo znamenat její narušení gravitací Slunce.\n\nV době objevení měla kometa zdánlivou magnitudu 18,8 - daleko temnější než aby ji bylo možné spatřit okem, ale dostatečně jasná aby ji bylo možné vyfotografovat pomocí velkých amatérských teleskopů. Během srpna 2013 by měla být dostatečně jasná, aby byla viditelná přes malé teleskopy a dalekohledy. Je předpoklad, že v pozdním říjnu nebo počátkem listopadu by mohla být viditelná pouhým okem a to až do poloviny ledna 2014.\n\nV říjnu bude kometa procházet souhvězdím Lva poblíž jeho nejjasnější hvězdy Regula a dále okolo Marsu. Tyto jasné objekty zjednoduší lokalizaci komety. V listopadu, když bude kometa jasnější, projde okolo další jasné hvězdy, Spicy v souhvězdí Panny a další planety - Saturnu. Během toho kometa dosáhne perihelia 28. listopadu, přičemž by mohla dosáhnout obrovské jasnosti a to i záporné magnitudy. Krátce může být i jasnější než Měsíc v úplňku.\n\nJe předpokládáno, že pokud jde o běžnou kometu, její jasnost bude stále narůstat, jak se bude blížit ke Slunci a po opuštění perihelia se zase začne ztemňovat až úplně zmizí.\n\nKoncem listopadu se poblíž Slunce kometa rozpadla, což vyvolalo zprávy o jejím zániku. Na začátku prosince se objevil oblak prachu pokračující na dráze komety.. Jádro komety zaniklo jen 3,5 hodiny před dosažením perihelia \n\n"}
{"id": "901768", "url": "https://cs.wikipedia.org/wiki?curid=901768", "title": "Ferrari F138", "text": "Ferrari F138\n\nFerrari F138 je vůz formule 1 týmu Scuderia Ferrari nasazený pro rok 2013. Vozidlo pilotuje Španěl Fernando Alonso a Brazilec Felipe Massa. Monopost byl představen 1. února 2013 v Maranellu.\n"}
{"id": "901769", "url": "https://cs.wikipedia.org/wiki?curid=901769", "title": "Chopin: Touha po lásce", "text": "Chopin: Touha po lásce\n\nChopin: Touha po lásce (\"Chopin. Pragnienie miłości\") je polský hraný film z roku 2002, který režíroval Jerzy Antczak podle vlastního scénáře. Film popisuje vztah polského skladatele Frédérica Chopina a francouzské spisovatelky George Sandové. Snímek v ČR vyšel na DVD v roce 2010.\n\nFrédéric Chopin v roce 1831 opouští z politických důvodů Polsko a přijíždí do Paříže. Zde se z neznámého klavíristy stane postupně slavným skladatelem. Jeho přítel Ferenc Liszt jej seznámí se spisovatelkou George Sandovou a jejími dětmi Mauricem a Solange. George Sandová a Chopin se do sebe zamilují a společně s dětmi odjíždějí na Mallorcu. Syn Maurice reaguje odmítavě na nového přítele své matky a Chopin navíc onemocní tuberkulózou. Mezi George Sandovou a Chopinem dojde k roztržce a vracejí se do Francie.\n\nO několik let později žijí George Sandová a Chopin na jejím panství v Nohant-Vic v napjatém vztahu. Solange je mladá žena, která svádí Chopina. Zatímco je George Sandová pod tlakem kvůli svému vydavateli, pokusí se Maurice ze strachu, že po otci ztratí i matku, o sebevraždu. Konflikt ohledně Maurice způsobí, že se Chopin odstěhuje.\n\nO několik let později v roce 1849 Chopin umírá. Krátce před tím požádá svou sestru, aby po jeho smrti odvezla jeho srdce do Polska.\n"}
{"id": "901770", "url": "https://cs.wikipedia.org/wiki?curid=901770", "title": "Jasper Fforde", "text": "Jasper Fforde\n\nJasper Fforde (* 11. ledna 1961 v Londýně) je britský spisovatel s polskými kořeny. Proslavil se sérií románů, jejichž hrdinkou je Thursday Next., agentka speciálního detektivního útvaru na odhalování literárních padělků. Stal se zakladatelem i představitelem nového literárního žánru humorné fantasy (comic fantasy).\n\nNarodil se v roce 1961 v Londýně jako syn vysokého bankovního úředníka Johna Standishe Fforde. Je spřízněn se spisovatelkou Katie Fforde, která je provdaná za jeho bratrance Desmonda Fforde. Je vnukem polského politika Josepha Retingera a pravnukem novináře E. D. Morela.\n\nVzdělání získal na pokrokové škole Dartington Hall School a první roky své kariéry začal u filmu jako pomocný kameraman a později jako asistent kamery. Spolupracoval na mnoha filmech, mezi kterými byla i známá díla jako bondovka \"Zlaté oko\", dobrodružný film \"Zoro: Tajemná tvář\" nebo thriller \"Past\".\n\nSvoji první novelu \"The Eyre Affair\" (v českém překladu \"Malér Eyrová\") vydal v roce 2001. Hlavní hrdinka vyprávění, agentka Thursday Next (Středa Další) žije v alternativním světě ovládaném společností Goliáš a má za úkol odhalovat viníky a zasahovat v případech padělání literárních děl. Novelu nechtěl zpočátku žádný vydavatel přijmout, pro její nezvyklý námět i zpracování, ale po jejím uveřejnění měla takový úspěch, že vznikla celá série a autor dopisuje stále nové příhody. Kromě této série pracuje ještě na dalších literárních projektech: Nursery Crime Division, Shades of Grey, The Dragonslayer trilogy a Standalone Novels.\n\nV současnosti žije ve Walesu se svou přítelkyní Mari Roberts.\n\nPro autorovu tvorbu je typická literární univerzálnost, slovní hříčky a pohrávání si s tradičními žánry. Jeho díla jsou žánrově nesnadno zařaditelná, obsahují obvykle různé prvky z metafyziky, fantastiky i parodie.\n\nV roce 2007 publikoval autor povídku \"Locked Room Mystery mystery\" (\"Tajemství 13. komnaty\") v britských novinách \"Guardian\"; tato povídka je dostupná i v on-line verzi. V roce 2009 otiskl ve velšské edici britského časopisu \"Big Issue\", distribuovaného bezdomovci, povídku nazvanou \" We are all alike\" (\"Jsme všichni stejní\").\n\n\nPři příležitosti knižního Fforde Ffestivalu v září 2005, vznikla i akce Fforde Ffiesta, která se od té doby koná každý rok v rodném městě hrdinky románů Středy Další, ve Swindonu. O svátečním májovém week-endu tam přijíždějí lidé z Austrálie nebo Spojených států, aby se zúčastnili bohatého programu, který propaguje autorovy knihy. Součástí programu je i vědomostní soutěž \"Dej ovoci jméno\", soutěž v rychlém čtení \"Hamleta\" nebo interaktivní představení hry \"Richard III.\".\n\nKromě literatury patří mezi autorovy zájmy především létání. Je majitelem historického letadla Rearwin Skyranger 1517.\n"}
{"id": "901771", "url": "https://cs.wikipedia.org/wiki?curid=901771", "title": "Kanton Excideuil", "text": "Kanton Excideuil\n\nKanton Excideuil ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "901772", "url": "https://cs.wikipedia.org/wiki?curid=901772", "title": "Lokomotiva U 37.0", "text": "Lokomotiva U 37.0\n\nLokomotiva řady U 37.0 je parní úzkorozchodná lokomotiva vyráběná na přelomu 19. a 20. století lineckou společností Lokomotivfabrik Krauss & Cie a pražskou První českomoravskou továrnou na stroje. U kkStB byly označeny řadou U, Československé státní dráhy postupně vlastnily 12 kusů této řady – jednalo se o stroje U 37.001 až U 37.011 a lokomotivu s chybným označením U 38.001. Zajišťovaly dopravu na úzkorozchodných tratích ČSD, tedy na tratích z Jindřichova Hradce do Obrataně a do Nové Bystřice, z Třemešné do Osoblahy, z Frýdlantu do Heřmanic, z Ružomberoku do Korytnice a na drahách Užhorod – Antalovce a Teresva – Neresnica na Podkarpatské Rusi. Tři téměř shodné lokomotivy byly dodány pro trať Králův Dvůr – Koněprusy, ty v roce 1925 obdržely označení U 37.901 až U 37.903.\n\nPro nostalgické jízdy nyní slouží renovovaná lokomotiva U 37.002, která vozí vlaky na tratích Jindřichohradeckých místních drah. Dochován je také stroj U 37.006, jenž slouží jako pomník ve stanici Ružomberok.\n\nPřehled technických parametrů lokomotivy:\n"}
{"id": "901773", "url": "https://cs.wikipedia.org/wiki?curid=901773", "title": "Kanton Hautefort", "text": "Kanton Hautefort\n\nKanton Hautefort ( ) je francouzský kanton v departementu Dordogne v regionu Akvitánie. Tvoří ho 13 obcí.\n\n"}
{"id": "901778", "url": "https://cs.wikipedia.org/wiki?curid=901778", "title": "Úvodní znělka seriálu Simpsonovi", "text": "Úvodní znělka seriálu Simpsonovi\n\nÚvodní znělka seriálu Simpsonovi patří mezi oblíbené počáteční znělky v televizi a je doprovázena jedním z nejvíce rozpoznatelných úvodních písní. Poprvé se objevila v druhé epizodě seriálu \"Malý génius\".\n\nPůvodní znělka měla dvě hlavní přepracování. První byla na začátku druhé řady, kdy byla celá znělka předělána, aby se zlepšila kvalita a některé záběry byly obecně změněny, aby byly do znělky přidány postavy, které byly zobrazené v první řadě. Druhým přepracováním byla zbrusu nová úvodní znělka, která byla vytvořena pro přechod seriálu do vysokého rozlišení, počínaje s desátou epizodou \"Jak to vlastně bylo aneb Zfalšované volby\" ve 20. řadě. Nová znělka si zachovala pořadí původní znělky s vylepšenou grafikou a bylo do ní přidáno více postav a nové vtípky.\n\nTato znělka začíná přibližujícím se žlutým názvem seriálu „The Simpsons“ přes mlhavé mraky na tmavě modré obloze. Kamera propluje otvorem písmene „P“ na rozkládající se záběr města Springfield. Znělku doprovází také nazpívaná fráze „The Simpsons“.\n\nKamera se přiblíží skrz město a pak jedním oknem levandulově natřené Springfieldské základní školy, kde Bart píše za trest větu na třídní tabuli. Když zazvoní školní zvonek, Bart ve spěchu opustí třídu a jede na skateboardu ven ze školních dveří.\n\nV dalším záběru pracuje Homer ve Springfieldské jaderné elektrárně, má na sobě ochrannou masku a drží kleštěmi zelenou tyč uranu. Neznámý zaměstnanec v pozadí jí sendvič, také s kleštěmi. Když zahouká konec směny, Homer si okamžitě sundá masku, pustí kleště a opouští práci. Během toho mu zářící tyč vyskočí do vzduchu a spadne hřbetem dolů do obleku radiace.\n\nV dalším záběru jsou Marge a Maggie u pokladny v supermarketu. Maggie, která sedí na posuvném pásu, je neúmyslně skenována spolu s potravinami a Marge čte časopis „Maminka“ („Mom Monthly“). Maggie se na displeji ukáže cena 847,63 dolarů (což představuje v té době měsíční náklady na výchovu dítěte) a spadne do nákupní tašky. Marge začne hledat svoje dítě a zpanikaří, protože ho nevidí. Maggie vykoukne z nákupní tašky a Marge si s úlevou oddechne.\n\nLíza je zobrazena na praxi kapely. Úvodní znělka koordinuje záběr a vypadá, jako kdyby hráli ve školní kapelu. Pan Largo zastaví zbytek kapely a odkáže Lízu ze zkoušky za její neortodoxní hraní na saxofon. Líza pokračuje improvizováním na své cestě ven z místnosti pro svoje kolo.\n\nZáběry členů rodiny na cestě domů s adresou Evergreen Terrace 742 jsou pak zobrazeny takto: Homer jede ve svém autě (jehož paprsky u volantu jsou zobrazeny až do roku 2009, kdy byly odstraněny) s pocitem, že něco cítí na zádech za košilí. Vyndá tyč uranu a vyhodí ji z okna. Jak se odrazí o obrubník u hospody U Vočka, jede Bart a pozoruje televizory ve výloze, kde vysílají Show klauna Šaši Krustyho; dále projíždí kolem autobusové zastávky a ukradne její ceduli. Pět neznámých nepojmenovaných osob, kteří čekají na zastávce, pak běží za autobusem, který jim nezastaví.\n\nJakmile Bart projíždí přes silnici, jede kolem auto a v něm je vidět Maggie za volantem; ale když se kamera oddálí od jejího volantu, odhaluje, že je to pouze dětská hračka a že ve skutečnosti řídí auto Marge, jen Maggie napodobuje pohyby po Marge, a nakonec oba zatroubí na svoje klaksony. Líza je znázorněna po ulici na kole a s ní knihy přivázané v předním košíku a její saxofon přivázaný vzadu na kole. Když přejede přes bouli, knihy vyletí nahoru, ale jsou omezeny na řemínku.\n\nLíza projíždí kolem stromu a přijíždí domů. Seskočí ze svého kola na příjezdové cestě a popadne svoje knihy a saxofon, a to i během toho, že kolo pokračuje v jízdě bez pomoci do garáže. Běží směrem k hlavnímu vchodu a Homer přijíždí po příjezdové cestě a zaparkuje svoje auto před garáží. Bart přeskakuje auto a potom jede ke dveřím. Homer vystoupí z auta, a vykřikne při pohledu na Margin vůz, který za ním přijíždí. Záběr se zobrazuje z Margina pohledu, jak Homer běží před autem ke dveřím v garáži. Po vstupu do jejich domu všichni rychle běží z různých směrů směrem ke gauči v obývacím pokoji a následuje gaučový gag. Po gaučovém gagu, televizor zobrazí titulky producentů.\n\nZejména v epizodě „Malý génius“ slavný Homerúv vysoce pronikavý výkřik, když běží před Marginým autem do garáže, chybí. Výkřik se přidává až ve třetí epizodě „Homerova Odysea“.\n\nPro druhou řadu byly původní mraky kompletně předělané. Většina záběrů byla velmi úzce kopírována (s některými záběry, jako například Homerův první záběr). Některé záběry a postavy byly změněny a animace byla vyčištěna.\n\nNěkolik záběrů byla nahrazena nebo modifikována: Škola je nyní oranžová s fialovými akcenty místo původní levandulové barvy. V Homerově prvním záběru v elektrárně jsou v pozadí pan Burns a Waylon Smithers, kteří studují plány na místě neznámého zaměstnance. Když zahouká konec směny, pan Burns si zkontroluje hodinky, aby zjistil, jestli fungují.\n\nKdyž Bart jede po chodníku, scenérie je odlišná, výloha televizorů se změnila v kratší a Bart si jich už jen všimne. Místo toho splétá mezi řadou vedlejších postav, kteří jsou na chodníku. Tento záběr je především kratší než při původním skateboardovém záběru.\n\nZáběr Líziny jízdy domů na kole je ustřižen, a místo toho potom, co Marge a Maggie zatroubí na svoje klaksony, je tam rychlý strh záběru, který zobrazuje významné množství vedlejších postav směrem k domu Simpsonových. Místo toho, aby Líza přijela poprvé, přijede jako první Homer. Bart přistane na Homerově autě a pak na asfaltu jede směrem k hlavním dveřím. Homer vystoupí a musí se vyhnout Líze (řekne: „D'oh!“) poté, co se dostane ven z auta, když přijíždí Líza po příjezdové cestě na kole směrem ke dveřím. V posledním záběru má rodinná televize zcela odlišný design pro televizi, která má větší retro vzhled, než je v 1. řadě.\n\nNová stálá úvodní znělka byla animována pro přechod seriálu do formátu vysokého rozlišení, a poprvé byla ve 20. řadě v epizodě „Jak to vlastně bylo aneb Zfalšované volby“. Tato znělka je podobná té předchozí, ale nabízí mnoho vizuálních změn, které využívají širokoúhlého formátu.\n\nZnělka začne jako obvykle pohybem přes kupovité mraky, zatímco tříoká vrána přelétává přes záběr. Vrána je někdy nahrazena postavami jako Shary Bobbinsová se svým deštníkem, nebo loď Planet Express z \"Futuramy\". Kamera se pak přiblíží kolem jaderné elektrárny na náměstí, kde Jimbo a Kearney uřezávají hlavu soše Jebediášu Springfieldovi (viz epizoda Mluvící hlava), která spadne na hlavu Ralphu Wiggumovi, který má zmrzlinu. Když na něho spadne, neúmyslně hodí soše kornout do oka. Kamera pak splétá přes několik budov a staveb, kde je billboard směrem ke Springfieldské základní škole a přiblíží se přes známé okno, kde Bart píše za trest větu na tabuli. Zazvoní zvonek a Bart jede na skateboardu ze školních dveří, kde jede přes hromadu listí, kterou nahrabal školník Willie a odhalí Barneyho Gumblea, který je pod listím, a on si říhne.\n\nHomer je zobrazen, jak opouští elektrárnu, a stejně jako v předchozích úvodních znělek, mu při odchodu spadne zelená tyč uranu do oděvu. Tentokrát na pozadí tohoto záběru stojí na žebříku Lenny Leonard a snaží se přepsat nápis „den bez nehody“ z 2. až 3. den, ale pak spadne ze žebříku na Carla Carlsona, který drží žebřík. Scéna se přepne na Marge u pokladny v supermarketu. Mezi produkty, co Marge kupuje, je tomákový džus a prací prostředek Mistr Lesk. Maggie je snímána a zdvojnásobuje cenu z 243,26 dolarů na 486,52 dolarů, než je dána do nákupního košíku. Když Maggie vystrčí hlavu ven z papírového sáčku, vypadá Marge relativně v klidu a nepanikaří, na rozdíl od výše uvedených znělek. Maggie pakhrozí pěstí dítěti Geraldovi, který je vedle ní v dalším nákupním košíku. V praxi kapely pan Largo odmítá Lízu, která při odchodu hraje sólo, ale pak vykoukne hlavou ve dveřích, aby ji dokončila. Jediným pozoruhodným rozdílem od předchozích úvodních znělkách jsou Sherri a Terri, které posílají SMS zprávy místo toho, aby hrály na svoje flétny.\n\nHomer je pak zobrazen, jak jede domů, a vyhodí zaklíněnou uranovou tyč z okna; přistane v klíně Otta Manna a on to sní. Bart kolem něho projíždí před potkaním několika měšťanů: Levák Bob, který švihá se svojí mačetou, Helena Lovejoyová, Apu Nahasapeemapetilon a jeho osmerčata, Vočko Szyslak, Komiksák, Disco Stu, šílená kočičí žena, bohatý texasan a šerif Wiggum hrozící obuškem, když Bart jede přes silnici. Hans Moleman vystrčí hlavu ze šachty, která na něj spadne, když přes ni přejede Marge. Tentokrát je v oranžovém kombíku namísto červeného sedanu. Maggie je usazena v sedačce uprostřed, zatímco dědeček spí vedle ní. Když Marge a Maggie zatroubí na svoje klaksony, dědeček se překvapeně probudí a vypadnou mu protézy.\n\nKamera míří přes Springfield a zastaví se na příjezdové cestě. Na rozdíl od výše uvedených znělek, Margino auto srazí Homera a nese ho na kapotě, dokud auto nezastaví a neodhodí ho dopředu, aby udělal svým tělem díru ve dveřích. Simpsonovi běží do obývacího pokoje, následuje gaučový gag a titulky jsou zobrazeny na nové širokoúhlé ploché televizní obrazovce.\n\nNěkdy plochá obrazovka spadne na zem a rozbije se, ale na rozdíl od epizody „Pětka je pro Barta málo“ se plochá televize už rozbíjet nebude.\n\nV 500. epizodě byla v úvodní znělce montáž všech předchozích gaučových gagů.\n\nTvůrce Simpsonů Matt Groening vyvinul dlouhou úvodní znělku pro první řadu seriálu \"Simpsonovi\", aby snížil potřebnou animaci pro každou epizodu, ale každý týden vytvořil oba gagy jako náhradu za opakovaný materiál. V prvním z původních gagů se ukazuje záběr Springfieldské základní školy, kde Bart píše větu na tabuli. Tato věta, která se mění z epizody na epizodu, se stala známou jako \"tabule\". Druhý gag je známý jako \"gaučová scéna\", ve které dochází k události, kdy rodina usedá na gauč, aby sledovala televizi. Groening, který v dětství nevěnoval televizi velkou pozornost, si nebyl vědom toho, že by byla délka takové znělky v té době neobvyklá. Epizoda \"Malý génius\" byla první, která představovala celou řadu úvodních záběrů. Úvodní hudbu, která hraje během znělky, složil Danny Elfman v roce 1989 poté, co za ním Groening přišel a požádal ho o úvodní hudbu v retro stylu. Skladba, která trvala dva dny k vytvoření, patří k nejpopulárnější hudbě v jeho kariéře.\n\nV epizodě \"Bart propadá“ ve 2. řadě se představila upravená úvodní znělka, která byla zkrácena o patnáct sekund od své původní délky zhruba 1 minuty a 30 sekund. Úvodní znělka v první řadě ukazovala, že Bart kradl ceduli \"zastávka\"; zatímco v nové znělce projíždí kolem několika postav, které byly představeny během předchozí řady. Počínaje touto řadou existovaly tři verze znělek: plná zhruba 1 minuta 15 sekund dlouhá verze, 45sekundová verze a 25sekundová verze. To dalo střihačům seriálu větší volnost.\n\n\"Jak to vlastně bylo aneb Zfalšované volby\" (20. řada) byla první epizodou seriálu \"Simpsonovi\" s vysíláním v televizi ve vysokém rozlišení (720p), i když to není poprvé, co se \"Simpsonovi\" objevili ve vysokém rozlišení, protože film \"Simpsonovi ve filmu\" byl vytvořen v HD rozlišení. Tato epizoda byla první, ve které byla představena nová úvodní znělka. Byla to první velká trvalá změna seriálu od znělky přidané v druhé sezóně; předchozí změny zahrnovaly variace v délce znělky a speciální jednorázové úvody pro \"speciální čarodějnické díly\", stejně jako hrstka dalších. Tato nová znělka také obsahuje 3D animaci, když je kamera nad Springfieldem. Tvůrce seriálu \"Simpsonovi\" Matt Groening řekl novinám \"New York Post\": \"Mraky na samém začátku během názvu seriálu byly pro mě vždycky neuspokojivé. Mojí původní režií směrem k animátorům bylo, aby mraky byly co nejrealističtější, a jak procházíme skrz mraky, tak že vstupujeme do toho kresleného vesmíru Simpsonových. Nakonec, po několika desetiletích, se přiblížili tomu, co jsem měl na mysli. Nedokonalé, ale lepší.\"\n\nDvě původní varianty byly dále rozšířeny na tyto varianty:\n\n\nBillboard je běžný vizuální vtip přidaný do úvodní znělky od roku 2009 s vysokým rozlišením. Na střeše budovy je vidět billboard, který je přes ulici směrem k základní škole, jakmile projíždí kamera skrz město. Billboard se mění každou epizodu. První epizoda s billboardem byla \"Jak to vlastně bylo aneb Zfalšované volby\", kde je na billboardu napsáno: \"Krusty: Nyní pohřební služby\".\n\nTabule (anglicky blackboard gag) je běžný vizuální vtip, který se vyskytuje během úvodních záběrů mnoha epizod. Bart Simpson píše za trest větu na tabuli; když zazvoní školní zvonek, okamžitě přestane psát a utíká z učebny. Věta, kterou píše na tabuli, se mění z epizody na epizodu. Ve starších dílech bývalo občas použito volného překladu. Zprávy na tabuli mohou zahrnovat politický humor jako \"Plivání nepatří do svobody projevu\", odkazy na pop kultury jako \"Už nikdy se nesmím koukat na mrtvoly\" (viz film \"Šestý smysl\"), na botaniku a komiks jako \"Čtyřlístek není zmutovaná zrůdička\" nebo meta-reference jako \"Nejsem dvaatřicetiletá žena\" (ve vztahu k Bartově hlasové herečce Nancy Cartwrightové) a \"Tyhle hlášky už nikdo nečte\". Pokud je to možné, Bart opisuje větu za neposlušnost, kterou píše na tabuli (např. za vrzání křídy, když je vyvolán, aby něco napsal na tabuli \"Už nikdy nebudu vrzat křídou\", za uvádění uvozovek \"Už nikdy nebudu používat zkratky\" nebo za jeho dyskoordinaci \"Už nikdy nebudu pít kafe\" nebo věta \"Už nikdy nebudu odcházet od nedoko... (nčené práce)\" na jeden řádek). Ve filmu \"Simpsonovi ve filmu\" je věta \"Nebudu si ilegálně stahovat tenhle film\" odkazem na pirátství. Animátoři jsou schopni rychle vytvářet věty na tabuli a v některých případech je změnili tak, aby odpovídaly aktuálním událostem. Například v epizodě \"Homer kacířem\" (4. řada, 1992) psal na tabuli: \"Už nikdy nebudu nadávat na New Orleans\". Věta byla napsána jako ospravedlnění města za spornou píseň z minulé epizody, ve které bylo nazváno město jako \"domov pirátů, opilců a děvčat\" (home of pirates, drunks and whores)\". Mnoho epizod neobsahuje tabuli, protože je vystřižena, aby poskytla větší prostor pro příběh, děj a reklamy. V epizodě \"Čtyři chyby a jeden pohřeb\" (25. řada, 2013) Bart píše větu \"Budete nám chybět paní K\" jen jednou, v úctě k nedávné smrti Marcie Wallaceové, která mluvila Ednu Krabappelovou. V první epizodě poté, co Donald Trump vyhrál v roce 2016 prezidentské volby ve Spojených státech, Bart píše \"Mít pravdu stojí za prd\" s odkazem na epizodu v roce 2000 \"Nebárt se budoucnosti\", kde je Líza po Trumpovi jako prezidentka.\n\nBěhem úvodní znělky je Líza vyřazena z nácviku kapely za její nekonformní hraní na saxofon. Vychází z místnosti a hraje sólo na saxofon, které se někdy mění. Některá sóla mají podobnosti s díly Donovana, Franka Zappy, Jamese Browna a Charlieho Parkera. Skladatel seriálu Simpsonovi Alf Clausen uvedl, že hudebníci, kteří hrají sóla, se nesnaží hrát na úrovni druhého stupně a místo toho \"myslí na Lízu jako na opravdu dobrého hráče\". Líza hraje na barytonový saxofon, ale podle Matta Groeninga \"nehraje vždy na barytonový saxofon, protože animátoři nevědí, jak vůbec vypadá, a tak změní tvar a barvu z epizody na epizodu.\"\n\nPo přechodu na produkci v HD rozlišení hraje občas Líza svoje sólo na jiném hudebním nástroji než na saxofon. Od 20. do 29. řady hrála také na trumpetu, na violu nebo housle, tubu, baskřídlovku, klarinet, theremin nebo na harfu. V tomto posledním případě táhne tento hudební nástroj s sebou a pokračuje v hraní na harfu, jakmile ji pan Largo odkáže z místnosti. Když Líza jede domů na kole poté, co hrála na jiný hudební nástroj, zdá se, že ho má stále s sebou.\n\nGaučový gag (též známá jako gaučová scéna, anglicky couch gag) je běžný vizuální vtip v závěrečné části úvodní znělky. Gaučový gag se obecně mění z epizody na epizodu a obvykle nabízí rodině Simpsonů gauč v obývacím pokoji. Typický gag zobrazuje rodinu Simpsonovi, kteří běží do obývacího pokoje, jen aby jí přihodil drobný problém s gaučem, ať už je to bizarní a neočekávaný obyvatel, zvláštní umístění gauče, například na stropě nebo v mnoha dalších situacích.\n\nV syndikované verzi bývá pro 1. až 5. řadu gaučový gag nahrazen gaučovým gagem z epizody \"Medvídek\". V českém znění to však není nahrazeno.\n\nGaučový gag se často používá k tomu, pokud je epizoda delší nebo kratší, v závislosti na délce samotné epizody. Například delší gaučové gagy byly použity k naplnění času v kratších epizodách, například v epizodě \"Lízino první slovo\" a v epizodě \"Nastrčená osoba\" a \"Mys hrůzy\". Prodloužený gaučový gag byl také použit v první epizodě \"Jak to vlastně bylo aneb Zfalšované volby\", která použila novou úvodní znělku, ve kterém rodina pronásleduje gauč po celém světě. Další dlouhý gaučový gag byl v 500. epizodě \"Konečně zmizte!\", ve kterém je zobrazena montáž všech předchozích gaučových gagů.\n\nV roce 2006 začal britský televizní kanál Sky 1 inzerovat seriál \"Simpsonovi\" pomocí přetvoření úvodní znělky na hranou verzi v režii Chrise Palmera. S výjimkou prvního záběru, ve kterém se z mraků objevuje logo, je v této verzi přítomna každá část znělky, při níž bylo natočeno i více Bartových nápisů na tabuli a gaučových scén. Na konci této znělky je připojena zpráva \"Přijďte domů na \"Simpsonovi\" na Sky One\". Tato verze byla při premiéře v Americe použita namísto úvodní znělky v 17. řadě v epizodě \"Homere Simpsone, tohle je vaše žena\". Hraná verze znělky se také stala internetovým hitem předtím, než byla odvysílána v této epizodě, a to bylo Groeningovo rozhodnutí ji použít. Al Jean komentoval v tiskovém prohlášení, že \"byl prostě překvapen, že jsou lidé, kteří chtějí být známi, aby vypadali jako Simpsonovi.\"\n\nVánoční znělka byla animována pro epizodu \"Kill Gil – první a druhý díl\" a později znovu vysílána v epizodě \"Burns a včely\". Tato verze začíná prvními dvěma verši instrumentální verze německé vánoční koledy \"Tannenbaum\" a pak začne běžná úvodní hudba. Tato verze je podobná normální verzi s výjimkou několika klíčových rozdílů:\n\n\nNakonec je gaučový gag, kde rodina sedí na gauči a kamera se oddálí, aby odhalila, že se rodina odráží ve vánoční ozdobě, která je na vánočním stromku.\n\nDalší vánoční verze znělky se objevila v epizodě \"Vzpomínky na bílé Vánoce\".\n\nPro film \"Simpsonovi ve filmu\" byl vytvořen zcela jiný postup a obsahuje orchestrální verzi úvodní znělky upravenou Hansem Zimmerem. Kupovité mraky jsou zobrazeny v poměru stran obrazu 16:9 s černými postranními pruhy na obou koncích obrazovky. Jakmile se v mracích objeví logo \"The Simpsons\" (v češtině je nazpívána verze „Simpsonovi“), letí profesor Frink v jednom z jeho vynálezů nesoucí nápis \"MOVIE\" a hlásá \"Hrá-jou ve filmu!\". Frink narazí na jeden z postranních pruhů, postranní pruhy ustoupí a kamera pak splétá přes město s několika hlavními orientačními body. Scéna se změní na pana Burnse, který se převrhne pod extra hmotností zubní pasty na zubním kartáčku, kterou mu Smithers vymáčkl. Kamera pak míří kolem hospody U Vočka do Kwik-E-Martu, kde Apu tajně mění na krabičce mléka datum spotřeby z roku 2006 na rok 2008. Kamera se pak přiblíží před Springfieldskou základní školu, kde Jimbo, Dolph a Kearney zvedají Martina Prince na stožár za jeho spodní prádlo a zdraví ho, jako kdyby byl vlajka. Kamera pak přejde skrz okno školy, kde Bart píše na tabuli větu \"Nebudu si ilegálně stahovat tenhle film\", která je odkazem na pirátství předtím, než se znělka rychle přepne na kapelu Green Day, kteří pořádá koncert u Springfieldského jezera, který hraje ve svém vystoupení úvodní hudbu filmu.\n\n\"Rád létá a ne že ne\" (19. řada) byla v Americe první novou epizodou po premiéře filmu \"Simpsonovi ve filmu\" a úvodní znělka této epizody je zpětným odkazem k filmu. Bart píše na tabuli větu \"Nebudu čekat 20 let, abych natočil další film\" a jede na skateboardu přes Springfield, který se stále zotavuje z incidentu kupole. Několik filmových postav se znovu objevuje včetně prezidenta Schwarzeneggera, víceoké veverky, Colina, Russa Cargilla a lékařské ženy. Také vidíme, že dům Simpsonových je stále ve výstavbě a silo je připoutáno k Homerově vozu. Poprvé se v seriálu objevuje během gaučového gagu Spidervepř a Homer na něho řekne: \"Moje letní lásko!\".\n\nZvláštní úvodní znělka, která představuje videoklip \"Tik Tok\" od zpěvačky Ke$ha, byla vytvořena pro epizodu \"Panu dozorci s láskou\" podporující \"Fox Rocks\" týden. Je to první kanonická epizoda, která neobsahuje hudební znělku v libovolné verzi. Znělka začíná, že se Líza probudí a pak popadne Milhouseovy brýle. Pak se ukáže, že si školník Willie lije na zubní kartáček whisky. Poté dává whisky paní Krabappelové, která se ji napije předtím, než popadne Willieho a přetáhne ho do učebny. Na chodbě mají Sherri, Terri a Martin pedikúru, zatímco Ralph si hraje v krabici na ztráty a nálezy. Kolem jdou ředitel Skinner a inspektor Chalmers. Tři rváči jsou v učebně a vyhodí do vzduchu dva telefonní automaty, kde se z nich vysypou mince. Pak se zobrazí hudební místnost a autobus, kde Otto spadne. Záběr pak ukazuje Nelsona, jak zpívá předtím, než se zobrazí záběr uvnitř baru U Vočka, ve které se pere skupina lidí. Marge přichází, odtáhne Homera z baru do svého auta a jedou domů. Poté na záběru se zobrazí několik postav. Marge a Homer přijedou domů, kde na ně Líza, Bart (oblečen jako raper) a Maggie čekají. Všichni jdou do obývacího pokoje a sedí na gauči, než je zvedne řada postav. Rodina pak usíná.\n\nPocta k dramatu televizní stanice AMC \"Perníkový táta\" se použila jako úvodní znělka epizody \"Po čem animované ženy touží\", která byla vytvořena podle melodie \"Crystal Blue Persuasion\" od Tommyho Jamese a Shondellse. Píseň je také použita v dramatu \"Perníkový táta\" v epizodě \"Proplouvání nad tím vším\" jako odkaz k modrobarevnému metamfetaminu, který produkovala hlavní postava seriálu Walter White.\n\nTato znělka začíná parodií na úvodním názvu seriálu \"Perníkový táta\", kde je na obrazovce zobrazený název seriálu \"Simpsonovi\" se symboly prvků Thoria (Th) a Silikonu (Si), které se objevují na začátku každého slova. Marge, která se utrpěně chová jako Walterova žena Skyler, sedí na gauči a pije kávu. Odejde do kuchyně, aby začala péct košíčky s použitím potravinářského barviva, aby se barva těsta změnila na modrou, přidala polevu a namazala je v jiných odstínech této barvy. Vloží jednu dávku do stříbrné aktovky, kterou dává Bartovi předtím, než Bart opustí dům. Homer, oblečený do tmavého klobouku a slunečních brýlí Waltera jako osoba \"Heisenberg\", prochází kolem ochutnat těsto, zatímco Marge peče a on se později probudí z napařené vůně. Scéna se přepne na trh u kostela, ve kterém Marge prodává Milhouseovi košíček, zatímco se Homer dívá z dálky. Když se scéna přepne do domu Simpsonových, kde si Marge přepočítává svůj výdělek pomocí stroje na počítání bankovek, svazuje peníze do balíčku a přidává je k velké hromadě na jídelním stole. Kamera se oddálí, aby odhalila hranou scénu (převzatou z epizody \"Rizikový příplatek\"), kde Walter White a jeho partner Jesse Pinkman sedí na gauči a popíjí pivo během sledování této znělky v televizi.\n\nEpizoda \"Simpsorama\" (26. řada, 6. díl) začíná parodií úvodního názvu \"Futurama\", který zahrnuje úvodní hudbu \"Futuramy\" a text \"Seriál, kterému došly nápady, se střetává se seriálem, kterému došly díly\". Končí gaučových gagem, kde si Simpsonovi sednou na gauč, aby zjistili, že gauč je ve skutečnosti Hedonismbot.\n\nTato znělka byla použita pro epizodu \"Hříchy našich otců\". Znělka začíná jako obvykle, dokud nevyjede Bart na skateboardu ven ze školy a nepřistane do hromady listí. Probudí v něm Barneyho, který mu pak vezme skateboard a zlomí to na dvě půlky, aby ho donutil jít domů pěšky. Když Homer pracuje, upustí kleště, žhavá tyč mu vyskočí do pusy a on ji polkne předtím, než spadne na zem. Ve škole, když Largo propouští Lízu, zasáhne ji o dveře saxofon a ona spadne; pak saxofon dopadne na ni. Dále je vidět Maggie na volantu, ale když se kamera oddálí, odhalí, že ve skutečnosti řídí auto, zatímco Marge spí na zadním sedadle. Pak se probudí, když auto vyjede z útesu a jede přes stodolu. Během tohoto procesu se dostane do auta kuře a sedí vedle Maggie a kdáká, než si ona vyndá dudlíč a dá to kuřeti do zobáku, a poté vjedou do jezera, kde se vůz potápí. Marge a kuře se pak vynoří na povrch, ale Maggie se již nevynoří. Na konci je zobrazen gaučový gag, kde jde Bart sám do místnosti a nese s sebou svůj zlomený skateboard. Poté, co zavolá svoji rodinu a zjistí, že tu nikdo není, vezme si fotografie členů rodiny a položí je na gauč, a když sedí, poznamená: \"Jo! Konečně mám ovladač já!\".\n\nBritský pouliční umělec a politický aktivista Banksy se podílel na vytvoření úvodní znělky a gaučového gagu pro epizodu \"Bartball\" ve 22. řadě, a to bylo poprvé, kdy byl pozván umělec pro napsání scénáře k seriálu. Jean si ho nejprve vzal na vědomí poté, co viděl v roce 2010 jeho film Exit Through the Gift Shop. Jean uvedl: \"Pojmem v mé mysli bylo: 'Co kdyby tenhle pouliční umělec přišel a udělal nám znělku?'\" Režisérka seriálu \"Simpsonovi\" Bonnie Pietila byla schopna kontaktovat umělce prostřednictvím producentů filmu a zeptala se, jestli by měl zájem o napsání znělky. Jean řekl, že Banksy \"poslal zpět desky do značné míry, co jste viděli.\" Tvůrce seriálu Matt Groening dal myšlenku požehnání a snažil se vytvořit znělku, aby byla co nejblíž Banksyho původnímu scénáři.\n\nPřibližně první půl minuty úvodní znělky zůstává stejná s několika zvláštnostmi: na několik stěn a dalších veřejných prostranství je nastříkáno slovo \"BANKSY\". Věta na tabuli (\"Už nikdy nebudu psát po zdech\") je napsána po celé stěně učebny, hodin, dveří a podlahy. Po příjezdu k domu Simpsonových se přiblíží kamera k záběru rodiny na gauči, ale pak se zvětší, aby ji ukázala jako obrázek visící na zdi fiktivního zámořského asijského animačního studia a manufakturu ve špatných podmínkách. Barva animace se rychle mění na šedou a hudba se změní dramatickým způsobem na hudbu z filmu Schindlerův seznam. Velká skupina unavených a nemocných umělců kreslí na animační celuloidové papíry na seriál Simpsonovi mezi hromadami lidských kostí a toxického odpadu, kde jedna umělkyně podává bosému pracujícímu dítěti animační papír, který to myje v sudu tekutiny s biologickým rizikem. Malá koťátka jsou házena do štěpkovače, aby zajistila výplň plyšových panenek Bart Simpson. Hračky jsou pak umístěny do vozíku taženého smutnou pandou, která je poháněna mužem s bičem. Muž přepravuje krabice s logem seriálu \"Simpsonovi\" na boku a používá k tomu jazyk z sťaté hlavy delfína, aby zajistil zalepení balíků. Jiný zaměstnanec používá roh nemocného jednorožce k rozbíjení otvorů ve středu DVD \"Simpsonovi\". Nakonec kamera odhalí, že manufaktura je obsažena v ponuré verzi loga 20th Century Fox, obklopený ostnatým drátem, světlomety a strážnou věží.\n\nScénář pro seriál \"Simpsonovi\" je vytvářen ve filmové společnosti Film Roman, která sídlí v Kalifornii. Nástěnky, hlasové stopy a barevné pokyny jsou poté odeslány společnosti AKOM, společnosti v Soulu v Jižní Koreji. Podle Nelsona Shina, zakladatele společnosti AKOM, obdrželi scénář pořadu v srpnu 2010. Věřil, že sekvence je \"nadměrná a urážlivá\", a proto prosazoval některé temné žertíky, které měly být odstraněny. Byl úspěšný, i když \"ne zas tak moc, jak se snažil.\" Například ve scénáři měli dělníci na sobě slaměné kuželové klobouky, ale ty byly odstraněny. Standardy a postupy oddělení Foxu také požadovalo několik změn, ale podle Jeana \"je to na 95 procent tak, jak si to [Banksy] přál.\" Banksy řekl britskému deníku The Guardian, že jeho počáteční posloupnost byla ovlivněna dlouhodobým používáním animačních studií seriálu \"Simpsonovi\" v Soulu v Jižní Koreji. V novinách se také uvádí, že vytvoření znělky \"je údajně jedním z nejvíce chráněných tajemství v americké televizi – srovnatelné s utajením Banksyho vlastní identity.\" Přestože připouštějí skutečnost, seriál \"Simpsonovi\" je většinou animovaný v Jižní Koreji, Jean pokračoval s tvrzením, že scény zobrazené ve znělce jsou \"velmi fantazijní, dalekosáhlé. Žádná z věcí, která se tam zobrazuje, není pravdivá. Toto prohlášení by mělo být samozřejmé, ale důrazně to uvedu.\" \n\nPo kladné reakci na úvodní znělku od Banksyho přišli Matt Groening a Jean za kanadským animátorem a tvůrcem seriálu Ren a Stimpy Johnem Kricfalusim a zeptali se ho, jestli by mohl udělat něco podobného pro epizodu \"Bartův nový hrdina\". Původně chtěli, aby se vydal do scénářů a pak nechal své pravidelné posádky oživit, ale Kricfalusi trval na tom, aby animaci provedl sám, vysvětloval, že \"kdybychom to udělali, nikdo by ani nevěděl, že já měl s tím něco společného, protože by to skončilo na modelech a všechny by od pózy k póze.\" Na seriálu \"Simpsonovi\" kreslí animátoři klíčové pózy a nechávají tweenery interpolovat mezi těmito pózemi. Interpolace je ale přímá animace typu A-B. Tento způsob animace končí tím, že postavy budou jen od póze k póze. Kricfalusi vysvětluje, že \"na \"Simpsonech\" jsem chtěl se pokusit pohybovat postavy bláznivě zábavnými způsoby, a to nejen aby vypadali legračně pokaždé, když se zastaví\" a dále rozpracoval \"že způsob, jakým se věci staly, byl ještě víc důležitější než to, co se dělo v mé práci. Nemůžete psát vizuální výkon, musíte to vlastně kreslit.\"\n\nUkázal Groeningovi a showrunnerovi Al Jeanovi svoje skeče z bloku Adult swim a Groening odpověděl, že mu dá volnou ruku, aby dělal 35sekundový segment. Groening mu řekl, aby porušil všechna pravidla seriálu \"Simpsonovi\", ale Kricfalusi vysvětloval, že \"se snažil neporušovat žádná pravidla v osobností postav, jen při vytváření vizuálů. Nechápal jsem žádné modely – ani moje vlastní\". Čím více pravic se mu podařilo, tím více byli Groening a Jean potěšeni s jeho výsledkem. Na rozdíl od Banksyho, který žije v tajnosti, Kricfalusi byl zapojen do všech detailů, a dokonce dohlížel na dabing závěrečného soundtracku. Zatímco Kricfalusi animoval 2D díly, měl Johnu Kedziemu pomoci s počítačovou grafikou a Sarah Harkeyové a Tommy Tannerovi dělat asistenta animace.\n\nGaučový gag pro epizodu byl kriticky uznávaný televizními kritiky. Amid Amidi z Cartoon Brew říká o revoluční znělce a vysvětluje, že \"ve 35 krátkých a sladkých sekundách osvobodí animaci seriálu \"Simpsonovi\" po grafické banalitě.\" Pokračoval: \"Vizuální vzhled seriálu, která byla tak pečlivě řízena jejími producenty, se stává obratným a neohraničeným hřištěm pro grafickou hru a rovnováha tvůrčí autority se posunuje od spisovatelů na animátory v jednom úpadku.\" Při srovnání s Banksyho znělkou dospěla Amidi k závěru, že je to \"ve skutečnosti mnohem podvratnější, protože se zaměřuje téměř výhradně na vytváření obrazového prohlášení, odkládající dominantní literární prvky seriálu na zadní sedadlo\". Podobně napsala Katey Rich, že oceňuje, že \"Simpsonovi jsou vždy ochotni tlačit obálku různými způsoby\", ale připustila, že \"[jí] to bude nějaký čas trvat, než se [jí] dostanou Marge Simpsonová s protáhlýma nohama a Homer Simpson do mozku.\"\n\nBill Plympton napsal a oživil šest gaučových gagů, jeden pro epizodu \"Mé srdce patří Bartovi\", kde se Homer zamiluje do pohovky… dokud nevidí Marge, druhý pro epizodu \"Pěst na oko\", ve kterém jsou Homer, Marge, Bart, a Líza v gangsterském příběhu třicátých let vyzbrojeni několika zbraněmi, které jsou odhaleny jako dary, jakmile Maggie zapne světlo. Šestý pochází z epizody \"Scénky z manželského života\", což je nová verze jeho filmu z roku 1987 \"Your Face\" nahrazena s Homerovou tváří.\n\nGaučový gag pro epizodu \"Falešný virtuós\", který se v Americe vysílal 12. května 2013, byl vytvořen Sethem Greenem ze společnosti Stoopid Buddy Stoodios, který je autorem televizního seriálu Robot Chicken.\n\nGuillermo del Toro režíroval tříminutovou úvodní znělku pro \"Speciální čarodějnický díl XXIV\", který obsahoval četné odkazy na horory a sci-fi filmy včetně jeho vlastních filmů.\n\nGaučový gag pro epizodu \"Šáša na odpis\", vysílaná v Americe 28. září 2014, byla vytvořena nominovaným akademickým surrealistickým animátorem Donem Hertzfeldtem oceněného akademií, který byl doporučen na show Mikea B. Andersona. Zobrazuje Homera, který se pomocí dálkového ovladače pohybuje v čase, aby se vrátil k původní podobě z roku 1987 z pořadu Show Tracey Ullmanové, a pak se náhodou dostane do vzdálené budoucnosti inkarnačního seriálu \"Sampsanovi\", kde on a jeho rodina se vyvinuli do groteskních, bezduchých, chytlavých mutantů. Homer vidí okno vyvolávající vzpomínky na to, kdy byl seriál čistější a pravdivější a kde v jedné ze tří záblesků Marge říká: \"Pořád tě miluju Homare\". Homer se cítí smutný, když se vrací do bastardizovaného světa, v němž žije. Al Jean to považoval za \"bláznivější, než jsme si mysleli\", a \"nejškodlivější, co jsme kdy udělali\".\n\nGaučový gag pro epizodu \"Matleti ze Springfieldu\", který se v Americe vysílal 17. května 2015 představující Ricka a Mortyho z kresleného seriálu z bloku Adult Swim Rick a Morty.\n\nGaučový gag pro epizodu \"Mléčné mutageny\", která byla v Americe vysílána 10. ledna 2016, obsahuje hostujícího animátora Stevea Cuttse LA-Z Rider s více než 14 miliony zhlédnutí na YouTube. Fox předpovídal nízkou sledovanost kvůli překročení NFL, které posunulo začátek premiéry na 20:20. Navzdory tomu byla epizoda nejvíce sledovaná ve 27. řadě se sledovaností 8,3 milionu zhlédnutí.\n\nÚvodní znělka pro epizodu \"Marge taxikářkou\" byla provedena ve stylu pixelového umění, kterou vytvořili australští animátoři Paul Robertson a Ivan Dixon. Australský skladatel Jeremy Dower vytvořil čipovou verzi úvodní písně, která byla použita v této verzi.\n\nÚvodní znělka byla parodována do šesti epizod seriálu \"Simpsonovi\":\n\n\nÚvodní znělka byla několikrát vybrána jako jedna z nejlepších znělek v televizi všech dob. V roce 2010 ve vydání časopisu TV Guide byla znělka \"Simpsonových\" zařazena na první místo v seznamu top 10 televizních znělek, které si zvolili čtenáři. V roce 2017 James Charisma z časopisu Paste zařadil úvodní znělku na první místo na seznamu 75 nejlepších titulů TV znělek všech dob.\n\n"}
{"id": "901781", "url": "https://cs.wikipedia.org/wiki?curid=901781", "title": "Škoda Kodiaq", "text": "Škoda Kodiaq\n\nŠkoda Kodiaq je druhé SUV značky Škoda. Je větší než SUV Karoq. Začal se vyrábět v roce 2016. Základem je platforma VW Group MQB, sdílená také s nejnovější generací Volkswagen Tiguan a SEAT Tarraco. Je však větší než Tiguan a je to první sedmimístná Škoda. Disponuje širokou výbavou, například Wi-Fi, systémem monitorování okolí vozu, asistentem couvání a prediktivní ochranou chodců.\n\nKoncept \"„Vision S”\" se objevil v březnu 2016 na autosalonu v Ženevě. Konečné SUV se představilo 29. září 2016 na autosalonu v Paříži a první vozy byly zákazníkům dodány v únoru 2017. Cena vozu se v Česku pohybuje mezi 670 000 až 1,2 milionu korun. O Škodu Kodiaq je obrovský zájem, čekací lhůty se mohly u nejžádanějších motorizací vyšplhat až na šest měsíců.\n\nJeště před oficiálním zveřejněním ceny tuto hodnotili zástupci jednotlivých závodů koncernu Volkswagen jako příliš nízkou.<ref name=\"ekonomika.idnes.cz/skoda-seat-ceny-aut-kodiaq-095-/eko-doprava\"></ref> Na nízkou cenu si stěžoval především Seat, se kterým si Škoda částečně konkuruje.\n\nAutomobil nese název \"Kodiaq\" podle největšího žijícího poddruhu medvěda hnědého, medvěda kodiaka. Psaná podoba tohoto jména je odvozena z jazyka původních obyvatel z kmene Alutiiqů. V prosinci 2015 si Škoda nechala jméno oficiálně zaregistrovat, a to přímo v kategorii SUV vozů. Jméno firma oficiálně potvrdila v květnu 2016. Původně se spekulovalo zejména nad názvy \"Snowman\" (z angl. sněhulák) a \"Polar\", které však již dříve označil někdejší šéf Škody Vahland za mediální spekulace.\n\nTop Gear ocenil Škodu Kodiaq titulem „Nejlepší automobil pro velké rodiny” již na konci roku 2016. Kodiaq také získal titul Auto roku 2017 v České republice, Polsku a Bulharsku, SUV roku v Číně a Francii a auto roku s pohonem všech kol v Německu. Je vítězem hodnocení německého časopisu Auto Test za rok 2017 a vítěz auto roku 2017 britských magazínů Auto Express a What Car?. Získal rovněž cenu Red Dot Design Award za rok 2017.\n\nŠkoda Kodiaq se začala objevovat ve statistikách prodejů od září 2016, nicméně největší zájem o ni byl dosud zaznamenán v květnu roku 2017, kdy se prodalo přes 700 kusů a celkově byl Kodiaq šestým nejprodávanějším vozem v ČR. V červenci 2017 se také poprvé stal nejprodávanějším SUV české automobilky, poprvé se totiž umístil před končící Škodou Yeti. V květnu 2018 to bylo nejprodávanější SUV v ČR před Škoda Karoq a Dacia Duster.\n\nKodiaq se na českém trhu nabízí se čtyřmi motorizacemi. Základní motorizací je motor 1.4 TSI ACT 110 kW, který se může pojit s automatickou převodovkou DSG, nebo s pohonem všech kol 4x4. Další benzínovou motorizací je 2,0 TSI naladěný na 132 kW, který se pojí výhradě s pohonem všech kol a sedmistupňovou automatickou převodovkou DSG. Vznětové motorizace zastupují motory 2,0 TDI/110 kW, který může být spojen s manuální převodovkou a pohonem všech kol 4x4, automatickou převodovkou DSG a pohonem všech kol 4x4, nebo pouze s pohonem předních kol a sedmistupňovým automatem DSG. \n\nMotor 2,0 TDI/140 kW se pojí výhradně s automatickou převodovkou DSG. V zahraničí je v nabídce benzínový motor 1,4 TSI/92 kW, který se ovšem dodává bez systému deaktivace poloviny válců ACT. \n\nNové varianty \"Kodiaq Scout\" a \"Kodiaq Sportline\" byly představeny na Ženevském autosalonu v březnu 2017. Výška Kodiaq Scoutu se zvýšila z 187 mm na 194 mm a došlo ke změnám v konstrukci. Mezi ně patří přední a zadní ochrana spodku nárazníkem a stříbrná zrcátka. Scout přichází v provedení 4x4 s jedním turbo benzínovým motorem TSi a dvěma turbo dieselovými motory TDi. Kodiaq Sportline přináší nové provedení více do sportovního stylu, některé části jsou vyráběny v černé barvě, mají sportovní sedadla, kožený volant, velká hliníková kola a pedály jsou vyrobeny z hliníku.\n\n\"Kodiaq RS\" (\"vRS\" ve Spojeném království) byl představen na Pařížském autosalonu v říjnu 2018. Jednalo se o nejrychlejší Kodiaq a nejdražší Škodu, cena se mohla vyšplhat až na 1,5 mil. Kč. Využívá nejvýkonnější vznětový motor Škodovky, čtyřválcový 2,0 Bi-TDI 4x4 produkuje nejvyšší výkon 176 kW a maximální točivý moment 500 Nm. Kodiak RS má modernizovaný design, 20palcová hliníková kola mají 17palcové červeně lakované brzdové třmeny, virtuální kokpit, vyhřívaná přední sportovní sedadla, LED světlomety, z kůže a karbonové kůže jsou vyrobeny sportovní čalouněné sedačky, volant, prah dveří a nástupní lišty dveří. Kodiaq RS vytvořil nový rychlostní rekord v Nürburgringu pro jakékoliv sedmimístné SUV. Od roku 2019 používá automobily Kodiaq vRS i britská policie.\n\nNový vůz \"Kodiaq GT\" je první Škoda od osmdesátých let ve variantě kupé. Kodiaq GT byl představený na autosalonu v Kantonu 16. listopadu 2018. Určený je jen pro Čínu a je k dispozici se dvěma 2.0 l benzinovými motory (137 kW a 162 kW).\n\nOffroadový dvoudveřový prototyp pick-upu postavený na základech SUV Kodiaq (jediný kus na světě) navrhli a konstruují studenti ze Středního odborného učiliště Škoda Auto. Je nalakovaný ve speciální barvě oranžová Sunset (navržené studenty), má výkonný naviják a sedmnáctipalcová kola Rockstar se speciálním vzorkem. Pro lepší průchodnost terénem žáci výrazně zvedli světlou výšku o deset centimetrů, díky instalaci větších kol s vyššími bočnicemi. Pod kapotou bude dvoulitrový přeplňovaný benzinový motor o výkonu 140 kilowattů. Ložná plocha bude osvětlená a světelná rampa bude po vzoru offroadových speciálů i na střeše.\n\n\n"}
{"id": "901784", "url": "https://cs.wikipedia.org/wiki?curid=901784", "title": "Hrádka", "text": "Hrádka\n\nHrádka je rekreační osada nalézající se na zelené turistické značce vedoucí z Košova do Lomnice nad Popelkou. V osadě se nalézá 21 domů využívaných převážně k rekreaci. Tato osada je položena na jižní straně kopce a poskytuje úchvatné výhledy směrem na Jičín a východní část Krkonoš. Přímo na proti osadě se nachází hora Tábor a vzhledem k nadmořské výšce cca 640 m.n. se zde v zimním období nachází více sněhu oproti okolní krajině.\n"}
{"id": "901790", "url": "https://cs.wikipedia.org/wiki?curid=901790", "title": "Kanton Montagrier", "text": "Kanton Montagrier\n\nKanton Montagrier ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "901791", "url": "https://cs.wikipedia.org/wiki?curid=901791", "title": "Kanton Montpon-Ménestérol", "text": "Kanton Montpon-Ménestérol\n\nKanton Montpon-Ménestérol ( ) je francouzský kanton v departementu Dordogne v regionu Akvitánie. Tvoří ho osm obcí.\n\n"}
{"id": "901792", "url": "https://cs.wikipedia.org/wiki?curid=901792", "title": "Lukáš Opiela", "text": "Lukáš Opiela\n\nLukáš Opiela (* 13. ledna 1986, Humenné) je slovenský fotbalový záložník či obránce, od léta 2017 hráč klubu MFK Skalica. Reprezentoval Slovensko v mládežnických kategoriích. Jeho fotbalovým vzorem je nizozemský fotbalista Clarence Seedorf, jehož portrét má vytetovaný na lýtku. Mimo Slovensko působil na klubové úrovni v Česku a Itálii.\n\nSvoji fotbalovou kariéru začal v HFC Humenné, kde se postupně přes všechny mládežnické kategorie propracoval do prvního mužstva.\n\nV létě 2005 přestoupil do klubu FC Tescoma Zlín z východu Moravy, který se pro něj stal prvním zahraničním angažmá. V týmu strávil dvě a půl sezony a v 53 ligových zápasech vstřelil 1 gól. \n\nV lednu 2008 přestoupil za 10 milionů Kč do Mladé Boleslavi, což byl tehdy nejvyšší transfer zlínského klubu. V Gambrinus lize debutoval za Mladou Boleslav 19. dubna 2008 v utkání právě proti domácímu Zlínu. Dostal se na hřiště ve druhém poločasu jako střídající hráč, Mladá Boleslav vyhrála 1:0. V říjnu 2011 vstřelil ve dvanácté minutě proti Teplicím gól, ale deset minut nato se po střetu s Milanem Matulou zranil, utrpěl zlomeninu holenní kosti. Vrátil se po desetiměsíční rekonvalescenci v domácí odvetě 3. předkola Evropské ligy 2012/13 s nizozemským klubem Twente Enschede, Mladá Boleslav zápas prohrála stejným výsledkem jako první střetnutí 0:2 a z Evropské ligy vypadla. V mužstvu působil 5 a půl roku a v 79 zápasech dal 3 branky.\n\nPřed sezonou 2013/2014 podepsal dvouletý kontrakt s následnou opcí v Senici. Ve slovenské nejvyšší soutěži za Senici debutoval v ligovém utkání 13. července 2013 proti FC Spartak Trnava (výhra Senice 2:1), když v 89. minutě vystřídal Milana Jiráska. První gól vstřelil za mužstvo v ligovém zápase 15. března 2014 proti FC Nitra (výhra Senice 2:1). V ročníku 2013/14 byl několikrát zraněný. 14. května 2015 v týmu společně s Pavlem Čermákem, Tomášem Kóňou a Tomášem Majtánem předčasně skončil.\n\nV létě 2015 přestoupil jako volný hráč do italského klubu Robur Siena hrajícího ligu Lega Pro (profesionální 3. liga). Klub dříve hrával v nejvyšší italské lize Serie A, kvůli finančním machinacím byl přeřazen do 3. ligy.\nZde odehrál Lukáš za sezonu 28 zápasů, vedl jej mj. trenér Altzori. Mužstvu se nakonec nepodařilo získat vytoužený postup do Serie B, změnil se navíc majitel a tak se Lukáš Opiela po sezóně rozhodl ukončit působení na Apeninském poloostrově a v srpnu 2016 se vrátil do Prahy, kde měl bydliště. Jistý zájem o něj projevil i klub AC Pisa 1909, jemuž se v ročníku 2015/16 zdařil postup do Serie B.\n\nV Praze začal trénovat s mužstvem Bohemians 1905, zájem o něj měl trenér Miroslav Koubek, jenž ho znal z působení v Mladé Boleslavi. Podepsání smlouvy bylo podmíněno několika okolnostmi a nakonec nevyšlo. Na jaře 2017 se Opiela připravoval individuálně nebo s kondičním trenérem.\n\nNa přelomu července/srpna 2017 se dohodl na angažmá s druholigovým slovenským klubem MFK Skalica, zájem o něj měl trenér Jozef Kostelník.\n\nAktuální k 8. červnu 2016\nOpiela reprezentoval Slovensko v mládežnických kategoriích. V únoru 2007 jej nominoval do reprezentace do 21 let trenér Jozef Barmoš pro přípravné utkání s Norskem.\n\n"}
{"id": "901793", "url": "https://cs.wikipedia.org/wiki?curid=901793", "title": "Kanton Mussidan", "text": "Kanton Mussidan\n\nKanton Mussidan ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "901794", "url": "https://cs.wikipedia.org/wiki?curid=901794", "title": "Kanton Ribérac", "text": "Kanton Ribérac\n\nKanton Ribérac ( ) je francouzský kanton v departementu Dordogne v regionu Akvitánie. Tvoří ho 13 obcí.\n\n"}
{"id": "901795", "url": "https://cs.wikipedia.org/wiki?curid=901795", "title": "Kanton Périgueux-Nord-Est", "text": "Kanton Périgueux-Nord-Est\n\nKanton Périgueux-Nord-Est ( ) je francouzský kanton v departementu Dordogne v regionu Akvitánie. Tvoří ho čtyři obce.\n\n"}
{"id": "901796", "url": "https://cs.wikipedia.org/wiki?curid=901796", "title": "Kanton Périgueux-Ouest", "text": "Kanton Périgueux-Ouest\n\nKanton Périgueux-Ouest ( ) je francouzský kanton v departementu Dordogne v regionu Akvitánie. Tvoří ho čtyři obce.\n\n"}
{"id": "901797", "url": "https://cs.wikipedia.org/wiki?curid=901797", "title": "Kanton Périgueux-Centre", "text": "Kanton Périgueux-Centre\n\nKanton Périgueux-Centre ( ) je francouzský kanton v departementu Dordogne v regionu Akvitánie. Tvoří ho pouze centrální část města Périgueux.\n"}
{"id": "901799", "url": "https://cs.wikipedia.org/wiki?curid=901799", "title": "Oleška (přítok Lužické Nisy)", "text": "Oleška (přítok Lužické Nisy)\n\nOleška (německy ', popř. ', na dolním toku ', resp. ', polsky \"\") je vodní tok v Libereckém kraji. Pramení na západní straně Stržového vrchu (570 m n. m.), odkud odtéká severním směrem až k nádrži nalézající se severovýchodně od lovecké chaty Lesů České republiky (Frýdlant, čp. 3164). Za ní pokračuje stále severním směrem. Jakmile se tok dostane z lesů pokrývajících Jizerské hory, stočí se k severozápadu a teče až k silnici III/2901, před níž se stočí západním směrem a sleduje tuto komunikace až na její křižovatku se silnicí I/13. Zde se stáčí k jihozápadu a po zhruba 740 metrech tuto silnici první třídy podchází a vstupuje tak do obce Dětřichov na její východní straně. V obci přibližně sleduje průběh silnice III/03513 a spolu s ní Dětřichov opouštějí na jeho jihozápadním konci. Následně stále tok potoka lemuje silnici a prochází tak společně Kristiánovem i obec Heřmanice, v níž potok během povodní v roce 2010 napáchal velké škody. V blízkosti státních hranic se do Olešky levostranně vlévá Heřmanický potok.\n\nNásledně poblíž bývalé železniční stanice v Heřmanicích překračuje česko–polskou státní hranici a již pod pojmenováním Miedzianka protéká Markocicemi, jižními partiemi Bogatyně a Turoszowa, až se na jihozápadní straně této polské obce vlévá do Lužické Nisy, která zde tvoří státní hranici mezi Polskem a Německem.\n\nV místě přechodu státní hranice činí nadmořská výška toku 300 metrů.\n"}
{"id": "901805", "url": "https://cs.wikipedia.org/wiki?curid=901805", "title": "Volodymyr Vladko", "text": "Volodymyr Vladko\n\nVolodymyr Mykolajovyč Vladko ( ) (8. ledna 1901, Petrohrad – 21. dubna 1974, Kyjev) byl ukrajinský sovětský spisovatel, autor vědeckofantastických knih pro mládež, jeden ze zakladatelů sovětské vědeckofantastické literatury.\n\nPo studiích na Leningradské univerzitě pracoval jako novinář. Do literatury vstoupil jako autor schematických a agitačních budovatelských povídek, črt a reportáží, poté se však soustředil na psaní vědecko-populárních a vědeckofantastických děl pro mládež, které mu přinesly úspěch.\n\n\n\n\n"}
{"id": "901807", "url": "https://cs.wikipedia.org/wiki?curid=901807", "title": "Markocice", "text": "Markocice\n\nMarkocice (do roku 1945 pojmenovaná Markersdorf) je vesnice na jihu Polska, část města Bogatynia, od kterého se nachází jihovýchodně. Pojmenována je podle stejnojmenného vrchu (340 m n. m.), který leží severně od vsi. Vlastní vesnice je významná výskytem jedné z největších skupin zděných, dřevěných i hrázděných lužickosrbských domů vystavěných v 18. a 19. století nacházejících se v podhůří Jizerských hor. Domy jsou koncentrovány především v ulicích Dąbrowskiego, Głównej a Nadrzecznej.\n\nMezi roky 1884 a 1961 sem vedla úzkorozchodná železniční trať ze Žitavy, u vesnice byl do roku 1945 železniční hraniční přechod v Heřmanicích.\n"}
{"id": "901814", "url": "https://cs.wikipedia.org/wiki?curid=901814", "title": "Masaaki Suzuki", "text": "Masaaki Suzuki\n\nMasaaki Suzuki (japonsky 鈴木 雅明, 29. dubna 1954 Kóbe) je japonský dirigent a hráč na klávesové nástroje, zakladatel a umělecký vedoucí souboru Bach Collegium Japan. \n\nStudoval varhany a skladbu v Tokiu, poté pokračoval ve studiu hudby v Amsterdamu. Roku 1983 začal učit hudbu v Kóbe, roku 1990 založil barokní orchestr Bach Collegium Japan. Kromě toho nahrál velkou část Bachova varhanního a cembalového díla. \n\nSuzukui zároveň pokračoval i v akademické kariéře. Stal se profesorem cembala a varhan v Tokiu a od roku 2009 je zároveň hostujícím profesorem v Yale. Roku 2012 získal Bachovskou cenu Královské hudební akademie.\n"}
{"id": "901816", "url": "https://cs.wikipedia.org/wiki?curid=901816", "title": "Claudio Pizarro", "text": "Claudio Pizarro\n\nClaudio Miguel Pizarro Bosio (* 3. října 1978, Callao, Peru) je peruánský fotbalový útočník, v současnosti hráč Werderu Brémy. 23. října 2010 během zápasu Werderu Brémy s Borussií Mönchengladbach (výhra Werderu 4:1) vstřelil jeden gól, čímž překonal rekord Brazilce Giovane Élbera (133 gólů) v počtu nastřílených branek zahraničním fotbalistou v historii německé Bundesligy.\n\nSvoji fotbalovou kariéru začal v Academia Deportiva Cantolao. Poté působil v dalších dvou peruánských klubech, než odešel v roce 1999 do Německa. Zde nastupoval za týmy Werder Brémy a Bayern Mnichov. V dresu Werderu se stal nejlepším kanonýrem Evropské ligy 2009/10 (společně s paraguayským útočníkem Benficy Lisabon Óscarem Cardozem - oba nastříleli po 9 brankách, Pizarro měl méně odehraných minut).\n\nClaudio si pak zkusil i angažmá v anglickém celku Chelsea FC.\n\n31. října 2012 v zápase DFB-Pokalu proti 1. FC Kaiserslautern vstřelil dva góly, Bayern zvítězil 4:0. Ve 27. bundesligovém kole 30. března 2013 vstřelil 4 góly a na dva další přihrával při drtivé výhře 9:2 nad Hamburkem. Ve 30. kole německé Bundesligy 20. dubna 2013 se podílel dvěma góly na vysokém vítězství Bayernu 6:1 nad domácím Hannoverem 96. K dubnu 2013 byl se 166 vstřelenými góly na 9. příčce nejlepších kanonýrů v historii německé Bundesligy. S klubem slavil zisk ligového titulu již 6 kol před koncem soutěže, ve 28. kole německé Bundesligy. \n\nV základní skupině F Ligy mistrů 2012/13 7. listopadu 2012 vstřelil hattrick francouzskému týmu Lille OSC a podílel se tak na jeho debaklu 6:1. V odvetném zápase čtvrtfinále 10. dubna 2013 proti italskému Juventusu vstřelil v nastaveném čase gól na konečných 2:0 pro německý tým, jenž postoupil do semifinále (doma vyhrál taktéž 2:0). V prvním zápase semifinále 23. dubna 2013 byl u výhry 4:0 nad Barcelonou, naskočil do hry v průběhu druhého poločasu. Bayern si zajistil výbornou pozici do odvety. Na konci soutěže mohl slavit vítězství, i když ve finále proti Borussii Dortmund (výhra 2:1) nehrál. Po sezóně s ním klub prodloužil o rok smlouvu.\n\nOd roku 1999 je členem reprezentace Peru. Debutoval 10. února 1999 v domácím přátelském utkání se sousedním Ekvádorem. Odehrál kompletní střetnutí, které skončilo vítězstvím Ekvádoru 2:1. Za týden 17. února se přátelský zápas opakoval v Ekvádoru, tentokrát to byl hostující tým Peru, který si odvezl výhru 2:1. Claudio dal jeden gól a otevřel si střelecký účet v národním týmu.\n\n"}
{"id": "901817", "url": "https://cs.wikipedia.org/wiki?curid=901817", "title": "Kanton Macouria", "text": "Kanton Macouria\n\nKanton Macouria ( ) byl francouzský kanton v departementu Francouzská Guyana v regionu Francouzská Guyana. Tvořila ho pouze obec Macouria. Zrušen byl po reformě kantonů 2014.\n"}
{"id": "901820", "url": "https://cs.wikipedia.org/wiki?curid=901820", "title": "Mistrovství Evropy v basketbalu žen 1972", "text": "Mistrovství Evropy v basketbalu žen 1972\n\n13. mistrovství Evropy v basketbalu žen proběhlo v dnech 8. – 16. října v Bulharských městech Varna a Burgas.\n\nTurnaje se zúčastnilo 12 týmů, rozdělených do dvou šestičlenných skupin, z nichž první dva týmy postoupili do bojů o medaile. Týmy, které v základních skupinách skončily na třetím až šestém místě, hrály ve skupině o 7. - 12. místo. Mistrem Evropy se stalo družstvo Sovětského svazu.\n\n Rumunsko - Maďarsko 56:53 (26:29)\n\n8. října 1972 (17:00) – Burgas\n\n8. října 1972 (19:00) – Burgas\n\n8. října 1972 (20:30) – Burgas\n\n9. října 1972 (17:00) – Burgas\n\n9. října 1972 (18:30) – Burgas\n\n9. října 1972 (20:00) – Burgas\n\n10. října 1972 (17:00) – Burgas\n\n10. října 1972 (18:30) – Burgas\n\n10. října 1972 (20:00) – Burgas\n\n11. října 1972 (17:00) – Burgas\n\n11. října 1972 (18:30) – Burgas\n\n11. října 1972 (20:00) – Burgas\n\n12. října 1972 (17:00) – Burgas\n\n12. října 1972 (18:30) – Burgas\n\n12. října 1972 (20:00) – Burgas\n Francie - Nizozemsko 64:37 (32:18)\n\n8. října 1972 (17:00) – Varna\n\n8. října 1972 (19:00) – Varna\n\n8. října 1972 (20:30) – Varna\n\n9. října 1972 (17:00) – Varna\n\n9. října 1972 (18:30) – Varna\n\n9. října 1972 (20:00) – Varna\n\n- Rakousko 62:55 (20:31)\n\n10. října 1972 (17:00) – Varna\n\n10. října 1972 (18:30) – Varna\n\n10. října 1972 (20:00) – Varna\n\n11. října 1972 (17:00) – Varna\n\n11. října 1972 (18:30) – Varna\n\n11. října 1972 (20:00) – Varna\n\n12. října 1972 (17:00) – Varna\n\n12. října 1972 (18:30) – Varna\n\n12. října 1972 (20:00) – Varna\n SSSR - Francie 63:41 (30:19)\n\n14. října 1972 (17:00) – Varna\n\n14. října 1972 (18:30) – Varna\n\n14. října 1972 (20:00) – Varna\n\n15. října 1972 (17:00) – Varna\n\n15. října 1972 (18:30) – Varna\n\n15. října 1972 (20:00) – Varna\n\n16. října 1972 (16:00) – Varna\n\n16. října 1972 (17:30) – Varna\n\n16. října 1972 (19:00) – Varna\n Jugoslávie - Rakousko 76:64 (39:39)\n\n14. října 1972 (10:00) – Burgas\n\n14. října 1972 (11:30) – Varna\n\n14. října 1972 (15:30) – Varna\n\n15. října 1972 (10:00) – Varna\n\n15. října 1972 (11:30) – Varna\n\n15. října 1972 (15:30) – Varna\n\n16. října 1972 (9:00) – Varna\n\n16. října 1972 (10:30) – Varna\n\n16. října 1972 (12:00) – Varna\n1. SSSR\n2. Bulharsko\n3. ČSSR\n"}
{"id": "901823", "url": "https://cs.wikipedia.org/wiki?curid=901823", "title": "Chick-fil-A", "text": "Chick-fil-A\n\nChick-fil-A je americký řetězec rychlého občerstvení se sídlem v Atlantě.\n\nVznik společnosti lze datovat do roku 1946, kdy Samuel Truett Cathy otevřel svou restauraci na předměstí Atlanty v Hapeville. Po roce 1961, kdy Cathy využil technickou inovaci spočívající v tlakovém pečení kuřat, se jeho firma rychle rozrůstala. V roce 1967 otevřel první fast food pod značkou Chick-fil-A.\n\nJelikož byl Samuel Truett Cathy, dřívější výkonný ředitel společnosti, věřícím církve jižních baptistů, zavedl též dodržování nábožensky založených pravidel ve svém podniku. Restaurace Chick-fil-A jsou proto zavřené o nedělích, Vánocích a na Den díkůvzdání. Společnost je také významným sponzorem křesťanských organizací, které vystupují proti partnerství osob stejného pohlaví a posilování práv homosexuálů vůbec.\n\nKvůli postojům vedení firmy nedovolily administrativy některých měst (např. Chicago nebo Boston), aby řetězec otevřel podniky na jejich území.\n\n"}
{"id": "901824", "url": "https://cs.wikipedia.org/wiki?curid=901824", "title": "Mléč rolní", "text": "Mléč rolní\n\nMléč rolní (\"Sonchus arvensis\") je vysoká, plevelná, hluboko kořenící vytrvalá bylina rozrůstající se kořenovými výběžky. Roste v místech s vlhkou, propustnou, živinami dobře zásobenou půdou a postupně kvete od počátku léty až do zámrazu žlutými květy. Je nebezpečným polním plevelem ve všech pěstovaných plodinách, častý je také na neobdělávaných plochách a úhorech, roste také u cest, v příkopech, na březích řek, rybníků i na rumištích. Vyskytuje se v obou mírných podnebných pásech na celé zeměkouli. V České republice roste hojně.\n\nVytrvalá, 50 až 150 cm vysoká rostlina které při poranění vylučuje mléčnou šťávu (latex). Má patrovitě uspořádaný hustý systém svislých kořenů a jejich vodorovných výběžků které jsou křehké a šťavnaté, v mládí žlutavě bílé a později hnědé. Prvý rok se ze semen vytvoří pouze listové růžice 30 až 60 cm vysoké a 30 až 50 cm široké a teprve druhým rokem z kořenů vyrůstají většinou přímé, jemně rýhované, duté, květné lodyhy u báze přes 1 cm tlusté, někdy dřevnaté. Jsou šedozelené nebo světle zelené, v horní třetině jsou porostlé žláznatými chlupy a rozvětvují se do chocholíku.\n\nLeskle zelené listy jsou lysé, v obrysu podlouhlého až kopinatého tvaru, většinou s 2 až 5 mírně dozadu směřujícími slabě pichlavými zuby na každé straně, některé jsou zkroucené. Lodyžní listy se širokou srdčitou bázi jsou objímavé a jejich okrouhlá ouška jsou přitiskla k lodyze, dosahují délky až 35 cm a šířky do 15 cm\n\nV horní části se lodyha větví a v husté latě vyrůstá na žlutých chlupatých stopkách od 10 do 150 velkých květních úborů o velikosti asi 5 cm. Ve válcovitém úboru bývá až 200 vonných, oboupohlavných, výhradně jazykovitých kvítků se žlutými korunami. Korunní trubka je světle žlutá, její jazýček sytě žlutý. Ve kvítku je 5 žlutých tyčinek s podlouhlými prašníky, nad nimi ční dlouhá chlupatá čnělka s dvoudílnou nitkovitou bliznou. Kvítky se otevírají pouze zrána za slunečného dne a uzavírají se již k poledni nebo navečer; současně vykvétají průměrně tři úbory.\n\nVíceřadý střechovitě uspořádaný zákrov 2 cm dlouhý je široce zvonkovitý, vyrůstá na stopce dlouhé až 15 cm, jeho zelené, úzce kopinaté zákrovní listeny jsou 15 až 20 mm dlouhé a 8 mm široké, ve vnější řadě jsou chlupaté. Rostliny kvetou od června do listopadu, opylovány jsou hmyzem.\n\nSemena, tmavě hnědé nažky, dozrávají asi za 14 dnů po opylení. Jsou podlouhle elipsoidní, ploché, 2,5 až 3,5 mm × 1 až 1,5 mm velké, na každé straně mají po 5 či 6 ostnitých žebrech. Nahoře jsou useknuté s bělavým hrbolkem uprostřed, jejich bílý chmýr dlouhý 10 až 14 mm má jednoduché, snadno opadávající vlásky. Semena jsou velmi lehká, hmotnost tisíce semen je 0,1 až 0,4 gramy.\nMléč rolní, rostlina úporně setrvávající na svém stanovišti, se rozmnožuje generativním i vegetativním způsobem. Kvete zpravidla od konce června do pozdního podzimu a na jedné rostlině dozraje několik tisíc nažek. Lehké ochmýřené nažky jsou do daleka odnášeny větrem nebo vodou. Semena za příznivých podmínek obvykle klíčí až na jaře a mladé semenáčky vytvářejí prvý rok pouze listové růžice které přes zimu odumírají. Teprve druhým rokem z pupenů kořenů vyrůstají lodyhy s květy. Průměrná životnost nažek v půdě je udávána asi 5 let.\n\nVegetativně se rozmnožuje pomoci svého do široka se rozrůstajícího kořenového systému. Svislý silný kořen rostliny proniká nejčastěji do hloubky 20 až 30 cm a z něj 6 až 12 cm pod povrchem se rozrůstají převážně vodorovně četné postranní kořeny dosahující délky 100 až 150 cm. Na nich se vytváří množství pupenů z kterých vyrůstají lodyhy a vznikají tak nové rostliny. Velmi dobře zakořeňují i kousky odlomených kořenů (např. při orbě) které nemají období klidu a mohou z nich vyrůstat nové rostliny po celé vegetační období. Také po sesečení lodyh velmi rychle z kořenů obráží nové.\n\nMléč rolní je nebezpečný plevelný druh s vysokou konkurenční schopností. Má velké nároky na vláhu a živiny které odčerpává svým rozsáhlým kořenovým systémem, potlačí tak všechny poblíž rostoucí kulturní rostliny které navíc zastiňuje. Na místech kde tvoří tzv. hnízda se prosadí i v obilninách, velmi nebezpečný je v okopaninách.\n\nJeho klasická likvidace je možná jen hlubokou orbou, do hloubky 25 až 30 cm, z této hloubky se nové rašící rostliny zpožďují ve vývoji a jsou utlačovány již vzešlými zasetými užitkovými rostlinami. Často se však nepodaří všechny kousky křehkých kořenů dostat dostatečně hluboko a ty jsou naopak rozneseny v malé hloubce po celém poli. Úlomek 1 cm dlouhý dá vyrůst přízemní růžici a 10 cm dlouhý květonosné lodyze. Nejúspěšnější likvidace lze dosáhnout chemickým postřikem.\n\n\n \n"}
{"id": "901826", "url": "https://cs.wikipedia.org/wiki?curid=901826", "title": "Mléč zelinný", "text": "Mléč zelinný\n\nMléč zelinný (\"Sonchus oleraceus\") je středně vysoká, žlutě kvetoucí, plevelná, převážně jednoletá rostlina která po poranění pletiva mléčí.\n\nVyrůstá v mírném podnebném pásu celé Evropy i ostatních světadílů. V České republice je velmi rozšířeným druhem, vyskytuje se od nížin až po pahorkatiny, dává přednost neutrálním až slabě kyselým půdám dobře zásobených živinami, preferuje polostinná místa. Často vyrůstá na polích, v zahradách, vinicích, pastvinách a také na neobdělávaných místech, rumištích, okrajích cest a jiných synantropních stanovištích.\n\nJsou to jednoleté nebo jen zřídka ozimé rostliny s mléčnicemi ze kterých po pohmoždění vytéká bílá šťáva, latex. Na dobrých půdách vytváří mohutné rostliny s řepovitě ztloustlým jednoduchým nebo větveným kůlovitým kořenem až 20 cm dlouhým. Z něj nejprve vyrůstá listová růžice s řapíkatými listy které usychají ještě před dobou kvetení. Z růžice roste přímá, dutá lodyha vysoká 30 až 120 cm, v horní části má žláznaté chlupy a je vrcholičnatě rozvětvená. Porostlá je měkkými, nelesklými, šedě zelenými, střídavě vyrůstajícími listy které jsou v její spodní části zúžené do křídlatého řapíku a v horní svou střelovitou bázi se špičatými oušky lodyhu objímají. Listové čepele jsou v obrysu podlouhle vejčité a po obvodu nestejnoměrně osinkatě zubaté, dolní a střední listy jsou kracovitě nebo lyrovitě peřenosečné nebo peřenodílné a horní menší bývají celistvé. Lodyžní listy dorůstají do délky až 35 cm a šířky 15 cm, lodyha mívá červenavý nádech. Je to druh hojně proměnlivý hlavně ve tvaru listů a chlupatosti.\n\nKvětní úbory široké 1 až 2 cm vyrůstající na dlouhých, ochlupených stopkách (až 10 cm) jsou uspořádány po 5 až 15 v chocholičnatém květenství, ještě nerozvité bývají pokryté bílými chlupy. Úbory obsahují 110 až 180 žlutých, výhradně jazykovitých oboupohlavných kvítků. Korunní trubky jsou světle žluté, jazýčky s pěti zoubky na koncích sytě žluté. V kvítku je pět tyčinek se žlutými prašníky které přesahuje čnělka s rozdvojenou bliznou. Úbory bývají pro opylující hmyz otevřené nejvýše 2 dny a to v období od června do října. Víceřadý zákrov vejčitě válcovitého tvaru je 10 až 13 mm široký a zpočátku hustě chlupatý. Jeho listeny v počtu 25 až 33 dosahují jen do poloviny délky kvítků.\n\nMléč zelinný se rozmnožuje výhradně semeny která dozrávají zhruba za 7 dnů po opylení. Jsou to úzce vejčité, skořicovitě hnědé nažky o velikosti 3 × 1 mm. Mají obvykle jen tři podélná žebra a jsou na omak drsná, jejich jednoduchý, bílý, snadno opadavý chmýr bývá asi 6 mm dlouhý. Na jedné rostlině může dozrát i pár tisícovek lehkých, ochmýřených nažek které dobře roznáší vítr nebo voda, dokáží po krátkou dobu i plavat. Vysemeněné rostliny včetně kořenů s příchodem zimy usychají.\n\nNažky jsou schopné klíčit ihned po dozrání, mladé semenáčky ale jen zřídka přežijí zimní období. Většinou klíčí hromadně z povrchových vrstev půdy až při vyšších teplotách v průběhu dalšího roku. Mají poměrně krátkodobou životnost (jeden až dva roky) a také nevyklíčí z větší hloubky.Kříží se s mléčem drsným kterému se velmi podobá, vzniklé hybridy jsou však neplodné.\n\nMléč zelinný je bylinou považovanou za plevel. V běžných polních podmínkách je však na intenzivně obhospodařovaných pozemcích plevelem málo významným. Nebezpečným se stává hlavně při pěstování zeleniny, jahod a v okopaninách, kdy při zvýšeném výskytu svým dynamickým růstem v letních měsících škodí užitkovým rostlinám odčerpáváním vláhy, živin i zastíněním. Jeho likvidace posečením je málo účinná, rychle z kořenů obráží. Semena průběžně klíčí po celý rok, je proto po sklizni účinná podmítka strnišť a hluboká orba, která přemístí semena z povrchu do hloubky, odkud nevyklíčí. Nejlepších výsledků lze ale dosáhnout použitím herbicidů.\n\n\n \n"}
{"id": "901827", "url": "https://cs.wikipedia.org/wiki?curid=901827", "title": "Skaličník", "text": "Skaličník\n\nSkaličník je potok v Moravskoslezském kraji, přítok Baštice v povodí řeky Ostravice, který odvodňuje především území jádra vesnice Skalice.\n\nPramení v horní části vesnice Skalice nedaleko kostela svatého Martina na severozápadním svahu Strážnice. Protéká vesnicí severozápadním směrem mezi staveními. Na jejím konci se stáčí na západ, teče okrajem lesa a přijímá zde bezejmenný přítok od jihu. Poté protéká otevřenou krajinou a ústí do Baštice, jež je přítokem řeky Ostravice, která její vody unáší dál do Odry.\n\n"}
{"id": "901829", "url": "https://cs.wikipedia.org/wiki?curid=901829", "title": "Sü Sin", "text": "Sü Sin\n\nSü Sin (; nar. 8. ledna 1990) je přední čínský stolní tenista a současná světová dvojka (červenec 2013) podle rankingu ITTF. Sü Sin hraje levou rukou a používá tradiční čínský tužkový způsob držení pálky. Přestože dokáže využít i topspinový „reverse penhold backhand“ (podobně jako Wang Chao či Ma Lin), jednoznačně upřednostňuje forehand. Má větší rozsah paže než většina ostatních čínských hráčů. Je držitelem několika zlatých medailí ze světových šampionátů, ale dosud jen v družstvech či ve čtyřhře.\n"}
{"id": "901831", "url": "https://cs.wikipedia.org/wiki?curid=901831", "title": "Povodí Ploučnice", "text": "Povodí Ploučnice\n\nPovodí Ploučnice je povodí řeky 2. řádu, součást povodí Labe. Tvoří je oblast, z níž do řeky Ploučnice přitéká voda buď přímo, nebo prostřednictvím jejich přítoků. Jeho hranici tvoří rozvodí se sousedními povodími. Na východě jde o povodí Jizery, na jihu a na západě o povodí menších přítoků Labe a na severu o povodí Lužické Nisy. Nejvyšším bodem povodí je (s nadmořskou výškou 1012 m) Ještěd v Ještědsko-kozákovském hřbetu. Většina z 1194,0 km² rozlohy povodí se nachází na území Česka a 7,08 km² na území Německa.\n\nNa území Česka se správou povodí zabývá státní podnik Povodí Ohře závod Terezín.\n\n Labe a jeho povodí\n"}
{"id": "901832", "url": "https://cs.wikipedia.org/wiki?curid=901832", "title": "Čechohrad", "text": "Čechohrad\n\nČechohrad () je obec na Ukrajině založená v roce 1869 českými přistěhovalci z okolí Ústí nad Orlicí, Litomyšle a Vysokého Mýta, kteří na Ukrajinu přišli na pozvání ruského cara Alexandra II. Dodnes se část obyvatel hlásí k české národnosti (v roce 1999 to bylo 41 % Čechohraďanů).\n\nZ důvodu extenzivního způsobu hospodaření byl časem nedostatek půdy, a tak se obyvatelé často stěhovali na Sibiř, do Besarábie, Spojených států, Kanady. Hladomor v letech 1932 až 1933 si vyžádal život 38 obyvatel Čechohradu. Pilot a hrdina Sovětského svazu Grigorij Karpovič Něstěrenko byl zasažen 21. října 1943 v oblasti obce. Byl pohřben v masovém hrobě v Novhorodkivce.\n\nV roce 1946 byl Čechohrad oficiálně přejmenován na nynější jméno Novhorodkivka.\n\nKvůli proximitě ke konfliktu na východě Ukrajiny a pozici města nedaleko míst nedávných bojů mezi ukrajinskou armádou a proruskými separatisty, bylo v noci z druhého na třetího března 2015 evakuováno 46 obyvatel Čechohradu s českými předky do České republiky. Program evakuace vznikl v reakci na žádosti několika stovek ukrajinských občanů českého původu prezidentovi Miloši Zemanovi o repatriaci.\n\n\n"}
{"id": "901833", "url": "https://cs.wikipedia.org/wiki?curid=901833", "title": "Hudební znělka seriálu Simpsonovi", "text": "Hudební znělka seriálu Simpsonovi\n\nHudební znělka seriálu Simpsonovi je motiv objevující se v úvodu i závěru většiny epizod seriálu Simpsonovi i ve filmu Simpsonovi ve filmu.\n\nÚvodní hudbu v úvodní znělce seriálu složil Danny Elfman v roce 1989. Elfman ji prohlásil za nejpopulárnější hudbu ve své kariéře, vytvářel ji 2 dny. Hudba byla přepracována během 2. řady a současné znění od Alfa Clausena bylo uvedeno na začátku třetí řady. Toto současné znění bylo mnohokrát upravováno pro různé délky znělek.\n\nTatáž, ale mírně odlišně uspořádaná je závěrečná hudba seriálu v závěrečných titulcích. Původně existovaly dvě hlavní verze, druhá byla pro delší konec s nižší tóninou. Obě verze byly přepracovány pro 3. řadu a od 4. řady už byla užita takřka výhradně ta kratší, která byla ještě zkrácena v průběhu 6. řady. Delší hudba se ještě po 4. řadě objevila v hrstce epizod, ale většinou jen v titulcích, kde během první poloviny nehrála hudba ani neprobíhaly dialogy nebo video.\n\nCoververzi písně nahrála skupina Green Day pro film Simpsonovi ve filmu a vydala ji jako svůj singl. Umístila se jako 106. v žebříčku Billboard Hot 100, 19. v UK Singles Chart a 16. v UK Official Download Chart.\n"}
{"id": "901839", "url": "https://cs.wikipedia.org/wiki?curid=901839", "title": "Apple Store", "text": "Apple Store\n\nApple Store je název pro řetězec maloobchodních prodejen americké společností Apple, zabývající se prodejem počítačů, spotřební elektroniky, softwaru a příslušenství. Mezi produkty, které obchody nabízejí patří například osobní počítače Mac, hudební přehrávače iPod, telefony iPhone, tablety iPad, Apple TV, ale také příslušenství výrobců třetích stran. Všechny obchody vycházejí ze stejného konceptu, na kterém se podílel sám Steve Jobs, bývalý CEO Apple, a Rob Johnson, teď již také bývalý viceprezident pro maloobchodní operace, který vytvořil nový pohled na obchod s elektronikou. V obchodech najdete i místo pro řešení technických či jiných problémů s výrobky Apple, které je jednotně nazýváno Genius bar, je pro všechny zdarma a je to typický znak všech Apple Storů. V České republice se s žádným Apple storem zatím nesetkáme, výrobky Apple jsou prodávány skrz tzv. Apple Premium Resellers.\n\nÚspěšnost Apple storů podtrhují i čísla. Po celém světě je otevřeno již 400 těchto obchodů s celkovými prodeji v hodnotě 16 miliard USD ročně (2011). Ve spojených státech se tak řadí na první příčku ve velikosti tržeb na metr čtvereční.\n\nVedle mnoha obchodů, které jsou často umístěny v nákupních centrech nebo jejich blízkosti, existuje i několik Apple storů, které můžeme nazvat „vlajkovými loděmi“ mezi těmito obchody. Vynikají hlavně svým umístěním, většími prostory a specifickými prvky. Tyto obchodu můžeme najít ve městech Amsterdam, Barcelona, Peking, Boston, Chicago, Frankfurt nad Mohanem, Hamburk, Hong Kong, Houston, Londýn, Montreal, Mnichov, New York, Osaka, Paříž, San Francisco, Šanghaj, Sydney, Tokyo a Turín. Největší Apple Store na světě je potom v Amsterdamu na náměstí Leidseplein. Vůbec první Apple store v Evropě můžeme najít v Londýně. Byl otevřen v listopadu 2004 a s 60 000 000 £ ročně je nejziskovějším obchodem Londýna s největším objemem prodejů na metr čvereční. Svoji velikostí ho později překonal Apple store v Covent Garden a i ten byl následně sesazen obchodem v Grand Central Terminal v roce 2011.\n\nApple získal i mnoho architektonických ocenění, především za obchod ležící v New Yorku v centru Manhattonu na 5th Avenue, který navrhl designér Bohlin Cywinski Jackson. Skleněná kostka byla nejdříve složena z 90 jednotlivých skleněných desek, ale na přání Steva Jobse byly vyměněny pouze za 15 obrovských skleněných plátů, aby obchod zdůrazňoval jednoduchost a čistotu. Bohlin Cywinski Jackson pracoval i na stavbě skleněného schodiště, které můžeme najít v několika Apple Storech. Jejich cílem je zaujmout zákazníka a přilákat ho i do vyšších pater některých víceposchoďových obchodů. V roce 2002 dokonce Apple získal designový patent na tyto schodiště, kde na prvním místě byl uveden Steve Jobs s několika dalšími lidmi. Za prvé se jedná o speciální průhled, jímž jsou vidět všechny skleněné schody a skleněné zábradlí propojené s titanovými prvky, a za druhé podpůrný systém, jenž využívá skleněných monolitů obsahujících vrstvené skleněné pláty.\n\nSpoluzakladatel společnosti Apple, Steve Jobs, se vrátil do společnosti jako prozatímní CEO v roce 1997. Podle Jobsova životopisce Waltera Isaacsona, začal Jobs koordinovat kampaň na pomoc prodeje tím, že zlepšoval maloobchodní prezentaci výrobků Macintosh. I když představení nových produktů na trh, jako např. iMac, PowerBook G3 a online obchod, probíhalo pod dohledem Jobse, tak pro Apple byly stále objemy prodejů ze supermarketů a obchodů s elektronikou největší položkou.\nProblém byl v tom, že prodavači většinou neměli dostatečné znalosti či schopnosti přiblížit zákazníkovi specifický charakter zboží značky Apple. V té době ostatní počítače byly v podstatě generické, kdežto počítače Apple měly řadu specifických inovativních vlastností a byly také dražší. Tato situace byla Jobsovi proti srsti, nechtěl, aby iMac ležel na regále vedle Dellů a Compaqů a o jejich odlišnostech referoval neinformovaný prodavač. Také se nechtěl vzdát kontroly nad tím, jaký bude celkový dojem zákazníka při koupi výrobků Apple.\nJobsův první impulz do maloobchodního prodeje byla studie soběstačných obchodů, tzv. „obchodu v obchodě“ – ang. „store withing a store“ pro 34 míst v Japonsku. Tyto místa byly navrženy společností Eight Inc., která se mimo jiné podílela na designování Apple MacWorld. Na konceptu „obchodu v obchodě“ začal Apple spolupracovat s maloobchodním prodejcem spotřební elektroniky CompUSA. To znamenalo, že přibližně 15 % místa v každém obchodě bude vyčleněno pro Mac hardware a software (včetně ne-applových produktů) a také zde bude na částečný úvazek zaměstnán školený Apple prodejce.\nV roce 1999 Jobs začal hledat schopné řídící pracovníky, a proto osobně rekrutoval Millarda Drexlera. Ten byl generálním ředitelem Gap Inc., kde se mu podařilo proměnit kdysi všední značku v ikonu americké ležérní módy. A zároveň to byl jeden z mála lidí, kteří byli v otázkách designu, image a tužeb zákazníků stejně úspěšní jako Jobs. Drexler dal Jobsovi radu, aby tajně vybudoval prototyp firemního obchodu blízko sídla Applu, kompletně jej zařídit a pohybovat se v něm, dokud se nebude cítit dobře. V roce 2000 se Jobsův team rozrostl o další klíčovou osobu s vášní pro design. Byl to Ron Johnson, obchodní viceprezident Targetu, jenž byl odpovědný za uvádění výjimečných produktů, například čajové konvice navržené Michaelem Gravesem.\nDne 15. května 2001 se konala tisková konference v Tysons Corner Center ohledně otevření prvního Apple Store. První dva Apple Store byly otevřeny ve stejný den, a to dne 19. května 2001. Jeden v Tysons Corner ve Virginii a druhý v Glendale, v Kalifornii.\n\nNa tento nápad přišel Ron Johnson se svým týmem. Požádal kolegy, aby popsali nejlepší službu, jaké se jim kdy dostalo. Téměř všichni líčili nějaký zážitek z hotelu Four Season nebo Rirz-Carlton. Johnson tedy poslal manažery prvních pěti obchodů do školicího programu hotelu Ritz-Carlton a následně přišel s nápadem něčeho mezi recepcí a barem.\n\nOd té doby můžete ve všech Apple Storech najít Genius bar, tedy místo, kde je zákazníkům poskytována technická podpora a pomoc při potížích se zařízeními Apple. Původně sloužil hlavně pro pomoc s počítači Mac a operačním systémem Mac OSX, ale s rostoucí popularitou a množstvím prodaných iPodu, iPhonů se objevila i nová sekce pro tuto mobilní platformu. Návštěvu Genius baru si lze sjednat samozřejmě i online. V novějších obchodech se nově nachází i místo s názvem „Studio“, kde je nabízena pomoc s multimédii, tedy fotografiemi, hudbou či úpravou videa.\n\nKdyž měl Jobs téměř dokončený prototyp prvního Apple Storu, tak se na něj přišel podívat Millard Drexler a měl pár výhrad. Zdálo se mu, že prostor je příliš roztříštěný a ne zcela čistý a obsahuje mnoho rozptylujících architektonických prvků a barev. Zdůrazňoval, že když zákazník vejde do obchodu, mělo by mu stačit jednou se rozhlédnout, aby pochopil, jak je obchod uspořádán. A tak v říjnu 2000, nedlouho před domnělým koncem celého procesu, Johnson usoudil, že všechno je od základu špatně. Obchod se již neměl stavět okolo každé z hlavních produktových linií Applu (Power Mac, iMac, iBook a PowerBook), ale okolo veškeré digitální aktivity člověka. Například filmové oddělení, kde by byly různé Macy a PowerBooky, na nichž by běželo iMovie a lidi by tak viděli, jak lze importovat video z kamery do počítače.\n\nKdyž byl v lednu 2001 konečně hotov opravený prototyp, Jobs pozval správní radu, aby si ho přišla poprvé prohlédnout. S pomocí fixy a bílé tabule jim nejprve vysvětlil význam designu a potom naložil všechny členy do mikrobusu a odvezl je na tříkilometrový výlet. Když viděli, co Jobs s Johnsonem vybudovali, zcela jednomyslně schválili pokračování tohoto projektu.\nV roce 1985, když byl Jobs vyhozen z Applu, navštívil Itálii, kde ho ohromily šedé kamenné chodníky ve Florencii. Tento poznatek zužitkoval v roce 2002, kdy přemýšlel nad designem podlah pro Apple Store. Zastával totiž názor, že světle dřevěné podlahy v obchodech vypadají poněkud nudně a nenápaditě. Někteří kolegové ho přesvědčovali, že by se podlaha mohla vyrobit z betonu s podobnou barvou a texturou a celkové náklady by vyšly zhruba 10× levněji, ale Jobs trval na svém. Modrošedý pískovec Pietra Serena s jemnou zrnitou texturou pocházel z rodinného kamenolomu Il Casone ve Firenzuole nedaleko Florencie. A z celkového natěženého množství se vybírala přibližně 3 %, která měla správné stínování, žilkování a čistotu.\n\nOtevírání nových Apple storů se postupem času stalo pro mnohé fanoušky společnosti něčím jako speciální akcí, na kterou stojí třeba i dlouhé fronty přes celou noc, jen aby mohli nový obchod navštívit mezi prvními a využít tak i třeba slev či dárků, které otevření obchodu doprovází. \n\n"}
{"id": "901840", "url": "https://cs.wikipedia.org/wiki?curid=901840", "title": "Fotovoltaická elektrárna Vranovská Ves", "text": "Fotovoltaická elektrárna Vranovská Ves\n\nFotovoltaická elektrárna ve Vranovské Vsi je jednou z největších slunečních elektráren v Česku. Instalovaným výkonem se řadí na 6. příčku . \n\nElektrárna leží v katastru obce Vranovská Ves na území zhruba 15 km severozápadně od Znojma. Solární elektrárna obsahuje 84 384 kusů polykrystalických fotovoltaických panelů, které po rozložení zabírají plochu sedmi fotbalových hřišť . Tento počet panelů udává celkový výkon elektrárny 16,033 MW. Roční výroba elektrárny by tak měla pokrýt potřebu až 4000 domácností na jihu Moravy . Solární elektrárna byla dokončena v roce 2010. \n\nNa výstavbě se podílela společnost Elektromontáže Němeček , která dodávala trafostanice, pokládku ochranných trubek a kabelových vedení. Současným vlastníkem elektrárny je společnost ČEZ Obnovitelné zdroje, s.r.o., která vlastní dalších 15 elektráren na území Česka \n\n"}
{"id": "901843", "url": "https://cs.wikipedia.org/wiki?curid=901843", "title": "András Schiff", "text": "András Schiff\n\nSir András Schiff (maďarská výslovnost [], narozen 21. prosince 1953 Budapešť) je britský klavírní virtuos a dirigent židovského původu.\n\nNarodil se v rodině židovského původu v Budapešti a studoval hru na piano od pěti let věku. Do roku 1974 studoval v Budapešti, poté v Londýně. V roce 1979 emigroval z Maďarska a žil v New Yorku. Pokoušel se získat občanství USA, nesplňoval však podmínky pro jeho udělení z důvodu dlouhých koncertních turné, při kterých byl mimo USA. V roce 1987 získal rakouské občanství a žil střídavě v Londýně a Salzburgu. V roce 2001 získal britské občanství a rakouského se zřekl na protest proti vzestupu rakouské krajní pravice. Jeho manželkou je japonská houslistka Juuko Šiokawa ( 塩川 悠子).\n\nPatří k předním interpretům Bachovy, Mozartovy, Beethovenovy, Schubertovy a Schumannovy klavírní hudby a získal řadu prestižních hudebních cen včetně ceny Grammy za rok 1990 v kategorii \"nejlepší klasický výkon - sólový umělec bez orchestru\" za nahrávku Bachových Anglických suit.\n\nPreferuje piana značky Bösendorfer před nástroji značky Steinway & Sons. Pokud je to možné, bere si svůj nástroj s sebou a hraje na něm.\n"}
{"id": "901844", "url": "https://cs.wikipedia.org/wiki?curid=901844", "title": "Emil Vacík", "text": "Emil Vacík\n\nEmil Vacík (* 1956) je český ekonom a inženýr. Zároveň je profesorem na Fakultě ekonomické Západočeské univerzity v Plzni, kde je současně proděkanem pro strategii a rozvoj. Dříve působil jako vedoucí katedry podnikové ekonomiky a managementu. Zabývá se především Risk managementem, Strategickým managementem, rozborem řízení výkonnosti firmy a managementem procesů. Původně vystudoval na Vysoké škole strojní a elektrotechnické v Plzni Fakultu elektrotechnickou. V pozdější době studoval na VŠE, Fakultě podnikohospodářské vysoké školy ekonomické, kde získal titul Ph.D. v oboru Management podniku. V roce 2006 se stal docentem v oboru Risk management a v roce . V době po Sametové revoluci působil na vedoucích funkcích mnoha podniků, například Bukovecké papírny či Škoda Enegro . Od roku 2012 je členem pracovní komise pro strategii a rozvoj ve vysokém školství.\n\n"}
{"id": "901845", "url": "https://cs.wikipedia.org/wiki?curid=901845", "title": "Gustav Victor Finger", "text": "Gustav Victor Finger\n\nGustav Victor Finger (30. června 1854, Řepín u Mělníka – 25. března 1919, Praha) byl český letecký konstruktér a průkopník letectví. Rovněž založil a vybudoval letecké oddělení tehdejšího Technického musea Království českého.\n\nVystudoval vyšší reálku v Praze a vojenskou dělostřeleckou školu. Během vojenské služby byl příslušníkem uherského jízdního pluku v Sedmihradsku. Poté odešel studovat techniku do Německa. Po návratu pracoval v různých pražských strojírnách . Vedle toho se věnoval osvětové a propagační činnosti. Přednášel ve Spolku inženýrů a architektů (SIA), Průmyslové jednotě a v různých studentských spolcích. Napsal rovněž řadu statí a textů pro odborné časopisy i pro denní tisk.\n\nKdyž švédský inženýr Salomon August Andrée v roce 1896 připravoval výpravu balonem k severnímu pólu, cítil Finger potřebu varovat jej před nebezpečími provedení takového podniku neovladatelným balonem. Učinil tak dopisem z 19. září 1896. Andrée však Fingerovy pochyby odmítl korespondenčním lístkem z 5. října 1896. Výprava pak skončila tragicky.\n\nV roce 1892 začal uvažovat o novém „aerodynamickém létadle“ či „řiditelném aerostatu“. Princip spočíval v tzv. „propulsoru“, válcové dutině, ve které byla umístěna vrtule poháněná parním strojem. Tento propulsor měl „zjednati letadlu umělou kolej ve vzduchu pomocí vzdušného sloupce značné síly napětí“. Nejprve navrhl takto poháněnou vzducholoď. Dne 15. října 1893 doručil podání České akademii věd. Akademie návrh schválila, ale bez jakékoliv materiální podpory. V roce 1893 pak navrhl i letadlo těžší vzduchu poháněné stejným způsobem . Jednalo se vlastně o princip reaktivního pohonu. V roce 1897 vyjel do Vinohradských ulic první benzinový automobil značky Benz. Finger pochopil, že budoucím pohonem letadel nebude parní stroj, ale podstatně lehčí a výkonnější benzinový motor.\n\nVeškeré snahy, získat prostředky k praktickým pokusům, selhaly. Přednášková činnost, prodej literatury, založení podnikatelského družstva v roce 1896 – žádná z těchto snah nevedla ke shromáždění dostatečného obnosu peněz, který by umožnil praktické zkoušky vynálezu. Po sérii neúspěchů omezil v roce 1897 své aktivity.\n\nVrátil se k nim fejetonem \"Jaký význam mají poslední pokusy vzduchoplavby?\" Dne 1. května 1908 pronesl Hermann Ritter ve vídeňské vzduchotechnické jednotě (Wiener Flugtechnischer Verein) přednášku o Fingerově letadle „Cyklon“. Opět bez výraznějšího ohlasu. Další naděje upřel Finger k Francii. Zde sice získal 19. ledna 1910 patent číslo 408205, ale jinou podporu či finanční prostředky nikoliv.\n\nRakouský patent mu byl zamítnut dne 21. června 1911 s poukazem na to, že nepřináší nic nového a že podobné principy již jsou v cizině patentovány. Například britský patent si nechal v roce 1899 zaregistrovat Rudolf Krocker z Teplic v Čechách (rakouský patent č. 4050 udělen 15. dubna 1901, americký patent 712,689 z 4. listopadu 1902).\n\nFinger byl svědkem vystavení prvního Blériotova letadla v Praze dne 19. listopadu 1909 i památných letů Jana Kašpara a Evžena Čiháka v roce 1911. Tyto výkony přivítal a pochválil; nemohl se ale ubránit hořkosti z neúspěchu vlastních snah. Při příležitosti výstavy v Praze prohlásil: \"Kdyby nebylo omezených názorů, mohli jsme dnes vystavovati „český“ aeroplán v Paříži.\"\n\nFunkční letadlo na tomto principu postavil až v roce 1932 italský konstruktér Luigi Stipa.\nExperimentální letadlo UL–39 Albi na stejném principu postavili studenti Ústavu letadlové techniky Fakulty strojní Českého vysokého učení technického v Praze. První let absolvovalo 4. dubna 2016 na letišti v Českých Budějovicích.\n\nByl zakládajícím členem České aeronautické společnosti. První myšlenky na založení českého aeronautického spolku vznikly během pražského pobytu francouzských vzduchoplavců na Jubilejní zemské výstavě. Jeden z nich – Edouard Surcouf – se zúčastnil jako host první schůze zájemců v restauraci Bezovka dne 23. září 1891. Společnost byla potvrzena místodržitelským výnosem číslo 36.042 ze dne 10. dubna 1892. Prvním předsedou byl Karel Václav Zenger. Gustav Victor Finger byl pak jejím jednatelem. Doufal, že se mu v rámci společnosti podaří získat prostředky na realizaci svého projektu letadla „Cyklon“. Výnosy přednášek a akcí společnosti to ale nikdy neumožnily. Po neshodách ze společnosti vystoupil, ale 30. července 1895 se opět přihlásil za člena. Společnost ukončila činnost 13. dubna 1897.\n\nV roce 1897 se zasloužil o založení \"Patentního spolku v Praze\". Ustavující schůze proběhla 25. dubna 1897. Finger byl zvolen jednatelem spolku.\n\nV roce 1908 bylo založeno Technické museum Království českého. O dva roky později bylo rozhodnuto o zřízení aeronautického odboru XVII. skupiny Dopravnictví. Na zřízení tohoto odboru měl Finger zásadní podíl. Byl rovněž autorem letecké expozice v první budově muzea, Schwarzenberském paláci na Hradčanech.\n\n\nDne 7. července 1895 založil časopis \"Epocha\". Tento časopis čtyři roky vydával vlastním nákladem. Šéfredaktorem byl šest let. Časopis zanikl v roce 1914. Původně se mělo jednat o čistě letecký časopis. Aby získal podporu Musea vynálezů pro Čechy, Moravu a Slezsko, rozšířil záběr časopisu i na další technické a přírodovědné obory – plný název byl \"Epocha : rozhledy a úvahy časové z oboru techniky, průmyslu, řemesel, dopravy, národohospodářství, chemie, přírodovědy a vynálezů se zvláštním zřetelem na objevy doby nejnovější\". První číslo vyšlo 24. října 1895.\n\nPřispíval do časopisů \"Technický obzor\", \"Živa\", \"Český mechanik\" a dále popularizačními články do denního tisku (\"Národní listy\", \"Národní politika\", \"Samostatnost\" ad.).\n\n\n"}
{"id": "901847", "url": "https://cs.wikipedia.org/wiki?curid=901847", "title": "Hudební znělka", "text": "Hudební znělka\n\nHudební znělka je hudební skladba, kterou začíná a končí nějaký pořad v rádiu, televizi, epizoda seriálu, film, intro videohry atd. Skladba je většinou skládána pro tento jeden účel a obvykle zazní v úvodních nebo závěrečných titulcích. Úvodní, ústřední či titulní píseň je úvodní hudební znělka opatřená textem.\n\n"}
{"id": "901851", "url": "https://cs.wikipedia.org/wiki?curid=901851", "title": "Znělka", "text": "Znělka\n\nZnělka může být\n\n"}
{"id": "901852", "url": "https://cs.wikipedia.org/wiki?curid=901852", "title": "Ondřej Jakub z Ditrichštejna", "text": "Ondřej Jakub z Ditrichštejna\n\nOndřej Jakub hrabě z Ditrichštejna (: \"Andreas Jakob Graf von Dietrichstein\", 27. května 1689 na Moravě, zřejmě v Jihlavě – 5. ledna 1753 v Salcburku) byl nástupce knížete-biskupa Jakuba Arnošta z Lichtenštejna-Katelkornu a vládl coby hlava Salcburského knížecího arcibiskupství v letech 1747 až 1753.\n\nOndřej Jakub hrabě z Ditrichštejna pocházel z mikulovské linie šlechtického rodu Ditrichštejnů (\"von Dietrichstein\"), jejichž původ lze vystopovat v Korutanech. Jeho otec byl Maxmilián Ondřej (1638–1692) hrabě z Ditrichštejna, jeho matka byla Marie Justina (1647–1696), dcera Edmunda (Edmonda) III. hraběte ze Schwarzenbergu Seigneur de Bierset.\n\nOndřej Jakub studoval od roku 1707 v Salcburku, kde se v roce 1713 stal členem volebního sboru správce kapituly, roku 1729 se stal děkanem dómu a roku 1730 proboštem.\n\n10. září 1747 byl zvolen arcibiskupem salcburským. Stal se pro členy kapitulní správy určitým kompromisem, ale salcburské obyvatelstvo tehdy chtělo jednoznačně původního salcburského knížete, jmenovitě Ditrichštejna. Biskupské svěcení mu udělil 1. června 1749 Josef Maria říšský hrabě z Thunu a Hohenštejna, tehdejší biskup gurský.\n\nOndřej Jakub byl vznešený a na rozdíl od svého předchůdce u lidu oblíbený arcibiskup prostého až hubeného vzezření. Byl dobrým znalcem salcburských poměrů, horlivý a výrazně pracovitý člověk, ale měl také rád různé slavnosti, maškarní plesy a divadlo.\n\nArcibiskup Ditrichštejn zemřel 5. ledna 1753. I přes veškerou velkou šetrnost zanechal Ditrichštejn svým nástupcům stále se zvětšující zadlužení. Byl pochován v kryptě salcburské katedrály.\n\nTři roky po jeho smrti se v Salcburku narodil Wolfgang Amadeus Mozart.\n\n"}
{"id": "901855", "url": "https://cs.wikipedia.org/wiki?curid=901855", "title": "Jasmín růžokvětý", "text": "Jasmín růžokvětý\n\nJasmín růžokvětý (\"Jasminum beesianum\") je okrasný, rychle rostoucí, opadavý, popínavý keř, oblíbený především v zahradách.\n\nJak už jméno napovídá, název této rostliny vychází z charakteristického rysu - růžové barvy květů, které jsou na keři velmi nápadné.\n\n\"Jasminum bessianum\" je popínavý světlomilný keř. Roste do výšky až 3 metrů. V létě kvete růžovými, sladce vonícími květy. V zimě jsou na keři nápadné černé lesklé bobule. Tento keř je typický především v Číně (konkrétně oblasti Kuej-čou, Sečuán, Jün-nan) a Tibetu. Pěstuje se většinou na písčitých, vlhkých a úrodných půdách.\n\nKeř má světlezelené listy. Jejich barva je matně zelená a na povrchu jsou nenápadně chlupaté. Listy jsou jednoduché, kopinaté, vstřícné. Čepel listu se ostře zužuje, řapík je zkroucený a dosahuje délky od 0,5 do 3 mm. Listy jsou 3 až 5 cm dlouhé a až 2 cm široké. Žilnatina je zpeřená – je vidět střední žebro listu, přičemž postranní žilkování není tak výrazné.\n\nJasmín kvete v létě od června do srpna. Květy mají trubkovitý tvar, jsou světle až tmavě růžové a produkují sladkou vůni. Květů může být od 1 až 5 a jsou cca 15 mm široké. Kvetou v úžlabí listů a rostou na 0,2–1,8 cm dlouhých stoncích. Květy jsou šestičetné, květenství je postranní – bočné. Na konci má oválné cípy – je jich od 4 do 8 a jsou dlouhé 3–9 mm. Kalich má 5 až 7 zužujících se kališních lístků, které jsou hladké až huňaté a dlouhé 3–10 mm.\n\nV období zimy má jasmín plody. Bobule mají tmavě černou, lesklou barvu a jsou kulaté. Jsou 5–12 mm dlouhé a 5–9 mm široké.\n\nJasmín byl využíván odnepaměti v zemích jako Alžírsko či Egypt. Svou pozici si získal pro léčivé účinky ve formě sirupů, čajů z listů či květů. Výluh má blahodárné účinky na nervovou soustavu, snižuje hladinu cukru a cholesterolu v krvi. Dále se používá proti křečím a odbourává stres. Zajímavé je, že jasmín může mít i afrodiziakální účinky a v čínské medicíně se používá také jako kloktadlo při zánětu ústní dutiny.\nV kosmetickém využití je jeho charakteristická vůně oblíbená jako esence francouzských parfémů. Může být využíván i jako olej pro suchou pokožku.\n\nPřestože je jasmín světlomilný, je lepší pěstovat ho na mírně zastíněných místech, aby nedošlo ke spálení lístků. Jasmín je popínavým, rychle rostoucím keřem, který potřebuje oporu – ta je většinou ve formě zahradních domků, u nichž je pěstován především pro svůj vzhled. Co se týče klimatu, snese jasmín krátkodobé sucho i lehkou zimu (až do −5 °C). Ve větších mrazech je nutné jasmín chránit.\n\n\nJasmín se může množit řízkováním. Řízkování by mělo probíhat během léta, kdy odebrané stonkové řízky necháme zakořenit ve vlhké půdě po dobu více než 1 měsíce, aby nové kořínky byly odolné.\n\n\n"}
{"id": "901857", "url": "https://cs.wikipedia.org/wiki?curid=901857", "title": "Frank Loomis", "text": "Frank Loomis\n\nFrank Farmer Loomis, Jr. (22. srpna 1896 Saint Paul, Minnesota – 4. dubna 1971 New Port Richey, Florida) byl americký atlet, olympijský vítěz v běhu na 400 metrů překážek z roku 1920.\n\nByl mistrem USA v běhu na 220 yardů překážek v letech 1917 a 1918 a také v běhu na 440 yardů překážek v roce 1920. Během olympijských her v roce 1920 byl hlavním favoritem ve finále běhu na 400 metrů překážek jeho krajan John Norton, který dva měsíce před olympiádou vytvořil světový rekord 54,2. V samotnm závodě však zvítězil Loomis před Nortonem v novém světovém rekordu 54,0.\n\n"}
{"id": "901866", "url": "https://cs.wikipedia.org/wiki?curid=901866", "title": "Charles Bacon", "text": "Charles Bacon\n\nCharles Joseph Bacon, Jr. (9. ledna 1885 Brooklyn, New York – 15. listopadu 1968 Fort Lauderdale, Florida) byl americký atlet, běžec, olympijský vítěz v běhu na 400 metrů překážek z roku 1908.\n\nNa olympiádě v roce 1904 startoval v běhu na 1500 metrů, ve finále doběhl devátý. O čtyři roky později, několik týdnů před olympiádou v Londýně vytvořil neoficiální světový rekord v běhu na 400 metrů překážek časem 55,8. V olympijském finále této disciplíny běžel až do poslední překážky v čele spolu s obhájcem titulu Harry Hillmanem. V posledních metrech ho předběhl a zvítězil v čase 55,0, který se stal prvním oficiálním světovým rekordem na 400 metrů překážek.\n\n"}
{"id": "901867", "url": "https://cs.wikipedia.org/wiki?curid=901867", "title": "Cyklometrická funkce", "text": "Cyklometrická funkce\n\nCyklometrické funkce jsou inverzní zobrazení ke goniometrickým funkcím.\n\nMezi cyklometrické funkce patří:\n\n\nAby mohla k libovolné funkci existovat inverzní funkce, daná funkce musí být prostá, to znamená, že různým dvěma prvkům musí přiřazovat dvě různé hodnoty. Protože jsou ale goniometrické funkce periodické, tzn. nejsou prosté, musíme nejprve ošetřit jejich definiční obor a také definiční obory goniometrických funkcí. To znamená, že vybereme jen tu podmnožinu definičního oboru dané geometrické funkce, na které je prostá.\n\nDále platí:\n\nCyklometrické funkce se dají také vyjádřit použitím logaritmů a komplexních čísel:\nVztahy goniometrických a cyklometrických funkcí je možné jednoduše odvodit z pravoúhlého trojúhelníka ze znalosti Pythagorovy věty.\n\nRozvoj cyklometrických funkcí lze psát jako:\n\n"}
{"id": "901870", "url": "https://cs.wikipedia.org/wiki?curid=901870", "title": "Úvodní znělka", "text": "Úvodní znělka\n\nÚvodní znělka nebo jen znělka je počáteční část pořadu, filmu či seriálu, která dílo uvádí. Jedná se o koncepční propojení obrazového díla s hudební znělkou a úvodními titulky. Úlohou je poutavým způsobem uvést dílo, jeho název a obvykle jména jeho hlavních tvůrců a producentů. Dílo ukončují závěrečné titulky.\n\nU počítačových her se podobný útvar nazývá intro.\n"}
{"id": "901871", "url": "https://cs.wikipedia.org/wiki?curid=901871", "title": "Svatého Valentýna", "text": "Svatého Valentýna\n\nSvatého Valentýna (anglicky I Love Lisa) je patnáctý díl 4. řady amerického animovaného seriálu Simpsonovi, poprvé vysílaný 11. února 1993.\n\nJe Den svatého Valentýna a děti si ve škole předávají valentýnky. Jediný Ralph Wiggum ze třídy žádnou nedostane. Líze je ho líto, tak mu jednu věnuje. Jenže Ralph se do Lízy zamiluje, začne se s ní bavit, zajímat se o ni a doprovázet ji domů. Líza neví, jak mu slušně říct, že o něj nemá zájem. Marge a Homer jí doma poradí, ať Ralphovi řekne, že na tyhle věci ještě není připravená a že mohou být jen kamarádi. Když ho Líza odmítne, Ralph je nešťastný, ale dá na radu svého otce a snaží se být trpělivý. Pozve ji na Krustyho show a Líza souhlasí. Ralph z toho má radost a během show prohlásí, že si ji vezme, ale Líza už to nevydrží a řekne mu, že ho nemiluje a že valentýnku mu dala jen proto, že by jinak žádnou nedostal. Na dětské prezidentské show se mu Líza omlouvá, ale Ralpha to už nezajímá. Představení je vydařené a Ralph je za hvězdu. Líza ho také pochválí, začnou si povídat a stanou se z nich kamarádi.\n\n"}
{"id": "901872", "url": "https://cs.wikipedia.org/wiki?curid=901872", "title": "Čínský svaz ledního hokeje", "text": "Čínský svaz ledního hokeje\n\nČínský svaz ledního hokeje (, ) je řídícím orgánem ledního hokeje v Číně. Členem Mezinárodní hokejové federace je od 25. července 1963. Momentálním prezidentem je Wang Yitao. Na žebříčku IIHF v mužském hokeji je Čína na 28. místě a na žebříčku v ženském hokeji na 8. místě.\n"}
{"id": "901874", "url": "https://cs.wikipedia.org/wiki?curid=901874", "title": "Závěrečné titulky", "text": "Závěrečné titulky\n\nZávěrečné titulky jsou přidávány na konec pořadu, filmu či seriálu a jejich úlohou je v dnešním pojetí podrobně seznámit s tvůrci a producenty díla. Ve starých dílech, například starých černobílých filmech, tuto úlohu plnily úvodní titulky a v závěrečných je napsáno pouze „konec“. Závěrečné titulky mohou a nemusí obsahovat kromě titulků i obrazový doprovod a obvykle obsahují hudbu, jde-li o seriál, pak obvykle znělku.\n\nZávěrečné titulky obsahují:\n\nScénář, \nRežie, \nProdukce, \nHudba, \nKamera, \nStřih, \nZvuk, \nArchitekt, \nPomocná režie, \n\nHráli: \nDále hráli : \n\nŠTÁB:\n\nVedoucí produkce, \nUmělecký maskér, \nVFX Supervizor, \nRežie 2. štábu, \nKamera 2. štábu. \n\nAsistent produkce, \nHlavní ekonom, \nÚčetní, \nSekretářka produkce, \n2. asistent produkce, \nLocation manager, \nAsistent lokací, \n\nDramaturgie, \nAsistent dramaturgie, \nSkript, \n2. asistent režie, \n3. asistent režie, \nAsistent režie druhého štábu, \nSkript druhého štábu, \nAsistent režiséra, \nAsistent producentů, \nPublic Relations, \nVýtvarník titulků, \nGrafika, \n(Překladatelka), \n(Odborný poradce pro historii), \n(Historik), \n(Výběr archivů), \nHudební poradce, \nFilm o filmu, \nJazykový poradce, \n\nHerecké obsazení, \nAsistenti, \nKompars, \nCasting komparsu, \nKoordinátoři komparsu, \nAsistence na motivech, \n(Casting kaskadérů), \n(Kaskadéři), \n\nAsistent architekta, \nVedoucí výpravy, \nRekvizitáři, \n(Historické předměty či vozidla), \n(Zvířata), \nKoordinátor, \n\nStavba, \nMistr stavby, \nStavěči, \nStavební služba, \n\nVedoucí kostymérka, \nKostýmy herci, \nKostýmy kompars, \nŠvadleny, \nPatinérka, \n\nMaskérky, \nAsistentka maskéra, \n(Speciální masky), \n\nŠvenkr A kamera, \nŠvenkr B kamera, \nOstřič A kamera, \nOstřič B kamera, \n(c,d,e...), \nDIT, \n2. asistent kamery, \nVideoasistent, \nAsistent střihu, \nSteadicam, \nLetecké záběry, \nFotograf, \nMikrofonista, \n\nVrchní osvětlovač, \nZástupce vrchního osvětlovače, \nOsvětlovači, \nPřipravené osvětlování, \nObsluha agregátu, \n\n1. kamerová služba, \n2. kamerová služba, \nKamerová služba 2. štáb, \nKamerový jeřáb, \nSpeciální konstrukce, \nKamerové auto, \n\nSpeciální efekty, \nKoordinátor, \n\nCatering\n\nTechnické zázemí, \nKaravany, \nMaskérský a kostýmní bus\n\nŘidiči, \nLetenky a ubytování, \n\nPrávní servis, \nPojištění, \n\nPODĚKOVÁNÍ: \n\nKDE SE NATÁČELO : \n\nVedoucí studia, \nVedoucí VFX oddělení, \nVedoucí produkce VFX, \nVedoucí obchodního oddělení, \nVedoucí výroby VFX, \nProdukce VFX, \nVedoucí 2D oddělení, \nDigitální kompozice, \nVedoucí 3D oddělení, \n3D animace, \n3D tracker, \nVedoucí MP oddělení, \nDigitální dokreslovačky, \nVFX data operátor, \nTechnologická supervize, \nBarevné korekce obrazu, \nDI supervizor, \nDI produkce, \nDI data operátor, \nDI technologie, \nDI support, \n\nZvuková postprodukce, \nSupervize zvukové postprodukce, \nSound Design a mix zvuku, \nAsistent mixu, \nStřih a příprava zvukových efektů, \nStřih a příprava zvukových efektů, \nStřih a úprava dialogů, \nZáznam postsynchronických ruchů, \nEditace postsynchronických ruchů, \nRuchaři, \nProdukce, \nRed Box operátoři, \nMistr zvuku, \nAsistent zvuku, \nVedoucí produkce, \nHudební supervize, \n\nHudbu nahráli: \n\nDirigent\n\nVĚNOVÁNÍ: \n"}
{"id": "901879", "url": "https://cs.wikipedia.org/wiki?curid=901879", "title": "Úvodní titulky", "text": "Úvodní titulky\n\nÚvodní titulky jsou koncepčně propojeny s obrazovým doprovodem a hudbou do poutavé úvodní znělky pořadů, filmů či seriálů a jejich úlohou je v dnešním pojetí seznámit diváky s názvem díla a jeho hlavními tvůrci a producenty. Podrobný výpis autorů pak obsahují závěrečné titulky. Ve starých dílech, například starých černobílých filmech, obsahují naopak podrobný výpis autorů a v závěrečných je napsáno pouze „konec“.\n"}
{"id": "901882", "url": "https://cs.wikipedia.org/wiki?curid=901882", "title": "Fázový závěs", "text": "Fázový závěs\n\nFázový závěs ( ) je řídicí systém, který generuje výstupní signál, jehož fáze závisí na fázi vstupního, „referenčního“, signálu. Jedná se o elektronický obvod skládající se z oscilátoru a fázového detektoru. Obvod porovnává fázi vstupního signálu s fází signálu produkovaného oscilátorem a frekvenci oscilátoru upravuje, aby se fáze shodovaly. Signál z fázového detektoru se používá k ovládání oscilátoru ve smyčce zpětné vazby.\n\nProtože frekvence je časová derivace fáze, při udržování fáze výstupního signálu podle fáze vstupního signálu bude i výstupní frekvence stejná jako vstupní. Díky tomu má signál vytvářený fázovým závěsem výstupní frekvenci stejnou jako je vstupní, ale lze generovat i frekvenci, která je určitým násobkem vstupní frekvence. První případ se používá pro demodulaci, druhý pro nepřímou frekvenční syntézu.\n\nPoužívání fázového závěsu je rozšířené v radiotechnice, v telekomunikacích, v počítačích a v dalších elektronických aplikacích. Používá se k rekonstrukci signálu přijatého z komunikačního kanálu ovlivněného šumem, k vytvoření stabilních frekvencí, které jsou násobkem vstupní frekvence (frekvenční syntéza), nebo při konstrukci digitálních zařízení například s mikroprocesory k distribuci hodinových impulsů. Od doby, kdy existují integrované obvody, které realizují celý fázový závěs, je technika fázového závěsu široce používána v elektronických zařízeních s výstupními frekvencemi od zlomků Hz až po mnoho gigahertzů.\n"}
{"id": "901886", "url": "https://cs.wikipedia.org/wiki?curid=901886", "title": "Privilegium pro Slavis", "text": "Privilegium pro Slavis\n\nPrivilegium pro Slavis je privilegium, které žilinským Slovákům udělil/potvrdil král Ludvík I. Veliký při návštěvě Žiliny 7. května 1381. Je to významný doklad narůstání vlivu slovenských měšťanů v tehdy ještě převážně německých městech na Slovensku.\n\nPodle privilegia měli polovinu městské rady tvořit němečtí a polovinu slovenští měšťané se stejnými právy a rychtáře měli volit každý rok střídavě z obou národností. Udělil ho po stížnosti Slováků, kteří tvrdili, že toto dávnější privilegium města němečtí měšťané odmítají dodržovat. Privilegium se zachovalo v opisu z roku 1431.\n"}
{"id": "901887", "url": "https://cs.wikipedia.org/wiki?curid=901887", "title": "Borný", "text": "Borný\n\nBorný (německy \"Bornayberg\", 446 m n. m.) je neovulkanický vrch v okrese Česká Lípa Libereckého kraje, ležící asi 2,5 km severně od města Doksy na stejnojmenném katastrálním území. Vrch se tyčí nad severovýchodním břehem Máchova jezera v Chráněné krajinné oblasti Kokořínsko – Máchův kraj. Po odtěžení vrcholu Tachovského vrchu kamenolomem se Borný stal nejvyšším bodem Jestřebské kotliny.\n\nNa samotném vrcholu, který je téměř bez výhledu, stojí telekomunikační stožár. Na jihozápadním svahu je vyhlídka na Máchovo jezero, vrch Šroubený, Polomené hory, Malý a Velký Bezděz atd. Nad průseky na severní straně je vidět Hradčanská pahorkatina. V blízkém okolí se nalézají další nižší neovulkanické vrchy: Malý Borný (372 m n. m.), Havířský vrch (309 m n. m.) či skalní skupina \"Čihadlo.\"\nVrch náleží do celku Ralská pahorkatina, do podcelku Dokeská pahorkatina, do okrsku Jestřebská kotlina a do podokrsku Okenská pahorkatina.\n\nNa vrch, konkrétně pouze k vyhlídce pod vrcholem, vede žlutá turistická značka z kempu \"Pod Borným.\" Automobil je možno zanechat u přilehlých kempů nebo u silnice Doksy – Staré Splavy, železniční zastávky jsou v obou sídlech.\n"}
{"id": "901898", "url": "https://cs.wikipedia.org/wiki?curid=901898", "title": "Žilinská městská kniha", "text": "Žilinská městská kniha\n\nŽilinská městská kniha nebo žilinská kniha z let 1378 - 1561 je jazyková a právní památka Slovenska.\n\nKniha se dělí na tři části:\n\nKniha, která obsahuje 149 popsaných listů, je rukopisných památkou vázanou v kožené vazbě z 15. století. V roce 1988 byla prohlášena za slovenskou národní kulturní památku.\n\n"}
{"id": "901900", "url": "https://cs.wikipedia.org/wiki?curid=901900", "title": "Zelená cyklomagistrála Ploučnice", "text": "Zelená cyklomagistrála Ploučnice\n\nZelená cyklomagistrála Ploučnice je postupně budovaná trasa určená zejména cykloturistům. Po dokončení bude začínat na Ještědu a končit v Ústí nad Labem. Trasa bude dlouhá 85 km, z toho 50 km v Libereckém kraji. Celkové náklady mají být 200 milionů korun.\n\nV roce 2008 byl připravený projekt stvrzen podpisem memoranda na schůzce uskutečněné v České Lípě, které se zúčastnili zástupci Libereckého, Ústeckého kraje a řady obcí z severní části České republiky. Mnohé obce později zastupoval Mikroregion Podralsko.\n\nTrasa by měla být hotová v roce 2020, vést od pramenů Ploučnice a nakonec se napojit na cyklostezku Labe a zejména na budovanou celoevropskou síť cyklostezek. \n\nPrvní závažnou změnou bylo rozhodnutí, že trasa začne na vrcholu Ještědu, nikoli u pramenů Ploučnice. \n\nPrvní, již hotový 18 km dlouhý úsek byl veřejnosti slavnostně předán 3. května 2013. Začíná v Druzcově (okres Liberec), vede přes Lesní domky, Osečnou, Lázně Kundratice, Hamr na Jezeře, Stráž pod Ralskem, zatím končí u Průrvy Ploučnice nedaleko obce Noviny pod Ralskem. Náklady na jeho vybudování dosáhly částku 57 milionů Kč a zahrnuly jak asfaltový chodník, mosty, samotný projekt, tak četné informační tabule. \n\nNa první hotový úsek se má napojit druhý od Novin, který povede k již hotové Cyklostezce Vlčí Důl na východním okraji České Lípy.\n\nBudování dalších částí bylo v roce 2015 zabržděno námitkami ochránců přírody, kteří i přes nesouhlas obcí žádají napřed obnovit původní koryto Ploučnice mezi Novinami a Mimoní.\n\n"}
{"id": "901907", "url": "https://cs.wikipedia.org/wiki?curid=901907", "title": "Bayer kód", "text": "Bayer kód\n\nBayer kód je systém identifikace zemědělských plodin a jejich škůdců (včetně plevelů a chorob) jedinečným kódem pro každou entitu. Základem označení je databáze jmen, a to jak vědeckých a lidových. Bayer kód poskytuje jedinečný a neměnný symbol pro každý organismus. Systém poskytuje zjednodušený způsob zaznamenávání druhu a vyhýbá se tak mnoha problémům způsobených neustálou revizí vědeckých jmen a taxonomie, což často vede k různým synonymům a záměnám u stejného druhu.\n\nRostliny jsou označeny kódem z pětipísmen, organismy z šesti. V mnoha případech jsou tyto kódy mnemotechnické zkratky vědeckých názvů organismu. Název je odvozen z prvních tří nebo čtyř písmen rodu a prvních dvou písmen druhů. Například \"kukuřice\" (\"Zea mays)\" je ZEAMA a původce plísně bramborové (\"Phytophthora infestans\") PHYTIN.\n\nAčkoli kód původně zavedl Bayer Corporation, oficiální seznam kódů je nyní udržovaný organizací EPPO (Evropská a Středozemní organizace ochrany rostlin). Nyní je tedy více znám jako kód EPPO a nahrazuje v komunikaci členů a fytopatologů nestálé a nespolehlivé české a latinské odborné vědecké pojmenování a taxonomické zařazení.\n\n"}
{"id": "901911", "url": "https://cs.wikipedia.org/wiki?curid=901911", "title": "Klan létajících dýk", "text": "Klan létajících dýk\n\nKlan létajících dýk () je čínský film z roku 2004. Natočil jej režisér Čang I-mou a v hlavních rolích hráli Andy Lau, Takeši Kaneširo a Čang C'-i. Film se odehrává v roce 859 v období úpadku dynastie Tchang a jeho pozadím je fiktivní povstání skupiny nazývané \"klan létajících dýk\" proti režimu.\n\nVětšina venkovních scén byla natočena v národním přírodním parku Huculščyna na Ukrajině, výjimkou je část odehrávající se v bambusovém lese, která byla natočena v Číně.\n"}
{"id": "901925", "url": "https://cs.wikipedia.org/wiki?curid=901925", "title": "2010 ve vědě", "text": "2010 ve vědě\n\n\n\n1. březen – NASA oznámila, že na severním pólu Měsíce leží miliony tun zmrzlé vody. \n\n"}
{"id": "901926", "url": "https://cs.wikipedia.org/wiki?curid=901926", "title": "Vasylkiv", "text": "Vasylkiv\n\nVasylkiv ( ; – \"Vasilkov\") je město v Kyjevské oblasti na Ukrajině. Leží na řece Stuhně zhruba 30 kilometrů na jihozápad od Kyjeva. V roce 2012 žilo ve Vasilkivě přes 36 tisíc obyvatel.\n\nV roce 988 zde byla postavena pevnost na příkaz Vladimíra Velikého na ochranu Kyjeva. Pevnost a město byly pojmenovány podle ruského jména Basileia – Vasilev.\n\nV roce 1796 získal Vasylkiv městská práva.\n"}
{"id": "901936", "url": "https://cs.wikipedia.org/wiki?curid=901936", "title": "Zámek Howard", "text": "Zámek Howard\n\nZámek Howard ( ) je barokní zámek, nacházející se v Severním Yorkshiru na severu Anglie, 15 kilometrů severně od Yorku. Je jednou z největších soukromých rezidencí ve Velké Británii. Největší část zámku byla postavena mezi lety 1699 a 1712 podle návrhu architekta Johna Vanbrugha, byl vystavěn pro 3. hraběte z Carlisle. Přestože byl zámek postaven blízko původního zničeného hradu Henderskelfe, nemůže již být považován za hrad. Pro stavby a sídla budované na anglickém venkově po konci období budování středověkých hradů (kolem roku 1500) se však označení \"hrad\" (anglicky \"castle\") používal, ačkoliv nebyly stavěny vojenským účelům.\n\nHowardský zámek byl domovem části Howardské šlechtické rodiny po více než 300 let.\n\nBudova je obklopena rozlehlými pozemky, které za doby vlády 7. hraběte z Carlisle čítaly přes 13500 akrů (5300 hektarů) a zahrnovaly také přilehlé vesnice \"Welburn, Bulmer, Slingsby, Terrington\" a \"Coneysthorpe\". U zámku bylo vybudováno vlakové nádraží (oficiální název stanice \"Castle Howard\"), které fungovalo mezi lety 1845 a 1950.\nZámek Howard má rozsáhlé a rozmanité zahrady. V blízkosti zámku je velká formální zahrada. Budova je umístěna na hřebeni a v blízkosti byl vytvořen anglický park, který se otevírá z formální barokní zahrady. Úprava parku u zámku Howard byla jedním z prvních pokusů o méně formální podobu parku. Významným prvkem je formální parter tvořený zimostrázem a travnatými plochami. Přestože je zámek nyní obklopen anglickým parkem, oceňovaná je především pozdně barokní úprava ve formálním stylu který praktikoval Le Nôtre (francouzský park).\n\nDvě hlavní zahradní stavby v tomto parku jsou \"Temple of the Four Winds\" (Chrám čtyř větrů) na konci zahrady, a \"Mauzoleum\" v parku. Na obou stranách domu se rozlévá jezero. Nachází se zde také arboretum \"Ray Wood\" a uzavřená (obezděná) zahrada s růžemi a květinové zahrady. V části parku nazvané \"Ray Wood\" lze najít na jaře bohatě a barevně kvetoucí porosty pěnišníků, zastoupené více než osmi sty kultivary. Mezi další budovy mimo dochovaných zahrad patří zničené pyramidy, které v současné době prochází rekonstrukcí, obelisk a několik dalších umělých atrakcí. John Vanbrugh dal zbudovat ozdobný sloup známý jako \"Four Faces\" (\"Čtyři tváře\") v lese nazývaném \"Pretty Wood\".\n\nV blízkosti zámku se také nachází 127 akrů (514.000 m²) upravených jako arboretum nazvané Kew Castle Howard. Ačkoliv arboretum je v blízkosti domu a parku má samostatný vchod. Výsadba začala v roce 1975, s cílem vytvořit jednu z nejvýznamnějších sbírek dřevin ve Velké Británii. Krajina je otevřenější než v Ray Wood a výsadba není stále hotova. Nyní probíhá joint venture mezi zámkem Howard a botanickou zahradou v Kew a je řízeno charitativní organizací s názvem Castle Howard Arboretum Trust, která byla založena v roce 1997. Arboretum bylo otevřeno pro veřejnost poprvé v roce 1999. Nové návštěvnické centrum zahájilo činnost v roce 2006.\n\n"}
{"id": "901947", "url": "https://cs.wikipedia.org/wiki?curid=901947", "title": "Miroslav Plevný", "text": "Miroslav Plevný\n\nMiroslav Plevný (* 1965) je od března roku 2010 děkan Fakulty ekonomické Západočeské univerzity v Plzni.\n\nV roce 2010 byl zvolen zastupitelem města Cheb s počtem hlasů 1800, kdy kandidoval na kandidátní listině pod liberální politickou stranou Volba pro město. Od roku 2011 byl předsedou Finančního výboru města Cheb.\n\n\nFakulta ekonomická Západočeské univerzity\n\n"}
{"id": "901962", "url": "https://cs.wikipedia.org/wiki?curid=901962", "title": "Eduard von Hartmann", "text": "Eduard von Hartmann\n\nKarl Robert Eduard von Hartmann (23. únor 1842, Berlín – 5. červen 1906, Berlín) byl německý filozof, představitel metafyziky. Proslul tím, že ve své práci \"Philosophie des Unbewussten\" z roku 1869 definoval tzv. nevědomí. \n\nPojem nevědomí Hartmann vyvodil ze studia Böhmeho, Schellinga, Schopenhauera a Hegela. Odborníci vedou spory, do jaké míry jeho pojetí nevědomí připravilo cestu k nevědomí u Freuda – jedni upozorňují, že tato dvě pojetí spolu jen málo souvisejí, neboť Hartmann nevědomí definoval jako metafyzickou kategorii (má u něj spíše význam Absolutna – absolutní vůle i absolutního rozumu), naopak Hans Eysenck tvrdí, že Hartmannovo a Freudovo nevědomí jsou si velmi podobné. Freud každopádně Hartmannovu knihu četl při psaní Výkladu snů. \n\nHartmannovo dílo je někdy označováno jako panteistické, on sám hovořil o „transcendentálním realismu“. \n\n\n\n\n"}
{"id": "901963", "url": "https://cs.wikipedia.org/wiki?curid=901963", "title": "Hvězdník", "text": "Hvězdník\n\nHvězdník (\"Hippeastrum\") je rod jednoděložných rostlin z čeledi amarylkovité, zahrnující asi 97 druhů. Jeho přirozený areál zahrnuje tropické a subtropické oblasti Ameriky od Kostariky po severní Argentinu. Některé druhy zdomácněly i v jiných částech světa, zejména v Mexiku, jižních státech USA, Karibských ostrovech nebo subsaharské Africe. Hvězdníky se pěstují jako pokojové rostliny zejména kvůli svým velkým, výrazným květům. Kvůli dřívějším zmatkům v pojmenovávání jsou kultivary této rostliny běžně známé jako „amarylis“.\n\nHvězdníky jsou cibulnaté rostliny, cibule dosahují v průměru 5–12 cm. Z nich vyrůstá zpravidla 2–7 listů dlouhých 30–90 cm a širokých 2,5–5 cm. Stvol je rovný a dlouhý 30–75 cm, v závislosti na druhu nese 2–15 velkých květů, přičemž každý květ je velký 13–20 cm a obsahuje 6 nápadně zbarvených okvětních lístků. Květy jsou jednobarevné, vícebarevné nebo s barevnými přechody všech barev kromě modré.\n\nSouhrnným názvem pro většinu pěstovaných hvězdníků je \"Hippeastrum\" x \"hortorum\", na jehož vzniku se podílely hlavně druhy \"H. vittatum\" a \"H. leopoldii\". Existuje asi 3000 hybridů, které oproti původním planým druhům vykazují bujnější vzrůst a nejrůznější barvy květů (červené, bílé, růžové, žluté…). Mezi další významné pěstované druhy patří \"H. aulicum\", \"H. psittacinum\", \"H. rutilum\" či \"H. reginae\".\n\nHvězdníky jsou trvalky. Daří se jim v půdě s mírně kyselou reakcí půdního roztoku (pH 5,5–6), pro pěstování je možné použít směs staré listovky, drnovky, písku a pařeništní země. Kvetou v prosinci až červnu, v době květu a růstu vyžadují vydatnou zálivku, prospívá jim též hnojení, nejlépe zředěným kravincem. Optimální teplota pro hvězdník v době vegetace je 17–20 °C. Na konci léta je možné omezit zálivku a tím převést rostlinu do vegetačního klidu, čímž se podpoří její kvetení v následující sezóně. V této mimovegetační době teplotní nároky rostliny klesají asi na 10 °C. Hvězdníky je možné množit jak vegetativně oddělováním dceřiných cibulek, nebo několika různými způsoby nařezání mateční cibule, tak i generativně semeny.\n\nToxický alkaloid lykorin se nachází v celé rostlině, v největším množství v cibuli, proto není radno hvězdník konzumovat.\n\n\n\n \n"}
{"id": "901966", "url": "https://cs.wikipedia.org/wiki?curid=901966", "title": "Studená (okres Rimavská Sobota)", "text": "Studená (okres Rimavská Sobota)\n\nStudená ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 279 obyvatel. V roce 2001 se 84 % obyvatel hlásilo k maďarské národnosti.. Území obce sousedí s Maďarskem.\n\nStudená vznikla v polovině 13. století. První zmínka o obci pochází z roku 1304. Mezi lety 1938 a 1944 byla součástí Maďarska.\n"}
{"id": "901986", "url": "https://cs.wikipedia.org/wiki?curid=901986", "title": "Evropská a Středozemní organizace ochrany rostlin", "text": "Evropská a Středozemní organizace ochrany rostlin\n\nEvropská a Středozemní organizace ochrany rostlin také EPPO a European and Mediterranean Plant Protection Organization je mezivládní organizace která sdružuje většinu regionů Evropy a k Evropě přiléhajících v spolupráci na ochraně pěstovaných (především zemědělských a lesnických) rostlin. V rámci této oblasti harmonizuje společné postupy, opatření, standardy a metody cílené k ochraně rostlin. \n\nEPPO byla založena 15 evropskými zeměmi v roce 1951. K dnešnímu datu má 50 členů (států), které pokrývají skoro celou evropskou a středozemní oblast. Cílem EPPO je ochrana rostlin, rozvoj mezinárodní strategie proti zavlékání a rozšiřování nebezpečných škodlivých organismů, podpora a propagace bezpečných a účinných kontrolních metod a podobně.\n\nEPPO publikuje velké množství standardů a publikací týkajících se škodlivých organismů rostlin, fytosanitárních předpisů a přípravků na ochranu rostlin. V rámci EPPO jsou pořádány různé pracovní skupiny a EPPO Panely, kterých se účastní experti z celého EPPO regionu.\n\nEPPO převzalo jedinečné a neměnné kódové označení pro rostliny a patogeny (dříve známé jako Bayer kód) kterými efektivně a neměnně nahrazuje v mezinárodním systému dorozumívání neustále se měnící latinská jména a taxonomické zařazení které dříve způsobovalo mnohá nedorozumění.\n\n\n\n"}
{"id": "901991", "url": "https://cs.wikipedia.org/wiki?curid=901991", "title": "Mario Mandžukić", "text": "Mario Mandžukić\n\nMario Mandžukić (* 21. května 1986, Slavonski Brod, SFR Jugoslávie) je chorvatský fotbalový útočník a bývalý reprezentant, který v současné době působí v italském klubu Juventus FC. Mandžukić je stříbrným medailistou z Mistrovství světa 2018.\n\nMimo Chorvatsko působil na klubové úrovni v Německu, Španělsku a Itálii.\n\nMario se s rodiči přestěhoval do Německa v roce 1992 a zde začal svou fotbalovou kariéru v německém klubu TSF Ditzingen.\n\nZa Dinamo Záhřeb nastoupil v letech 2007–2010 celkem v 81 ligových zápasech a nastřílel 42 gólů. Pomohl tak udržet šňůru vítězných sezón, v nichž Dinamo získalo chorvatský titul (radoval se ze zisku v každém ročníku během svého angažmá v Dinamu). V sezóně 2009/10 dal 14 gólů během 24 zápasů.\n\n14. července 2010 přestoupil z Dinama Záhřeb za odhadovanou částku 7 až 8 milionů eur do německého klubu VfL Wolfsburg, kde podepsal čtyřletou smlouvu. Po svém příchodu hrál v první polovině sezóny 2010/11 sice pravidelně, ale většinou nastupoval jako střídající hráč. Trenér Steve McClaren preferoval hru na jednoho útočníka, kterým byl Edin Džeko a Mandžukiće využíval na pozici levého záložníka. Po odchodu Džeka do Manchesteru City jej nový trenér Felix Magath vrátil na jeho primární post hrotového útočníka. V posledních sedmi utkáních sezóny nastřílel celkem 8 gólů, čímž výrazně přispěl k záchraně klubu v Bundeslize (Wolfsburg skončil na 15. místě a vyhl se tak baráži, kterou hraje 16. tým tabulky). Ve své druhé sezóně 2011/12 se stal s 12 góly nejlepším střelcem Wolfsburgu, jenž skončil tentokrát na osmé příčce.\n\nV červnu 2012 i díky povedeným výkonům na EURU 2012 přestoupil do bavorského velkoklubu Bayern Mnichov, kde nahradil svého krajana Ivicu Oliće, jenž zamířil opačným směrem – do Wolfsburgu. Přestupová částka nebyla zveřejněna. Za Bayern debutoval v přátelském utkání s čínským klubem Peking Guoan a v 79. minutě vstřelil gól na průběžných 5:0 (Bayern zvítězil nakonec 6:0). 12. srpna 2012 skóroval poprvé v oficiálním zápase. Šlo o předsezónní utkání německého Superpoháru proti Borussii Dortmund, které Bayern vyhrál 2:1. Mandžukić se prosadil v 6. minutě. Bayern získal v této soutěži pátou trofej. Mandžukić začal dostávat pravidelně příležitost i v Bundeslize často na úkor jiného kvalitního útočníka se shodným křestním jménem – Maria Gómeze. Hned v 1. kole Bundesligy vstřelil gól proti SpVgg Greuther Fürth a podílel se tak na výhře 3:0. S klubem slavil v sezóně zisk ligového titulu již 6 kol před koncem soutěže, ve 28. kole německé Bundesligy. \n\n19. února 2013 dal jeden ze tří gólů Bayernu v prvním utkání osmifinále Ligy mistrů 2012/13 proti domácímu Arsenalu (výhra 3:1). V odvetném zápase čtvrtfinále 10. dubna 2013 proti italskému Juventusu vstřelil gól, utkání skončilo výhrou 2:0 pro německý tým, jenž postoupil do semifinále (doma vyhrál taktéž 2:0). V prvním zápase semifinále 23. dubna 2013 nebyl kvůli karetnímu trestu u výhry 4:0 nad dosud suverénní Barcelonou, místo něj nastoupil Mario Gómez. V odvetě 1. května už mohl nastoupit a svým výkonem na hřišti pomohl k výhře, Bayern zvítězil na Camp Nou 3:0 a suverénním způsobem postoupil do finále proti Borussii Dortmund. V něm 25. května ve Wembley vstřelil po přihrávce Arjena Robbena první gól. Bayern zvítězil 2:1 a získal nejprestižnější pohár v evropském fotbale. Ve finále DFB-Pokalu 1. června 2013 porazil Bayern VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Mandžukić střídal v 62. minutě Gómeze.\n\n5. listopadu 2013 vstřelil vítězný gól v utkání Ligy mistrů 2013/14 proti českému šampionovi FC Viktoria Plzeň a zařídil tak hubené vítězství 1:0. Bayern si zároveň zajistil postup do osmifinále soutěže. S Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0. Nicméně v sezoně 2013/14 byl v systému trenéra Pepa Guardioly často náhradníkem, proto po jejím skončení chtěl z Bayernu odejít. Nadšený nebyl ani z příchodu konkurenta, Poláka Roberta Lewandowského, nejlepšího střelce Bundesligy sezony 2013/14.\n\n9. července 2014 potvrdil sportovní ředitel Bayernu Matthias Sammer, že Mandžukić přestoupí do španělského Atlética Madrid zhruba za 22 miliónů eur (600 miliónů korun). Podepsal zde čtyřletou smlouvu. V srpnu 2014 vyhrál svou první trofej s Atléticem, superpohár Supercopa de España. Ve druhém zápase superpoháru proti Realu Madrid vstřelil vítězný gól. 26. listopadu 2014 vstřelil hattrick v Lize mistrů UEFA 2014/15 proti Olympiakosu Pireus, svůj první v dresu Atlética.\n\n22. června 2015 byl potvrzen jeho odchod do italského Juventusu. Ten za něj zaplatil 19 miliónů eur a chorvatský střelec podepsal čtyřletý kontrakt.\n\nReprezentoval Chorvatsko v mládežnických kategoriích.\n\nZa chorvatský národní A-tým debutoval 17. listopadu 2007 v kvalifikačním utkání proti domácí Makedonii. Šel do hry ve 42. minutě za stavu 0:0, nicméně Chorvaté tento zápas prohráli 0:2.\n\n19. listopadu 2013 vstřelil vítězný gól v odvetném barážovém utkání proti hostujícímu Islandu a podílel se tak na výhře 2:0. Na konci poločasu byl však za nebezpečnou hru vyloučen. Chorvatsko si i díky remíze 0:0 z prvního utkání baráže na Islandu zajistilo postup na Mistrovství světa ve fotbale 2014 v Brazílii.\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Mario vstřelil dva góly 10. června proti Irsku (konečná výhra 3:1) a 14. června zařídil remízu 1:1 s Itálií. 18. června se proti Španělsku neprosadil, soupeř z Pyrenejského poloostrova zvítězil 1:0. Se třemi vstřelenými brankami byl v šestici nejlepších střelců šampionátu (mimo něj ještě Mario Gómez, Mario Balotelli, Cristiano Ronaldo, Alan Dzagojev, Fernando Torres).\n\nTrenér Niko Kovač jej vzal na Mistrovství světa 2014 v Brazílii, kam Chorvatsko postoupilo z evropské baráže proti Islandu. V prvním utkání Chorvatska proti Brazílii v základní skupině A (porážka 1:3) Mandžukić nenastoupil kvůli karetnímu trestu, který se mu přenesl z baráže. Ve druhém zápase proti Kamerunu vstřelil dva góly a měl lví podíl na vítězství svého týmu 4:0.\n\nEURO 2016\n\nNechyběl ani ve výběru trenéra Ante Čačiče pro EURO 2016, kde chorvatský národní tým nastoupil v základní skupině D proti Turecku, Španělsku a také české reprezentaci. V prvním zápase proti Turecku Chorvatsko zvítězilo 1:0. Dále následovaly zápasy s Českem (skončilo nerozhodně 2:2), které bylo ovlivněno výtržnostmi chorvatských fanoušků, a proti Španělsku, který Chorvaté vyhráli 2:1. Chorvatsko tak postoupilo do osmifinále z první příčky a jeho soupeřem v něm bylo Portugalsko, s nímž prohrálo gólem Ricarda Quaresmy 0:1 v prodloužení. V tomto turnaji se Mario gólově neprosadil.\n\n"}
{"id": "901997", "url": "https://cs.wikipedia.org/wiki?curid=901997", "title": "Seznam cizinců v Boston Bruins", "text": "Seznam cizinců v Boston Bruins\n\nToto je seznam cizinců, kteří alespoň jednou nastoupili za hokejový tým Boston Bruins hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "901999", "url": "https://cs.wikipedia.org/wiki?curid=901999", "title": "129 (číslo)", "text": "129 (číslo)\n\nSto dvacet devět je přirozené číslo. Následuje po číslu sto dvacet osm a předchází číslu sto třicet. Řadová číslovka je \"stý dvacátý devátý\" nebo \"stodevětadvacátý\". Římskými číslicemi se zapisuje CXXIX.\n\nSto dvacet devět je\n\n\n\n\nSilnice II/129 je česká silnice II. třídy vedoucí na trase Prasetín – Pacov – II/112 – Želiv – Humpolec\n"}
{"id": "902000", "url": "https://cs.wikipedia.org/wiki?curid=902000", "title": "Vladimír Marchevský", "text": "Vladimír Marchevský\n\nVladimír Marchevský [vladimír marcheuský] (* 8. května 1958) je bývalý slovenský fotbalový útočník. Jeho starší bratr Jozef Marchevský byl také ligový fotbalista a dvojnásobný mistr republiky.\n\nV československé lize hrál za ZŤS Košice. Po skončení aktivní kariéry trénuje na regionální úrovni.\n\n"}
{"id": "902003", "url": "https://cs.wikipedia.org/wiki?curid=902003", "title": "Rozálie Havelková", "text": "Rozálie Havelková\n\nRozálie Havelková (* 1997) je česká herečka, tanečnice a bývalá modelka, dcera herce a zpěváka Ondřeje Havelky.\n\nRozálie Havelková pochází z herecké rodiny. Její otec je herec a režisér Ondřej Havelka a její matka je Alice Kovaczová. Má staršího bratra Vojtěcha Havelku, který se věnuje také herectví. Vystudovala gymnázium. Od roku 2017 působila v zahraničním cirkusu. \n\nHraje na harmoniku. Devět let se věnovala tančení flamenca.\n\n\nV roce 2011 si zahrála hrála v televizním muzikálu \"V peřině\".\n\nV roce 2012 se probojovala do finále modelingové soutěže Elite Model Look. Poté se stala tváří Design Bloku Prague Design and Fashion Week pro rok 2012 a 2013.\n\n"}
{"id": "902010", "url": "https://cs.wikipedia.org/wiki?curid=902010", "title": "Deklamace", "text": "Deklamace\n\nDeklamace v dnešním pojetí je označením záměrného vyzřetelnění, precizní mluvní artikulace spojené s kontrolovaným hlasovým zdůrazněním slova či skupiny slov, vyžadujících prakticky absolutní vnímání a porozumění posluchačem nebo posluchači. Bývá tak často verbální výzvou, vysvětlením, pokynem nebo příkazem. V poezii či próze pak podtržením významu či záměru vyslovených výrazů, ve veřejných projevech řečníků pak deklamace bývá programově zdůrazněním rétorických prvků pro výraznější zapůsobení na posluchače.\n\n"}
{"id": "902016", "url": "https://cs.wikipedia.org/wiki?curid=902016", "title": "Primark", "text": "Primark\n\nPrimark je irský oděvní maloobchod, provozovaný v Belgii, Irsku, Rakousku, Německu, Portugalsku, Španělsku, Nizozemsku, Francii, USA, Kanárských ostrovech a Spojeném království. V Irsku je Primark znám jako obchod Penneys. Hlavní sídlo společnosti se nachází v irském Dublinu. Jedná se o dceřinou společnost britské holdingové společnosti ABF, fungující jako společnost zpracovávající jídlo. Primark byl poprvé otevřen v červnu 1969 v Mary Street v Dublinu.\n\nÚspěšnost v Irsku zapříčinila expanzi i do Spojeného království. Proto v roce 1971 byl otevřen velký obchod v centru Belfastu. V roce 1973 byly otevřeny i obchody mimo velká města.\n\nPrimark je populární především nízkou cenou a módním vzhledem svého zboží. Na trhu díky těmto faktům konkuruje známým firmám ve stejném odvětví.\n\nPrimark prodává oblečení s nízkorozpočtovou strategií. Společnost využívá levné zdroje, jednoduché designy, látky a materiály. Toho dociluje tím, že nakupuje ve velkém.\n\nHistorie Primarku začíná roku 1969, kdy byl otevřen první obchod s názvem Penneys, a to v Mary Street v Dublinu. Tento obchod sklidil velký úspěch, jehož základem byla kombinace módního zboží a nízkých nákladů. Během jednoho roku pak byly vybudovány další čtyři obchody v okolí Dublinu.\n\nDůležitým mezníkem celé historie Primarku je rok 1971. V tomto roce byl postaven obchod v Corku, což byla první prodejna mimo Dublin. Úspěch této prodejny vedl ke vzniku dalších 11 obchodů v Irsku a jednoho v Severním Irsku; počet obchodů zvaných Penneys (pouze v Irsku) tak vzrostl na 18.\n\nRoku 1973 se výstavba přesunula i do Spojeného království, kde byly otevřeny čtyři obchody s názvem Primark. Následující rok byly otevřeny obchod v Derby a Bristolu.\n\nRozšiřování Primarku sklízelo úspěch, a tak v průběhu následujících deseti let bylo otevřeno dalších 18 obchodu ve Velké Británii a dalších 9 v Irsku.\n\nV průběhu desetiletí mezi roky 1984 a 1994 bylo na seznam rozvíjejících se prodejen Primarku zapsáno dalších 13 obchodů ve Velké Británii a 12 v Irsku. Počet již vybudovaných Primarků ve Velké Británii činil 32 a v Irsku dokonce 34 obchodů.\n\nObchod, který byl považován za hlavní článek prodejen Primark, byl koupen v roce 1992 v O'Connell Street v Dublinu.\n\nRoku 2000 se počet obchodů vyšplhal na 108, a to 75 ve Velké Británii a 33 v Irsku. Říjen 2001 zaznamenal otevření obchodu v Manchesteru a budovy Primarku se roku 2002 objevily i v Glasgowě a Birminghamu.\n\nV květnu 2006 došlo k otevření prvního obchodu ve španělském Madridu a ještě téhož roku v září následoval druhý v Murcii.\n\nV dubnu roku 2007 byl otevřen Primark na londýnské Oxford Street a ještě téhož roku byla zahájena činnost obchodu v Liverpoolu.\nAni Španělsku se nevyhnulo rozšíření, protože přibylo devět prodejen, a to v Jerezu, v Xanadu (Madrid), Bilbau, Islazulu, Oviedu, Madridu, Zaragoze, Asturii a ve městě A Coruña.\n\nV prosinci roku 2008 došlo k prvnímu otevření prodejny Primark v Nizozemsku, a to ve městě Rotterdam. Květen 2009 byl významný vybudováním prvního obchodu v Portugalsku (Lisabon) a prvním otevřením Primarku v Německu (Brémy). V prosinci 2009 společnost otevřela svou první prodejnu v Belgii (Lutych). K roku 2013 se v Německu nachází 10 obchodů prodávajících zboží Primarku, v Portugalsku je to 6, v Nizozemsku 4 a v Belgii zůstává stále jedna.\n\nV posledních letech došlo i k rozšíření do Rakouska, kde jsou k roku 2013 dvě prodejny.\n\nV únoru roku 2019 bylo oznámeno, že Primark otevře také první obchod v Praze. Prodejna by se měla nacházet v The Flow Building, která se staví na rohu Václavského náměstí a Opletalovy ulice a měla by být dokončen v polovině roku 2020. Primark již podepsal nájemní smlouvu. \n\nAtmosphere\n- hlavní značka Primarku, která je proslulá svým levným zbožím, které se však řídí nejnovějšími trendy a zároveň uspokojující kvalitou. Atmosphere je zaměřena jak na dámské a pánské oděvy, doplňky nebo také obuv\nDenim CO\n- podobně jako Atmosphere, velmi rozšířená značka. Denim CO je zaměřena na dámské i pánské oblečení, které je vyráběno především z bavlny, manšestru, džínoviny a kepru\n\nSecret Possessions\n- značka se sortimentem především spodního a nočního prádla\n\nSecret Possessions Collection\n- podobně jako Secret Possessions je značka Secret Possessions Collection zaměřena na spodní a noční prádlo. Jedná se však o detailnější a propracovanější kolekci\n\nBackswing\n- jedná se o sportovní značku pro muže i ženy. Backswing klade velký důraz na funkčnost oblečení\nCedarwood state\n- značka Cedarwood state je zaměřena pouze na pánské ležérní oděvy a doplňky\n\nPrimark Essentials\n- značka zahrnující oblečení především pro muže, specializující se na oděvy, které jsou pro každodenní nošení\n\nCS active\n– značka sportovních oděvů\n\nButler & webb\n– značka Butler & webb je zaměřena především na pánskou módu. Sortimentem bývají hlavně kravaty, košile a pánská společenská obuv\n\nAuthentic Apparel\n- značka dámské módy, zaměřující se na oděvy pro volný čas\n\nNo Secret\n– značka luxusního dámského spodního prádla\n\nOcean Club\n– plážová móda pro muže a ženy. Dále také příslušenství na pláž a široký sortiment ručníků a osušek\n\nEarly Days —\ndětská móda pro novorozence a batolata. Early Days je zaměřena na pohodlné oblečení pro nejmenší a zároveň se soustředí i na jeho bezpečnost a styl\n\nLittle rebel —\nmóda pro chlapce zahrnující také sportovní oděvy a obuv\n\nYoung dimension —\nznačka se zaměřuje hlavně na oblečení pro mladé dívky. Typické pro Young dimension jsou barevné a hravé motivy oblečení\n\nGirl 2 Girl —\npodobně jako Young dimension se Girl 2 Girl zaměřuje na oblečení a doplňky pro mladé dívky. Oproti Young dimension je však kolekce obohacena i o sportovní oděvy, obuv a doplňky. Hravé motivy a barevnost jsou však pro obě značky společné.\n\nOpia –\nMódní doplňky\n\nOpia girls –\nMódní doplňky pro dívky\n\nPrimark Beauty –\nkosmetické potřeby\n\nPrimark Home –\nobchod zaměřující se na zboží do domácnosti. V tomto obchodě je možné zakoupit ložní prádlo, závěsy, kuchyně a kuchyňské potřeby nebo další domácí příslušenství a doplňky\n\nSpolečnost Primark, je jako vedoucí obchodník, zodpovědná za to, že její výrobky budou kvalitní a tyto výrobky budou získávány z odlišných zemí, s odlišnými kulturami a ekonomikami. Proto je společnost Primark vázána k tomu, že získávání těchto výrobků je v souladu se Zásadami chování společnosti, které v sobě zahrnují principy Charty OSN.\n\nTyto zásady chování dodavatele zahrnují nemálo pravidel, podle kterých se dodavatelé společnosti Primark musí řídit. Jedná se o zásady týkající se nucené, nesvobodné nebo nedobrovolné vězeňské práce. Dále tyto zásady zahrnují svobodu sdružování, hygienu a bezpečnost práce, zajištění životního minima, zákaz dětské práce a další.\n\nTyto zásady představují povinnost dodavatelů, dodržovat níže zmíněné požadavky. V případě, že se dodavatelé jakýmkoli způsobem poruší zásady, společnost Primark má právo kdykoli ukončit dohodu s příslušným dodavatelem.\n\nSeznam zásad společnosti Primark pro obstarávání zboží:\n\nPrimark, jako většina velkých společností, bývá často předmětem zájmu kritiků. Ti se domnívají, že pracovní podmínky zaměstnanců dodavatelských firem jsou nepřípustné. Zastávají názor, že pokud je zboží tak levné, pak ho musí „zaplatit“ někdo jiný a to prací ve strašných pracovních podmínkách. V hlavní výrobní zemi nízkých nákladů, v Bangladéši, se pracuje sedm dní týdnů při dvanáctihodinové pracovní době. Právě do této země se stěhuje výrobní kapacita z Číny, protože zde podle všeho neexistuje sociální politika.\n\nObchodní prodejna Primark v březnu 2010 obvinila jednoho ze svých velkých dodavatelů TNS Knitwear dovážejících do Primarku velkou část zboží. Tento dodavatel byl obviněn z toho, že svým zaměstnancům pocházejícím z Afghánistánu, Pákistánu a Indie vyplácí nízkou mzdu, a to 3 libry na hodinu. To vše za podmínek, jako je dvanáctihodinová pracovní doba sedm dní v týdnu. Primark však na obranu zahájil vlastní šetření. Avšak to vše způsobilo obchodnímu řetězci Primark problémy a velkou vlnu kritiky, a ve výsledku Primark ukončil spolupráci se svými třemi dodavateli.\n\nMezi známé aféry patřila také reportáž BBC, kde byl Primark kritizován za úděsné pracovní podmínky v Indii, kde musejí pracovat i malé děti. BBC se musela veřejně omluvit, protože tyto informace byly lživé. Následovala kampaň za očištění jména společnosti.\n\nPrimark má své zákazníky po celém světě a pro některé z nich je složité nakupovat v tomto „nákupním ráji“ pravidelně nebo častěji. To vede k tomu, že potenciální zákazníci prahnou po možnosti nakupovat zboží značky Primark online, z pohodlí domova. Avšak do dnešní doby oficiální webové stránky nenabízí způsob, jak nakupovat zboží Primarku online a ani není jakýkoli přístup k úplné kolekci oděvů. To znamená, že pokud má někdo v současné době chuť zakoupit si výrobek této značky, musí se vydat na cestu do jedné z 257 prodejen.\nAvšak existuje velký počet poptávajících, kteří si tvoří vlastní komunitu, ve které se věrní zákazníci dělí o své zážitky, názory a tak se snaží bojovat o vytvoření oficiálního online obchodu značky Primark, kde budou moci lidé nakupovat prostřednictvím internetu.\nDo této doby se lidé musí spokojit s nabídkami použitého zboží této značky, které si mohou zakoupit na některých z internetových portálů.\n\n"}
{"id": "902023", "url": "https://cs.wikipedia.org/wiki?curid=902023", "title": "Dacia Lodgy", "text": "Dacia Lodgy\n\nDacia Lodgy je automobil vyráběný rumunskou automobilkou Dacia v Maroku. Vyrábí se v 5místné a 7místné verzi. Je to třída velkých MPV.\n\nBenzinové:\n\nNaftové:\n\n\nV Crash testu EURO NCAP získala Dacia Lodgy pouze 3 hvězdy z 5, což je nejhorší výsledek za rok 2012.\n"}
{"id": "902025", "url": "https://cs.wikipedia.org/wiki?curid=902025", "title": "Utrhání na cti", "text": "Utrhání na cti\n\nUtrhání na cti, v obecném povědomí známé také jako nactiutrhání, bývalo nepravdivé obvinění jiného z trestné činnosti nebo jiná lživá pomluva, které bylo trestné a které bylo později nahrazeno právě trestným činem pomluvy. V katolické morální teologii jde stále o hřích.\n\nNactiutrhání bylo odlišné od přečinu či pouhého přestupku urážky na cti, původně šlo totiž o zvláštní druh zločinu, který spáchal ten, kdo jiného udal nebo obvinil pro trestné jednání, které se ale nestalo. Takový \"nactiutrhač\" byl pak potrestán těžkým žalářem od jednoho roku do pěti let, případně až do deseti let, pokud použil zvláštní lsti, nepravdivě obviněného vydal v nějaké větší nebezpečí, byl členem jeho domácnosti či pokud byl úředníkem. Po roce 1933 se z něj stal zločin křivého obvinění a utrhání na cti bylo dále přestupkem, kterého se dopustil ten, kdo o jiném vědomě nepravdivě sdělil skutečnost, která jej mohla „vydati v opovržení nebo snížiti v obecném mínění“. Za něj pak hrozil trest vězení od jednoho do šesti měsíců, v případě utrhání na cti, které bylo spácháno tiskem, tuhé vězení od tří měsíců do jednoho roku. Mírně zpřísněná dolní hranice trestní sazby platila pro zvláštní případy, kdy nactiutrhač pomlouval jiného s cílem, aby „rozvrátil rodinný život jeho nebo člena jeho rodiny neb aby zničil hmotnou existenci takové osoby“.\n\nPodobné jednání, spočívající v nepravdivém pomlouvání druhého, které je způsobilé ohrozit jeho vážnost u druhých, je od roku 1950 až do dnešní doby řešeno jako trestný čin pomluvy (takové ublížení na cti, které by mělo menší intenzitu nebo by nebylo vědomě nepravdivé, by bylo pouze přestupkem proti občanskému soužití). Pojem \"nactiutrhání\" však přežil a může být někdy používán v rámci soukromoprávní ochrany osobnosti.\n\nNactiutrhání v katolické morální teologii, resp. tradiční etice je hřích, spočívající v neoprávněném šíření takových informací o druhém, které poškozují jeho dobrou pověst, nicméně jsou \"pravdivé\" (tím se hřích nactiutrhání liší od hříchu pomluvy). Na rozdíl od obvyklých úprav v pozitivním právu tedy tradiční křesťanská etika zakazuje i šíření pravdivých poškozujících informací, není-li pro to nějaký zvláštní spravedlivý důvod. Východiskem je předpoklad, že \"ceteris paribus\" má každý právo na dobrou pověst, a naopak neexistuje žádné univerzální právo dozvědět se o skrytých hříších druhého (pokud nám do toho „nic není“). V mnoha případech je však šíření pověst poškozujících informací ospravedlněno speciálními okolnostmi – např. je-li dotyčný veřejně činnou osobou, může být povědomí o jeho pravém charakteru požadavkem „veřejného blaha“.\n"}
{"id": "902027", "url": "https://cs.wikipedia.org/wiki?curid=902027", "title": "Antraknóza buku", "text": "Antraknóza buku\n\nAntraknóza buku je houbová choroba rostlin způsobená houbou \"Apiognomonia errabunda\", napadající především buk. \n\nPatogen tvoří malé nebo velké hnědé skvrny s nepravidelným okrajem. Skvrny se tvoří obvykle podél listového okraje nebo střední žilky.\n\nMikroskopická houba, endofyt. Bez zřejmých symptomů se v živých listech nachází téměř pravidelně. Bylo pozorováno, že pokud dojde k mechanickém poškození pletiv hmyzem tvořícím listové hálky, houba nekrózou listu v okolí místa napadení zcela zbaví hálku životaschopnosti (\"Diplodina acerina\").\n\nEstetická vada. Při silném napadení menší přírůstky.\n\nNení třeba.\n\n"}
{"id": "902029", "url": "https://cs.wikipedia.org/wiki?curid=902029", "title": "Zwitterion", "text": "Zwitterion\n\nZwitterion (také „vnitřní sůl“, obojetný nebo amfoterní ion, amfion nebo nepřesně dipolární ion) je ion, který ve své molekule obsahuje pozitivní i negativní náboj v různé části molekuly, jehož celkový náboj je ale neutrální.\n\nZwitterionty vznikají z amfolytů, molekul, které ve své molekule obsahují kyselé i zásadité funkční skupiny, v prostředí s pH blízkým jejich izoelektrického bodu.\n\nTypickým příkladem zwitteriontů jsou aminokyseliny a peptidy, nesoucí kyselé (karboxylové skupiny) a bazické centrum (aminová skupina). Některé aminokyseliny mají ovšem další nabité funkční skupiny, jedná se o záporně nabitou kyselinu glutamovou a asparagovou a kladně nabitý arginin, lyzin a v některých podmínkách i histidin. Obvyklé proteiny tedy zwitterionty netvoří a jejich náboj závisí na zastoupení kyselých a bazických aminokyselin.\n\nPřechodu glycinu nebo tricinu (aminokyselina netvořící proteiny) mezi záporně nabitou formou a zwitteriontem se využívá při \"zaostřovacím kroku\" při rozdělování proteinů metodou SDS-PAGE.\n"}
{"id": "902030", "url": "https://cs.wikipedia.org/wiki?curid=902030", "title": "Marie Festeticsová", "text": "Marie Festeticsová\n\nHraběnka Marie Festeticsová (20. října 1839, Gálna/Tolna – 17. dubna 1923, Budapešť) byla první dvorní dáma rakouské císařovny Alžběty Bavorské. \n\nMarie Festetiscová pocházela z uherského (původně starobylého chorvatského) rodu Festeticsů. Císařovna jí velmi důvěřovala a hraběnka ji nezklamala. Hraběnka si vedla deník, do kterého si pečlivě zaznamenávala všechny důležité informace. Marie se v něm jako jedna z mála velmi pozitivně vyjadřovala o zámečku Possenhofen, kde císařovna strávila dětství. Příliš nemilovala sport a držet krok s aktivní císařovnou jí dělalo velké potíže.\n\nMarie Festeticsová se nikdy nevdala a do smrti zůstala věrná své císařovně. Ucházel se o ní např. bohatý ruský kníže, ale ona jeho nabídku nepřijala a zůstala u dvora císařovny.\n"}
{"id": "902033", "url": "https://cs.wikipedia.org/wiki?curid=902033", "title": "Kamarádka knihovna", "text": "Kamarádka knihovna\n\nKamarádka knihovna je celostátní soutěž o nejlepší dětské oddělení knihovny v České republice. Soutěž organizuje Svaz knihovníků a informačních pracovníků ČR pod záštitou Ministerstva kultury ČR a Národní knihovny ČR a koná se v pravidelných dvouletých intervalech. Poprvé byl vítěz vyhlášen v roce 2007.\n\nDo soutěže se může přihlásit oddělení pro děti obecní, městské či krajské knihovny. Mezi hlavní soutěžní kritéria patří např. spokojenost dětí s knihovnou (děti hodnotí knihovnu formou známek na vysvědčení), rozsah týdenní provozní doby knihovny pro děti, počet počítačů připojených k internetu pro děti, procento registrovaných dětských čtenářů z celkového počtu dětí v místě knihovny a další ukazatele. U knihoven, které na základě těchto kritérií postoupí do užšího kola, se hodnotí ještě další parametry, např. webové stránky knihoven pro dětské čtenáře, spolupráce se školami a dalšími partnery a další. Toto hodnocení probíhá při návštěvě dané knihovny. Za každé kritérium knihovna dostává body, které se sčítají a vyhrává ta, která jich získá nejvíce. Hodnotitelská komise má pět až šest členů, je v ní zástupce za Národní knihovnu ČR, odborník na dětské webové stránky, zástupce SKIPu a další.\n\nPrvní tři knihovny získávají ocenění v podobě finanční odměny. Slavnostní vyhlášení probíhá 1. června na Den dětí v Praze.\n\n\n\n"}
{"id": "902034", "url": "https://cs.wikipedia.org/wiki?curid=902034", "title": "Bioterapie", "text": "Bioterapie\n\nBioterapie či isoterapie (z řeckého ', stejný = léčit stejné stejným) je alternativní metoda léčení pomocí preparátů zvaných nosóda nebo bioterapeutikum či isoterapeutikum. Tyto homeopatické preparáty jsou připravovány z nemocných tkání a orgánů nebo z jejich sekretů, např. z hnisu, vředů, nádorů, z exkretů nemocných osob, ale i z virů a bakterií. Impulsem pro používání nosód byl Jennerův objev očkování virem vakcínie (kravských neštovic) proti neštovicím. Nosódy mají působit podobně, prostřednictvím aktivace obranných sil, podle jiných však působí také na principu podobnosti. Vzhledem k tomu, že patologická tkáň je potencována homeopaticky, je léčba nosódami jakýmsi hybridem mezi očkováním (vakcinací) a homeopatií s tím rozdílem, že homeopatie je léčba podobného podobným, kdežto v případě nosód jde o léčbu stejného stejným. Sám Hahnemann isopatii, tedy i léčbu nosódami odmítal, a zavedli ji teprve jeho následovníci. Termín nosóda použil poprvé americký homeopat Constantine Hering. \n\nLéčba nosódami se rozšířila především ve Francii a Německu, kde se používá dodnes. Byla považována za samostatnou metodu, ale od roku 1985 je součástí homeopatie, a nosódy jsou proto v Německu zařazeny do oficiálního homeopatického lékopisu. V západní Evropě dnes existuje zhruba 30 továrně vyráběných nosód. Původně se používaly nosódy v injekční formě, dnes ve formě tablet a kapek. Prvním výrobkem byl psorin, připravený ze svrabových kožních ložisek, známá byla i difterická nosóda (proti záškrtu), v současnosti jsou často používanými nosódami Staphylococcinum a Infuenzinum (proti chřipce), a existují i nosódy proti tumorům, např. carcinoma-uteri-nosóda. Do České republiky zatím tyto preparáty nepronikly.\n\nLéčba nosódami je metodou patřící do rámce alternativní medicíny a je neúčinná, protože homeopaticky vysoce potencovaný preparát v sobě neobsahuje prakticky žádnou molekulu původní látky. Účinnost nosód také nebyla standardními metodami nikdy prokázána. Pokud by se používaly nosódy méně potencované (méně ředěné), s obsahem toxického nebo infekčního agens, bylo by jejich použití spojeno s vysokým rizikem infekce nebo alergizace.\n"}
{"id": "902044", "url": "https://cs.wikipedia.org/wiki?curid=902044", "title": "Aurikuloterapie", "text": "Aurikuloterapie\n\nAurikuloterapie (auricula = latinsky ušní boltec) patří do rámce metod, předpokládajících existenci tzv. mikrosystémů. Podle této představy se na povrch ušního boltce promítá ve zmenšeném měřítku lidské tělo, nejčastěji v podobě, jakou zaujímá lidský plod v děloze (homunculus). Na ušním boltci tak vzniká mapa jednotlivých orgánových systémů, na které se aurikuloterapie snaží působit na více než 100 bodech. Bolest, vyvolaná dotykem jemnou sondou v těchto místech má mít diagnostickou hodnotu, tlakem nebo píchnutím jehlou do bodů (o velikosti 0,2 mm) lze orgány ovlivnit léčebně.\nÚčinnost metody, stejně jako mapování uší není založeno ani není podloženo lékařskými nebo vědeckými důkazy.\n\nEgyptolog Alexandre Varille (1909-1951) popsal zvyk žen ve starověkém Egyptě, kdy propichování nebo kauterizace ušního boltce mělo fungovat jako antikoncepce. Řecký lékař Galén ve druhém století našeho letopočtu komentoval léčivou hodnotu skarifikace vnějšího ucha.<br>\nV roce 1637, pravděpodobně poprvé v Evropě, portugalský lékař Zacatus Lusitanus popsal léčbu bolesti sedacího ústrojí kauterizací vnějšího ucha po té, co pouštění žilou nepomohlo. Italský anatom a chirurg Antonio Maria Valsalva (1666-1723), tvůrce prvního moderního anatomického popisu ucha, roku 1717 publikoval práci \"Aura Humanus Tractatus\", ve které popisuje léčbu bolesti zubů skarifikací antitragu. V roce 1810 prof. Ignazio Colla popsal v italské Parmě případ pacienta, kterého do ušního boltce bodla včela, což mělo mít za následek výraznou úlevu od bolesti nohou a ve stejném roce jiný italský lékař, doktor Cecconi, provedl kauterizaci ucha jako terapii bolestí sedacího ústrojí. V roce 1850 francouzský \"Journal des connaissainces medico-chirurgicales\" publikoval 13 různých případů bolestí sedacího ústrojí, které byly léčeny kauterizací ucha rozžhaveným železem. Pouze jeden z pacientů se zcela nevyléčil. Teprve o jedno století později tento druh léčby znovu objevil francouzský lékař Paul F.M. Nogier.<br>\nNogier roku 1956 na základě náhodného pozorování vytvořil moderní aurikulopunkturu. Podle něj má aurikuloterapie působit reflexně prostřednictvím vegetativního nervstva na orgány. P. Nogier si všiml, že při stimulaci určitých bodů došlo k výrazné změně pulsové frekvence. Tento jev pojmenoval aurikulokardiální reflex (Vascular Autonomic Sign). Schopnost detekovat tento hypotetický reflex na levé ruce pacientů pak má umožnit identifikovat chorobný orgán. Přesné využití aurikulokardiálního reflexu bylo nezbytné pro diagnostiku a léčbu podle principů Nogierovy auricolomedicíny.\n\nZáhy poté byla převzata čínskými lékaři a zařazena do rámce tzv. „Tradiční čínské akupunktury“ a vysvětlována podle její teorie. Metoda se rychle rozšířila zejména po zjištění, že může vyvolat i celkové znecitlivění.<br>\nPo vydání několika učebnic po roce 2000 zdomácněla i v České republice. Roku 1991 MUDr. Jaroslav Debef založil sekci pro aurikuloterapii v rámci České lékařské akupunkturistické společnosti, po čtyři roky byl jejím předsedou a následně předsedou čestným. MUDr. Debef roku 1982 časopisecky vydal svou první monografii \"Aurikuloterapie\", roku 2000 pak monografii dvoudílnou (Votobia, Praha). V roce 2002 byla sekce pod tlakem skeptiků na základě doporučení předsednictva České lékařské společnosti J.E. Purkyně zrušena vzhledem k jejímu pseudovědeckému charakteru.\n\nAurikulopunktura, resp. aurikulopresura, je vlastně akupunkturou ušního boltce.<br>\nK terapii se používají jen velice jemné jehly, zaváděné do podkoží boltce podle francouzské nebo čínské mapy, někdy s pomocí orientačních čar a schémat. Aurikulopunktura, stejně jako většina léčebných metod a preparátů, které nabízí alternativní medicína, je doporučována jako panacea. Vedle pneumonie, hypertenze, ledvinových kamenů, zlomenin a schizofrenie má být účinná i při léčbě závislostí, problémech pohybového aparátu, či alergických onemocnění. \nAurikuloterapii by neměly nepodstupovat těhotné ženy, lidé s hemofilií, nádorovým onemocněním, při akutních psychózách, bezprostředně po psychickém vyčerpání, nebo bezprostředně po těžkém jídle.\n\nVeškeré reflexní systémy, jako aurikulopunktura, iridologie, reflexologie apod. neodpovídají současným vědeckým znalostem anatomie a fyziologie.\n\nAurikulopunktura, využívající metody akupunktury, trpí stejným problémem, zejména placebo efektem. Je potřeba prokázat realitu somatických a aurikulárních akupunkturních bodů jako snadno reprodukovatelný, nepopiratelný, vědecký fakt. Po více jak třech tisících studií se to však prokázat nepodařilo - i po tak rozsáhlém výzkumu neexistují žádné přesvědčivé výsledky ve prospěch akupunktury. Přínosy tedy pravděpodobně neexistují, nebo v nejlepším případě jsou příliš malé a příliš dočasné, než aby měly jakýkoli klinický význam.\n\nJedním z mnoha problémů aurikulopunktury je existence řady rozdílných map ucha a malá shoda ohledně umístění jednotlivých aurikulárních akupunkturních bodů. V současnosti se pro mapování nejčastěji používají dva různé systémy - lineární, nebo kruhový vzor. Aby byla aurikuloterapie přijata lékařskými organizacemi, je důležité eliminovat mapování, které není vědecky přijatelné, a navrhnout mapu na základě vědeckých experimentů s klinicky prokazatelnými výsledky.\n\n"}
{"id": "902048", "url": "https://cs.wikipedia.org/wiki?curid=902048", "title": "Antraknóza platanu", "text": "Antraknóza platanu\n\nAntraknóza platanu je houbová choroba rostlin způsobená houbou \"Apiognomonia veneta\" z čeledi \"Gnomoniaceae\", Choroba napadá především platany. \n\nPodle biolib.cz je pro patogena používáno mnoho různých synonym, například \"Discula nervisequa\" nebo \"Hymenula platani\".\n\nCelosvětově v oblastech pěstování platanu.\n\nRod platan.\n\nAnthraknózou napadené listy mají hnědé nekrotické skvrny nepravidelného tvaru. Skvrny sevyskytují podél středního nervu list a větších žilek . Nekrotické skvrny později často splývají a spojují se přes prostor mezi žilkami. Léze se vyskytují rovněž na řapících a podél okraje listů. Opakované infekce během celého vegetačního období mohou způsobit vážné defoliace.\n\nLéze na pupenech. \nLéze na větvičkách. Odumírání výhonů, rozpraskaná kůra. V období studeného jarního počasí na usychajících výhonech zvadlé visící listy . \n\nAntraknóza platanu je jednou z nejdůležitějších chorob rodu platan (\"Platan\") po celém světě. Způsobuje vážné defoliace. Napadení v po sobě následujících letech může oslabit stromy natolik, že jsou citlivé na jiné patogeny a mohou dokonce způsobit úhyn dřeviny. V období vlhkého a teplého počasí se patogen rychle šíří.\n\nKonidie se tvoří na spadaném listí nebo na kůře napadených větviček. Po vyklíčení infikuje nové listy. Hyfy rostou podél žíly a prorůstají do řapíku a větviček. Listové infekci vyhovují optimální teploty 16-20C, deštivé počasí. Opakované infekce se mohou objevit během celého vegetačního období a za příznivých povětrnostních podmínek které jsou běžné na podzim.\n\nVětrem, hmyzem.\n\nObvykle není ochrana rostlin nezbytná. \n\nStromy mohou být chráněny v počáteční fázi infekce použitím kontaktních fungicidů. Postřik se provádí když pupeny začít rašit a znovu po 10 až 14 dnech. Měly by být vysazovány odrůdy odolné proti chorobě, pokud je to možné. V lesních porostech prakticky není žádným opatřením možné ovlivnit rozvoj napadení.\n\n"}
{"id": "902053", "url": "https://cs.wikipedia.org/wiki?curid=902053", "title": "Kanton Saint-Astier", "text": "Kanton Saint-Astier\n\nKanton Saint-Astier ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "902055", "url": "https://cs.wikipedia.org/wiki?curid=902055", "title": "Kanton Saint-Aulaye", "text": "Kanton Saint-Aulaye\n\nKanton Saint-Aulaye ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "902056", "url": "https://cs.wikipedia.org/wiki?curid=902056", "title": "Kanton Beaumont-du-Périgord", "text": "Kanton Beaumont-du-Périgord\n\nKanton Beaumont-du-Périgord ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "902057", "url": "https://cs.wikipedia.org/wiki?curid=902057", "title": "Bzyb (vesnice)", "text": "Bzyb (vesnice)\n\nBzyb (gruzinsky: ბზიფი (Bziphi), abchazsky: Бзыҧ) je sídlo městského typu, umístěné v Gruzii, v západní Abcházii v okresu Gagra. Vesnicí protéká stejnojmenná řeka. Podle sčítání lidu v roce 2011 zde žilo 4719 obyvatel, z nichž 2581 lidí byli Abcházci (54,7 %), 1298 Arméni (27,5 %), 507 Rusové (10,7 %), 175 Gruzínci (3,7 %), 41 Ukrajinci (0,9 %) a 117 ostatní (2,5 %).\n\nPrvní osídlení zde vzniklo v raném středověku. V blízkosti vesnice se nachází zřícenina středověké tvrze. Další důležitou památkou jsou ruiny kostela z 10. století.\n"}
{"id": "902058", "url": "https://cs.wikipedia.org/wiki?curid=902058", "title": "Kanton Bergerac-1", "text": "Kanton Bergerac-1\n\nKanton Bergerac-1 ( ) je francouzský kanton v departementu Dordogne v regionu Akvitánie. Tvoří ho pouze část města Bergerac.\n"}
{"id": "902059", "url": "https://cs.wikipedia.org/wiki?curid=902059", "title": "Kanton Bergerac-2", "text": "Kanton Bergerac-2\n\nKanton Bergerac-2 ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "902060", "url": "https://cs.wikipedia.org/wiki?curid=902060", "title": "Kanton Le Buisson-de-Cadouin", "text": "Kanton Le Buisson-de-Cadouin\n\nKanton Le Buisson-de-Cadouin ( ) je francouzský kanton v departementu Dordogne v regionu Akvitánie. Tvoří ho osm obcí.\n\n"}
{"id": "902062", "url": "https://cs.wikipedia.org/wiki?curid=902062", "title": "Kanton Eymet", "text": "Kanton Eymet\n\nKanton Eymet ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "902063", "url": "https://cs.wikipedia.org/wiki?curid=902063", "title": "Kanton Issigeac", "text": "Kanton Issigeac\n\nKanton Issigeac ( ) je francouzský kanton v departementu Dordogne v regionu Akvitánie. Tvoří ho 18 obcí.\n\n"}
{"id": "902064", "url": "https://cs.wikipedia.org/wiki?curid=902064", "title": "Kanton La Force", "text": "Kanton La Force\n\nKanton La Force ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "902065", "url": "https://cs.wikipedia.org/wiki?curid=902065", "title": "Kanton Saint-Pierre-de-Chignac", "text": "Kanton Saint-Pierre-de-Chignac\n\nKanton Saint-Pierre-de-Chignac ( ) je francouzský kanton v departementu Dordogne v regionu Akvitánie. Tvoří ho 15 obcí.\n\n"}
{"id": "902066", "url": "https://cs.wikipedia.org/wiki?curid=902066", "title": "Kanton Savignac-les-Églises", "text": "Kanton Savignac-les-Églises\n\nKanton Savignac-les-Églises ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "902067", "url": "https://cs.wikipedia.org/wiki?curid=902067", "title": "Kanton Thenon", "text": "Kanton Thenon\n\nKanton Thenon ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "902068", "url": "https://cs.wikipedia.org/wiki?curid=902068", "title": "Kanton Vergt", "text": "Kanton Vergt\n\nKanton Vergt ( ) je francouzský kanton v departementu Dordogne v regionu Akvitánie. Tvoří ho 16 obcí.\n\n"}
{"id": "902069", "url": "https://cs.wikipedia.org/wiki?curid=902069", "title": "Kanton Verteillac", "text": "Kanton Verteillac\n\nKanton Verteillac ( ) je francouzský kanton v departementu Dordogne v regionu Akvitánie. Tvoří ho 17 obcí.\n\n"}
{"id": "902073", "url": "https://cs.wikipedia.org/wiki?curid=902073", "title": "Světlík lékařský", "text": "Světlík lékařský\n\nSvětlík lékařský (\"Euphrasia officinalis\", též \"Euphrasia rostkoviana\") je dvouděložná, jednoletá, žláznatě chlupatá rostlina patřící do čeledi zárazovité (\"Orobanchaceae\"). Původně byl rod \"Euphrasia\" zařazen do čeledi krtičníkovité. Lidově se nazývá Ambrožka.\n\nTato poloparazitická rostlina je hojně využívána v lidovém léčitelství a homeopatii a to zejména při léčbě očních onemocnění, jako je zánět víček a spojivek způsobených katary, při únavě očí a zánětech sliznice horních cest dýchacích.\n\nKořen je tenký, vřetenovitý, přizpůsoben k poloparazitickému způsobu výživy. Svými kořínky se přisává na kořeny jiných rostlin a částečně se z nich vyživuje.\n\nLodyha světlíku je až 30 cm vysoká, větvená, měkce žláznatě pýřitá a bohatě listnatá.\n\nListy jsou vejčitého tvaru, téměř objímavé, vstřícného postavení, ostře pilovité. Střední listy mají na okrajích z každé strany 3-6 špičatých zoubků bez ostnů. U listu světlíku je popsána značná proměnlivost ve tvaru.\n\nKvětní koruna je dvoupyská, přičemž horní pysk je krátký a dolní pysk je trojplátečný. Květy jsou asi 1 cm dlouhé, uspořádány do lichopřeslenů. Jsou bílé se žlutou trubkou, na spodním pysku je žlutá skvrna a jsou fialově žilkované. V některých případech může být celá koruna lilákově fialová. Kvete v rozmezí července až října. Stejně jako u listů i u květů existuje velká proměnlivost ve tvaru a zbarvení květů.\n\nSvětlík lékařský se vyskytuje téměř v celé Evropě, na jihu Evropy je výskyt vzácnější. Preferuje slabě kyselé stanoviště, s písčitou, středně výživnou a vlhčí půdou. Najdeme je tedy obvykle na stanovištích jako jsou louky, pastviny a rašeliniště.\n\nUžívaná část světlíku lékařského je nať (Herba eupharsiae). Obsahuje iridoidní glykosidy jako aucubin, euphrosid a catalpol, tříslovina typu gallotaninu, ligany, silici, flavonoidy, fenolkarbonové kyseliny, vitamín C, provitamín A a nepatrně i éterické oleje. Díky těmto látkám má lehce nahořklou chuť.\n\nSušená droga světlíku se používá na kašel a chrapot, zejména však na záněty spojivek a proti přílišné únavě očí způsobenou přílišným přetěžováním. Vnitřní užití ve formě čaje je neškodné, avšak k zevnímu použití se nedoporučuje. Zejména domácí přípravě obkladů a omývání ran je lepší se vyhýbat z důvodů choroboplodných zárodků ve vodě a je zde lepší použít průmyslově vyráběné sterilní přípravky. Jiný zdroj však užívání k obkladům doporučuje. Nejčastěji se při očních potížích používá jako nálev, při trávicích a dýchacích potížích pak jako tablety.\n\n"}
{"id": "902074", "url": "https://cs.wikipedia.org/wiki?curid=902074", "title": "Panhard AML", "text": "Panhard AML\n\nPanhard AML je francouzské obrněné průzkumné vozidlo s trvalým pohonem všech kol (znak 4×4). Bylo vyvinuto společností Panhard na objednávku francouzské armády, kde mělo nahradit původně britské obrněné automobily Daimler Ferret. Panhard AML vznikl v řadě výzbrojních variant. Typ AML 90 nese ve věži 90mm kanón GIAT F1. U verze AML 60 je kanón nahrazen 60mm zezadu nabíjeným minometem. U verze AML 20 irské armády byl minomet nahrazen 20mm automatickým kanónem.\nNa bázi vozu Panhard AML vznikl obrněný transportér Panhard M3. Mezi lety 1971–1986 vzniklo 1200 vozidel.\n\nPanhard AML byl exportován do více než 30 zemí světa. V Jihoafrické republice bylo pod názvem Eland 60/90 licenčně vyrobeno 1300 vozidel AML 60/90.\n\nPanhard AML 90 byl bojově použit libanonskou armádou během libanonské občanské války. AML 90 argentinské armády byly bojově nasazeny za války o Falklandy.\n"}
{"id": "902078", "url": "https://cs.wikipedia.org/wiki?curid=902078", "title": "Zarovnání paměti", "text": "Zarovnání paměti\n\nZarovnání paměti je způsob uspořádání a zpřístupnění dat v paměti počítače. V této souvislosti se používají dva příbuzné pojmy: \"zarovnání dat\" a \"data structure padding\". Data structure padding by se do češtiny dalo přeložit jako vkládání vaty (vycpávky či výplně). Když moderní počítače zapisují nebo čtou data z RAM, pracují s blokem dat o konstantní velikosti (například u 32-bitových operačních systémů se jedná o blok dat s velikostí 4 bajty). Tento blok dat se označuje pojmem slovo (používá se i anglický výraz \"\"). Zarovnání dat znamená umístit data o velikosti slova v paměti na takovou pozici, která je rovna násobku velikosti slova. To zlepšuje výkon celého systému vzhledem ke způsobu, jakým procesor pracuje s pamětí. Pro správné zarovnání dat může být nezbytné vložit za data, která netvoří svojí délkou úplný blok, nějaké nevýznamné bajty. Tomu se právě říká data structure padding – „vyplnit to vatou“.\n\nNapříklad když je velikost slova 4 bajty (1 bajt je 8 bitů), měla by čtená data o velikosti 4 bajty začínat vždy na násobcích velikosti tohoto slova. Pokud tomu tak není a požadovaná data mají být čtena například od 14. bajtu namísto 16. bajtu, potom by počítač pro přečtení těchto čtyřbajtových dat musel provést operaci čtení nad dvěma slovy, jejich spojování a předání ke zpracování. To je náročnější operace, než kdyby přečetl vše v jednom kroku. Pokud počítač takovou operaci nepodporuje, pak přeruší zpracování a ohlásí chybu sběrnice.\n\nMnoho počítačových jazyků zajišťuje zarovnání dat automaticky. Některé jazyky, jako jazyk symbolických adres, Ada, některé implementace C a C++ a programovací jazyk D dávají programátorovi částečnou kontrolu nad zarovnáním dat.\n\nPopisovaný problém se týká primárně zarovnání v operační paměti. V procesorech s keší se podobné problémy se zarovnáním projevují při čtení bloků z keše.\n\n"}
{"id": "902080", "url": "https://cs.wikipedia.org/wiki?curid=902080", "title": "Československá basketbalová liga", "text": "Československá basketbalová liga\n\nČeskoslovenská basketbalová liga (zkratka ČSBL) byla nejvyšší československá basketbalová soutěž mužů. Nástupcem v České republice se stalo NBL a na Slovensku Extraliga.\n\nDržitelem střeleckého rekordu v československé 1. basketbalové lize v počtu bodů v jednom utkání je Nejlepší český basketbalista 20. století Jiří Zídek (*8.2.1944), který v sezóně 1969/70 v utkání Tesla Žižkov - Dukla Olomouc (121:131) zaznamenal 68 bodů a překonal tím předcházející rekord 60 bodů, které Jiří Baumruk dal v utkání Slavoj Vyškov - Sparta Praha (65:112) v sezóně 1955/56.\n\nFinálového turnaje se zúčastnili vítězové soutěží v Čechách, na Moravě a na Slovensku.\n\nV letech 1939-1944 bylo hráno na Slovensku samostatné Mistrovství Slovenska, jehož vítězem dvakrát (1939, 1940) byl tým ŠK Bratislava a třikrát (1942, 1943, 1944) VŠ Bratislava.\n\n\n\nS ohledem na rozdělení Československa od 1.1.1993 na dva samostatná státy, tak ročník československé basketbalové ligy 1992/93 byl ukončen v lednu 1993 po základní části soutěže a již nebylo hráno play-off. Kluby československé ligy byly zařazeny do dvou samostatných národních soutěží: Národní basketbalová liga (Česká republika) a Extraliga muži (Slovenská republika).\n\n"}
{"id": "902084", "url": "https://cs.wikipedia.org/wiki?curid=902084", "title": "Jan III. Braniborský", "text": "Jan III. Braniborský\n\nJan III. Braniborský zvaný Jan z Prahy (německy \"Johann III. „der Prager“\", 6. dubna 1244, Praha – po 8. dubnu 1268) byl braniborský markrabě.\n\nNarodil se jako nejstarší syn braniborského markraběte Oty III. a Boženy, dcery českého krále Václava I. Zdá se, že mládí strávil na pražském dvoře strýce Přemysla Otakara II. a z jeho rukou také při příležitosti sestřiny svatby obdržel roku 1264 rytířský pás. Roku 1267 po otcově smrti si s bratry rozdělil dědictví a společně s nimi se stal markrabětem. Zemřel bez potomků na jaře 1268 v důsledku účasti na velikonočním turnajovém klání v Merseburgu.\n"}
{"id": "902095", "url": "https://cs.wikipedia.org/wiki?curid=902095", "title": "Hlavní správa státní bezpečnosti", "text": "Hlavní správa státní bezpečnosti\n\nHlavní správa státní bezpečnosti (GUGB, ) byla v letech 1934–1938 a 1938–1941 složka ministerstva vnitra (NKVD) Sovětského svazu zabývající se ochranou státní bezpečnosti země.\n\nZákladními úkoly GUGB byly boj s protistátními zločiny, zejména vlastizradou, špionáží, kontrarevolucí, terorismem, diverzemi a zrádcovstvím; ochrana státního tajemství; zabezpečení státní bezpečnosti a pořádku v zemi. Roku 1934 se dělilo na několik oddělení ():\n\nRozhodnutím politbyra ÚV VKS(b) z 28. března 1938 bylo GUGB rozdělena na tři správy – státní bezpečnosti, zvláštních oddělení (pro vojenskou kontrarozvědku) a dopravy a spojů (kontrarozvědka ve výše uvedené oblasti). K 23. září 1938 proběhla další reorganizace, která přinesla obnovení GUGB, přičemž ekonomická a dopravní kontrarozvědka zůstala mimo GUGB v samostatných hlavních správách. GUGB se pak skládala z oddělení pro ochranu vlády, tajného politického, kontrarozvědky, zvláštního (vojenské kontrarozvědky), zahraničního, šifry a vyšetřovacího útvaru.\n\nDefinitivně GUGB zanikla v únoru 1941, když státněbezpečnostní útvary přešly z NKVD do nově vzniklého Lidového komisariátu státní bezpečnosti (NKGB).\n\n"}
{"id": "902096", "url": "https://cs.wikipedia.org/wiki?curid=902096", "title": "Breatharianismus", "text": "Breatharianismus\n\nBreatharianismus nebo také inedia ( = dýchati, = půst, hladovění) je údajný životní způsob, podle kterého není nutné jíst, pít ani spát, protože lze žít jen ze vzduchu; případně víra v tento fenomén. První známou takovou osobou byla Terezie Neumannová (1898–1962) z německého Konnersreuthu, která se údajně po dobu 36 let živila pouze hostiemi ze svatého přijímání. Cílem je povznést se a stát se spirituální bytostí. Tato představa zřejmě vyšla z postění, které je součástí některých náboženství. Půst má být blahodárný, protože očisťuje tělo i mysl člověka. Přiblíží ho také chudým, hladovějícím a tím se člověk i duchovně povznáší. Logicky z toho podle breathariánů plyne: jestliže je částečný půst prospěšný, pak úplné odmítnutí jídla, pití a spánku musí být ještě daleko lepší. Člověk se může stát spirituální bytostí. Tyto myšlenky propagují i dnes někteří breathariáni v Austrálii i v USA. \n\nAustralanka Ellen Greveová tvrdí, že získává veškeré potřebné živiny z prány, Božího světla, univerzální životní síly. V její knize \"Living on light\", se doporučuje 21denní program, který zastaví stárnutí a umožní dosáhnout nesmrtelnosti. Greveová vede na webu Kosmickou akademii, pořádá semináře za 2 000 dolarů a má údajně 5 000 následovníků ve světě. Tři z nich sice již zemřeli, ale podle paní Greveové je to prý proto, že jsou lidé dnes špatně naprogramováni. Média jim totiž vsugerovala, že lidé mají potřebu jíst. Breathariáni existují i v USA, kde dokonce existuje i Breathariánský institut, který vede Wiley Brooks. Jeho hlavní argument ve prospěch breatharianismu je: Jestliže je potrava tak důležitá, proč se jí lidské tělo snaží vždy zbavit?\n\nNa krátkodobý půst jsou mezi lékaři názory rozdílné, představy o vyčištění těla od „strusky“, jedovatých látek půstem ze střeva nebo o zlepšení imunity nebyly prokázány, ale jako motivační úvod do redukčních metod u obézních se půst doporučuje . Dlouhodobý půst může tělo jen poškodit a představy breathariánů o možnosti existovat bez potravy a pití jsou nebezpečným nesmyslem, jak ukazují případy úmrtí (podle informace francouzského breathariána Henriho Monforta se jednalo o zemřelé, kteří při nalezení jejich ostatků měli při sobě literaturu zabývající se brethariánstvím – jejich smrt nebyla zapříčiněna praktikováním brethariánství). U Greveové ostatně novináři našli plnou spíž jídla. Breatharianismus je jen výnosné šarlatánství, protože naivita lidí je nezměrná a vždy se najdou lidé, kteří kupují knihy a platí drahé kurzy breathariánských guruů. Dýchání lze v oblasti pseudomedicíny využít i jiným způsobem, jak ukazuje „dýchání léčebné“ a také holotropní dýchání českého autora Stanislava Grofa.\n\nText je převzat z: \n"}
{"id": "902120", "url": "https://cs.wikipedia.org/wiki?curid=902120", "title": "Štefan Britvík", "text": "Štefan Britvík\n\nŠtefan Britvík (* 7. prosince 1955 v České republice) studoval klarinet a dirigování na Pražské konzervatoři. Poté pokračoval ve studiu dirigování soukromě u Zdeňka Košlera (který byl dirigentem České filharmonie, orchestru Národního divadla a spolupracoval s mnoha evropskými a japonskými orchestry) a u Přemysla Charváta (dirigenta orchestru opery Národního divadla).\n\nPo ukončení studií začal pracovat jako sbormistr a dirigent. Jako dirigent Sboru Českého rozhlasu spolupracoval s mnoho orchestry a dirigenty v zemích Evropy.\nNapříklad: jako sbormistr spolupracoval na uvedení Prokofjevovy kantáty „Alexandr Něvskij“ s dirigentem A. Boreykem a Drážďanskou filharmonií. Jako sbormistr také spolupracoval na provedení Mahlerovy II. symfonie s dirigentem J. Levinem na festivalu ve Verbier (v roce 2004), dále na provedení Bachovy mše H-moll v Marseille atd. Vystupoval také na dalších festivalech ve Francii, Německu, Španělsku, Itálie,Švýcarsku aj. Jeho velkým uměleckým počinem byla spolupráce se sborem Santa Cecilia v Římě. Spolupracoval rovněž při uvedení oper v Rouen a na operním festivalu v Orange. (v Orange s dirigentem L. Slatkinem).\n\n"}
{"id": "902122", "url": "https://cs.wikipedia.org/wiki?curid=902122", "title": "The Script", "text": "The Script\n\nThe Script (někdy také jenom Script) je tříčlenná skupina z Dublinu, která byla založená v roce 2001. Skupina nyní sídlí v Londýně. Po podepsání smlouvy s labelem Sony vydala v roce 2008 jejich debutové album s názvem \"The Script\", které obsahovalo hity jako jsou „The Man Who Can't Be Moved“ a „Breakeven“. Toto album obsadilo první příčky v úspěšnosti v Anglii a Irsku. Jejich druhé album \"Science & Faith\" bylo zveřejněno v roce 2010 a obsahuje hity jako „For the First Time“ a „Nothing“. Toto album bylo na prvních příčkách hitparád v Irsku a Anglii, umístilo se také na 3. místě v americké hitparádě Bilboard Hot 200. Jejich třetí album, pojmenované \"#3\", bylo zveřejněno 10. září 2012 a již v prvním týdnu se vyšplhalo na 2. místa světových hitparád.\n\nJejich písně se několikrát objevily ve slavných filmech a seriálech (jako jsou například Upíří deníky).\n\nDanny O'Donoghue a Mark Sheehan se znali již jako děti z Dublinu.\nPrávě Danny a Mark spolu dříve účinkovali v kapele Mytown vytvořené v roce 1996. Kluci byli pozváni do Kanady svými vzory (mimo jiné Dallasem Austinem, Montellem Jordanem a Teddem Ryleym. V USA byli několik let a měli nahrávací smlouvu. Jednoho dne však společnost od nahrávací smlouvy odstoupila. Danny a Mark v USA pracovali jako producenti. Potom se vrátili do Dublinu a přijali do své nové skupiny, kterou pojmenovali \"The Script\", bubeníka Glena Powera. Prvním singlem skupiny byla píseň \"We Cry\". Vzory skupiny jsou Timbaland, U2, Coldplay a další. A hudba této skupiny je také jakýmsi mixem těchto oblíbených interpretů.\n\n\n\n\n"}
{"id": "902129", "url": "https://cs.wikipedia.org/wiki?curid=902129", "title": "Vůz Btu590 ČD", "text": "Vůz Btu590 ČD\n\nPřípojný vůz řady Btu (původně do roku 2001 řada Balm/u či Balm/ú, do roku 2009 řada Btu, v letech 1996–2009 také řada 005) je přípojný vůz používaný na českých úzkorozchodných železničních tratích. Byl reakcí na zavedení motorových lokomotiv T 47.0 na tyto tratě během roku 1959. Lokomotiva totiž neměla žádné zařízení pro vytápění a osvětlení vlaku, takže pasažérům přinesly spíše zhoršení kultury cestování, neboť osobní vozy vytápěla kamna. V listopadu 1961 proto provedl Výzkumný ústav kolejových vozidel (VÚKV) na všech československých úzkorozchodných tratích průzkum, jehož účelem byl vývoj a dodávka nových úzkorozchodných vozů. Odborníci z výzkumného ústavu zkonstruovali nový typ podvozku podle vzoru úzkorozchodných tramvají. Tento podvozek byl dosazen na vůz Balm/ú a roku 1963 zkoušen na trati Trenčianské elektrické železnice.\n\nVedle Trenčianské železnice jezdily tyto vozy například na úzkorozchodné trati z Frýdlantu do Heřmanic, stále jsou v provozu na tratích z Jindřichova Hradce do Obrataně, respektive do Nové Bystřice a na dráze z Třemešné do Osoblahy.\n\nPřehled parametrů osobního vozu:\nVe voze bylo ve dvou oddílech celkem 46 míst 2. třídy, jedna toaleta a 90 míst k stání.\n"}
{"id": "902136", "url": "https://cs.wikipedia.org/wiki?curid=902136", "title": "Ljudmila Braginová", "text": "Ljudmila Braginová\n\nLjudmila Ivanovna Braginová (rusky: \"Людмила Ивановна Брагина\"; * 24. července 1943 Sverdlovsk, Sovětský svaz) je bývalá sovětská atletka, běžkyně středních a dlouhých tratí.\n\nNa olympiádě v Mnichově v roce 1972 zvítězila v běhu na 1500 metrů. O dva roky později vybojovala na Mistrovství Evropy v Římě stříbrnou medaili v běhu na 3000 metrů. Během své kariéry čtyřikrát zlepšila světový rekord v běhu na 1500 metrů (až na 4:01,4 v roce 1972) a dvakrát v běhu na 3000 metrů (až na 8:27,12 v roce 1976).\n\n"}
{"id": "902137", "url": "https://cs.wikipedia.org/wiki?curid=902137", "title": "Běhová knihovna", "text": "Běhová knihovna\n\nBěhová knihovna () je v informatice speciální knihovna používaná kompilátorem k implementování specifických funkcí, zabudovaných přímo v programovacím jazyce, za běhu programu (odtud \"runtime\"). Nejčastěji obsahuje funkce používané pro obsluhu standardního vstupu a výstupu z programu nebo správu paměti přidělované operačním systémem.\n\nV okamžiku kdy je kompilátorem zdrojový kód programu překládán do příslušného cílového jazyka by mohlo dojít k extrémnímu nárůstu počtu řádků zdrojového kódu v případě, že by každý příkaz či každé volání předdefinované funkce v původním programu způsobilo vložení celého příslušného podprogramu v cílovém jazyce. Proto kompilátor, než aby vkládal duplicitní řádky kódu, využívá funkce uložené v \"běhové knihovně\", které nejsou programátorovi běžně nedostupné a jsou závislé právě na daném kompilátoru. V závislosti na tvůrci kompilátoru pak může nastat situace, kdy \"běhová knihovna\" obsahuje také \"standardní knihovnu\" příslušného kompilátoru nebo naopak je \"běhová knihovna\" vložena do \"standardní knihovny\".\n\nTaké některé funkce, které lze provádět pouze za běhu programu (nebo je jejich užití za běhu účinnější a přesnější) jsou implementovány v \"běhové knihovně\", například: některé logické chyby, kontrola překročení hranice alokovaného pole, dynamická typová kontrola, manipulace s výjimkami a případně i ladící mechanismy. To je důvodem, proč jsou některé chyby, vytvořené při kódování, odhaleny, až pří testování v reálném prostředí při práci s reálnými daty i přesto, že došlo k sofistikované kontrole již v době kompilace i testování před vydáním programu. V tomto případě je uživateli zobrazeno nežádoucí běhové chybové hlášení.\n\nBěhová knihovna nejčastěji realizuje většinu svých operací pomocí přístupu k operačnímu systému. Celá řada programovacích jazyků má zabudované funkce, které nemusí být nutně realizovány kompilátorem, ale mohou být vloženy do \"běhové knihovny\". Takže hranice mezi \"běhovou\" a \"standardní knihovnou\" je silně závislá na tvůrci kompilátoru, ale vždy je nutné pamatovat na to, že \"běhová knihovna\" je závislá jak na kompilátoru tak také na počítačové platformě (hardware, operační systém...).\n\nKoncepce \"běhové knihovny\" by se neměla zaměňovat s koncepcí běžně naprogramovaných knihoven (např. knihovny vytvořené programátorem aplikace, knihovny třetích stran či dynamické knihovny), tedy knihoven přilinkovaných za běhu programu. Například programovací jazyk C využívá pouze miniaturní \"běhovou knihovnu\" (obvykle se nazývá crt0), ale definuje velkou \"standardní knihovnu\" (standardní knihovna jazyka C), která musí být přidána ke každé implementaci.\n"}
{"id": "902150", "url": "https://cs.wikipedia.org/wiki?curid=902150", "title": "Velikije Luki", "text": "Velikije Luki\n\nVelikije Luki ( \"Великие Луки\") je město ve Pskovské oblasti Ruska, nositel titulu \"Město vojenské slávy\". Se zhruba 100 000 obyvatel je druhým největším městem oblasti po Pskovu.\n\nSídlo bylo založeno pod názvem Luki v roce 1166 jako pevnost na řece Lovať (Луки znamená rusky \"zákruty řeky\"). V roce 1406 získalo kvůli svému strategickému významu na hranici Novgorodské republiky přízvisko „veliké“. Po pádu Novgorodu roku 1478 se stalo součástí Ruské říše. Městská práva byla městu udělena roku 1777. Za druhé světové války zde proběhla důležitá bitva o Velikije Luki, při níž bylo město vážně poškozeno.\n\nMěsto je střediskem strojírenského a potravinářského průmyslu. Nachází se zde letiště a železniční stanice, která je důležitým dopravním uzlem mezi Moskvou, Rigou a Polockem. Od roku 1996 se nad městem koná mistrovství Ruska v balonovém létání. Velikoluckým rodákem byl matematik Ivan Matvejevič Vinogradov, který má ve městě muzeum.\n\n"}
{"id": "902153", "url": "https://cs.wikipedia.org/wiki?curid=902153", "title": "Nouria Mérah-Benida", "text": "Nouria Mérah-Benida\n\nNouria Mérah-Benida (* 19. října 1970 Alžír) je bývalá alžírská atletka, běžkyně na střední tratě, olympijská vítězka v běhu na 1500 metrů z roku 2000.\n\nNa olympiádě startovala dvakrát, v roce 1996 bez většího úspěchu, v roce 2000 v Sydney zvítězila ve finále běhu na 1500 metrů. Dosáhla těchto osobních rekordů: 800 metrů - 1:59,49 (1999), 1500 metrů - 3:59,12 (2000), 3000 metrů - 9.01,20 (2000).\n\nProfil na http://www.all-athletics.com/\n"}
{"id": "902168", "url": "https://cs.wikipedia.org/wiki?curid=902168", "title": "Diplomatický protokol", "text": "Diplomatický protokol\n\nDiplomatický protokol lze chápat ve dvou významných.\n\nZaprvé je diplomatický protokol soubor pravidel, zásad a formálních konvencí využívaných při oficiálním společenském styku na mezinárodní úrovni. Zároveň také umožňuje vzájemnou komunikaci mezi státy.\n\nZadruhé je diplomatický protokol označením pro standardní útvar ministerstva zahraničních věcí většiny států, který řeší otázky spojené s akreditací diplomatů, výsady a imunity, návštěvy apod. Označován bývá tento útvar právě jako diplomatický protokol (viz např. odbor Diplomatický protokol MZV ČR), či obdobně (např. Protocol Department).\n\nDiplomatický protokol se vyskytoval již ve starověkých říších, avšak ne pod tímto názvem. První písemná úprava diplomatického protokolu proběhla na Vídeňském kongresu v roce 1815, kde byly stanoveny diplomatické hodnosti. Pro kodifikaci norem hrála posléze hlavní úlohu Organizace spojených národů, která nechala v roce 1961 vytvořit Komisí pro mezinárodní právo Vídeňskou úmluvu o diplomatických stycích.\n\nMezi prvky diplomatického protokolu patří diplomatická ceremonie, diplomatická etiketa, diplomatické tituly, diplomatická korespondence a diplomatický šatník. Diplomatická ceremonie je oficiálním veřejným aktem diplomacie. Zahrnuje veřejné státní ceremonie, státní pohřby, předávání cen a řádů, jmenování či převzetí oficiálních dokumentů a přijetí diplomatického zástupce (tedy předání pověřovacích listin hostícímu státu). Diplomatická etiketa stanovuje pravidla, která jsou akceptovatelná pro každého pro snadnější fungování společnosti a diplomacie. Diplomatická etiketa přesně určuje, co se děje na společných setkáních státníků a jak je nutné se obléct na večeři s ambasadorem. Diplomatické tituly představují hodnosti, které diplomatům přiděluje stát. Jsou stanoveny v diplomatických smlouvách a podle nich se požívají práva a pravomoci. Diplomatická korespondence je zabezpečena zvláštní ochranou, která je dána mezinárodními smlouvami. Mezi diplomatickou korespondenci patří pověřovací odvolací listiny, deklarace a telegramy. Diplomatický protokol také stanovuje diplomatický šatník, tedy pro jaké diplomatické příležitosti musí mít diplomat konkrétní oblečení.\n\nPředmět diplomatického protokolu je definován Vídeňskou úmluvou o diplomatických stycích a dalšími mezinárodními smlouvami. Do předmětu patří formy navázání diplomatických vztahů, ukončení činnosti diplomatické mise, forma zahájení a ukončení konzulární činnosti, pravidla oficiálních návštěv představitelů států v zahraničí, diplomatické přijetí, zásady mezinárodních konferencí a summitů, způsob uzavírání mezinárodních dohod a s tím souvisejících formalit, účast na činnosti v mezinárodních vládních organizacích, způsob předávání diplomatické korespondence, určování pořadí a přednosti, udělování řádů a vyznamenání, používání symbolů při ceremoniích a oslovování oficiálních osobností a státních představitelů.\n\n\n"}
{"id": "902169", "url": "https://cs.wikipedia.org/wiki?curid=902169", "title": "Dante Bonfim Costa Santos", "text": "Dante Bonfim Costa Santos\n\nDante Bonfim Costa Santos (* 18. října 1983, Salvador, Brazílie) známý také pouze jako Dante, je brazilský fotbalový obránce, který hraje na postu stopera (středního obránce). Dříve si vyzkoušel i pozice krajního obránce a defenzivního záložníka. V současnosti působí ve francouzském klubu OGC Nice.\n\n26. dubna 2012 souhlasil s přestupem do Bayernu Mnichov od začátku sezóny 2012/13. Odhadovaná částka transferu byla 5 milionů eur. První gól za Bayern vstřelil 24. listopadu 2012 proti Hannoveru 96, čímž přispěl k výraznému vítězství 5:0. S klubem slavil zisk ligového titulu již 6 kol před koncem soutěže, ve 28. kole německé Bundesligy. V prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou, která byla dosud velmi suverénní. Dante odehrál stejně jako jeho spoluhráči vynikající utkání a ve 25. minutě hlavou přihrál na první gól Thomasi Müllerovi. Bayern si zajistil výbornou pozici do odvety. Tu ovládl 1. května na Camp Nou poměrem 3:0 a suverénním způsobem postoupil do finále. V něm 25. května ve Wembley proti Borussii Dortmund fauloval ve vlastním pokutovém území Marco Reuse a pokutový kop proměnil İlkay Gündoğan. Bayern přesto zvítězil 2:1 a získal nejprestižnější pohár v evropském fotbalu. S Bayernem vyhrál i DFB-Pokal, 1. června 2013 porazil bavorský klub VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Dante ve finále nenastoupil, odcestoval do Brazílie na reprezentační sraz.\n\nS Bayernem vyhrál i Mistrovství světa klubů 2013 v Maroku, kde Bayern porazil ve finále domácí tým Raja Casablanca 2:0.\n\nTěsně před uzávěrkou letních přestupů, přestoupil 31. srpna za 4 miliony eur z Bayernu do jiného německého týmu VfL Wolfsburg, kde podepsal smlouvu do roku 2018.\n\nOd roku 2013 je členem národního A-týmu Brazílie. Pod trenérem Luizem Felipe Scolarim debutoval 6. února na stadionu Wembley proti domácí Anglii. Odehrál kompletní střetnutí, které skončilo vítězstvím Anglie 2:1. První branku v dresu seniorského reprezentačního týmu vstřelil během Konfederačního poháru FIFA 2013, který se konal v Brazílii. Dante otevíral v nastaveném čase prvního poločasu skóre utkání s Itálií (22. června 2013), zápas skončil vítězstvím jihoamerického celku 4:2. Brazílie turnaj vyhrála, když porazila ve finále 3:0 Španělsko.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Poprvé nastoupil na šampionátu v semifinále proti Německu a byl u historického brazilského debaklu 1:7, v prvním poločase chaotická brazilská obrana dovolila Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "902172", "url": "https://cs.wikipedia.org/wiki?curid=902172", "title": "Globalistika", "text": "Globalistika\n\nGlobalistika (\"globální studia\") je disciplína, která zkoumá globální problémy (problémy týkající se celého světa). Termín byl používán především v SSSR od 80. let 20. století. Nejedná se o nový vědní obor, ale o interdisciplinární výzkum.\n\n\n\n"}
{"id": "902173", "url": "https://cs.wikipedia.org/wiki?curid=902173", "title": "Dubový vrch (Ralská pahorkatina)", "text": "Dubový vrch (Ralská pahorkatina)\n\nDubový vrch (321 m n. m.), nebo též \"Dubová hora\", je vrch v okrese Česká Lípa Libereckého kraje, ležící asi 3,5 km východoseverovýchodně od vesnice Břehyně na katastrálním území Kuřívody. Před ustoupením bývalému vojenskému prostoru Ralsko stávala poblíž osada Strážov.\n\nZ různých míst na vrcholu jsou výhledy na velkou část Dokeské pahorkatiny, na blízké dvouvrší Velká a Malá Buková, Břehyňský rybník či oba Bezdězy. V blízkém okolí se nalézají menší pískovcové ochozy (např. Tavaliny) a věže (např. Kocábova věž), a také další podobný vrch s podobnou výškou – Zlatý vrch (324 m n. m.).\n\nVrch náleží do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Strážovská rovina, jehož je nejvyšším bodem.\n\nNejblíže je možno zanechat automobil v místě prudké zatáčky u křižovatky silnice II/270 (Doksy – Mimoň) se \"Strážovskou cestou\". Po této cestě je třeba pokračovat pěšky či na kole. Vrch leží mezi Strážovskou cestou vedoucí na severním okraji NPR Břehyně – Pecopala a jižním cípem místního modrého hradčanského okruhu.\n"}
{"id": "902174", "url": "https://cs.wikipedia.org/wiki?curid=902174", "title": "Fed Cup 2013 – baráž Světové skupiny", "text": "Fed Cup 2013 – baráž Světové skupiny\n\nV baráži Světové skupiny Fed Cupu 2013 se mezi 20. a 21. dubnem utkaly čtyři týmy, které prohrály v 1. kole Světové skupiny – Austrálie, Japonsko, Spojené státy a Srbsko, se čtyřmi vítěznými družstvy ze Světové skupiny II – Německem, Španělskem, Švédskem a Švýcarskem. Podle tehdy aktuálního žebříčku ITF byly čtyři nejvýše klasifikované týmy nasazeny. \n\nVítězové se kvalifikovali do Světové skupiny a poražení do Světové skupiny II pro rok 2014.\n"}
{"id": "902178", "url": "https://cs.wikipedia.org/wiki?curid=902178", "title": "RTTI", "text": "RTTI\n\nRTTI (Run-Time Type Information, tj. \"informace o typu za běhu\") nebo Run-Time Type Identification\n(tj. \"typová identifikace za běhu\") je v informatice technika používaná v programovacím jazyce C++, která odhaluje informaci o datovém typu objektu za běhu programu. RTTI může být aplikována jak na jednoduché datové typy (např. celá čísla, znaky), tak také na generické datové typy. Tato technika je specializací jazyka C++, která rozšiřuje obecný koncept techniky nazývané typová introspekce. Podobné techniky jsou ovšem známé i z jiných programovacích jazyků, jako je například Delphi (Object Pascal).\n\nZajímavostí pak je, že v původní implementaci jazyka C++ tato technika nebyla vložena, jelikož se její autor Bjarne Stroustrup domníval, že by byl mechanismus velmi často používán špatným způsobem.\n\nZákladními částmi RTTI v C++ jsou operátor přetypování codice_1 a operátor codice_2.\n\nTyto funkce pro zjištění datového typu za běhu programu umožňují bezpečnější přetypování či jinou manipulaci s datovými typy.\n\nRTTI je dostupná pouze pro polymorfní třídy, což znamená, že třída musí mít nejméně jednu virtuální metodu. V praxi tato podmínka ovšem nepředstavuje žádný problém, jelikož základní třídy musí mít virtuální destruktor, tak aby objekty odvozených tříd mohly provést řádné vyčištění paměti, pokud jsou mazány pomocí ukazatele na základní datový typ.\n\nRTTI je v některých kompilátorech pouze volitelnou součástí, programátor si tak může během procesu kompilace zvolit, jestli funkce bude nebo nebude obsažena. To může také způsobit zvýšení nároků na zdroje, v případě že je technika RTTI vložena ale není používána.\n\nPříklad ve kterém je RTTI použito k porovnání:\n"}
{"id": "902179", "url": "https://cs.wikipedia.org/wiki?curid=902179", "title": "Fed Cup 2013 – baráž Světové skupiny II", "text": "Fed Cup 2013 – baráž Světové skupiny II\n\nDo baráže Světové skupiny II ve Fed Cupu 2013 sestoupily čtyři týmy, které prohrály v 1. kole Světové skupiny II – Argentina, Belgie Francie a Ukrajina. Ty se v ní společně utkaly o účast ve Světové skupině II pro rok 2014 se čtyřmi postupujícími z 1. skupin oblastních zón. Polsko a Velká Británie postoupily z evropsko-africké zóny, Kazachstán z asijsko-oceánské zóny a Kanada z americké zóny.\n"}
{"id": "902180", "url": "https://cs.wikipedia.org/wiki?curid=902180", "title": "Sheila Lerwillová", "text": "Sheila Lerwillová\n\nSheila W. Lerwillová, rozená Sheila Alexanderová (* 16. srpna 1928 Londýn, Anglie, Spojené království) je bývalá britská atletka, stříbrná olympijská medailistka a mistryně Evropy ve skoku do výšky.\n\nV roce 1950 vybojovala v Bruselu výkonem 163 cm titul mistryně Evropy. Stejnou výšku překonala i další Britka Dorothy Tylerová a Galina Ganekerová reprezentující Sovětský svaz. Díky lepšímu technickému zápisu zlato získala Sheila Alexanderová a stříbro její krajanka Tylerová.\n\nDne 7. července 1951 v Londýně vytvořila výkonem 172 cm nový světový rekord ve skoku do výšky. Po více než osmi letech vylepšila tehdejší světové maximum Nizozemky Fanny Blankers-Koenové, jež v Amsterdamu 30. května 1943 vylepšila hodnotu světového rekordu hned třikrát (167, 169 a 171 cm).\n\nV roce 1952 reprezentovala na Letních olympijských hrách v Helsinkách, kde se kvalifikace výškařek neuskutečnila a ve finále se představilo dohromady 17 výškařek. Lerwillová vybojovala výkonem 165 cm stříbrnou medaili. Olympijskou vítězkou se stala Esther Brandová z Jihoafrické republiky, jež překonala 167 cm a bronz získala Alexandra Čudinová ze Sovětského svazu, která zdolala napoprvé 163 cm.\n\nNa Mistrovství Evropy v atletice 1954 ve švýcarském Bernu obsadila ve finále 5. místo. V témže roce startovala také na Hrách Commonwealthu v kanadském Vancouveru, kde skončila těsně pod stupni vítězů, na 4. místě.\n\n"}
{"id": "902181", "url": "https://cs.wikipedia.org/wiki?curid=902181", "title": "Dívka, která spadla z nebe", "text": "Dívka, která spadla z nebe\n\nDívka, která spadla z nebe ( ) je dobrodružný román vydaný v roce 2012, jehož autorem je britský spisovatel Simon Mawer.\n\nPříběh se odehrává za druhé světové války v Anglii, Skotsku a také na území Vichistického režimu. Hlavní hrdinkou je mladá Marian Sutrová, ještě donedávna obyčejná dospívající dívka, která je vysazena do okupovaného francouzského prostoru. Vytipována byla díky schopnosti plynně hovořit anglicky i francouzsky. V atmosféře neustálé nejistoty a strachu je obtížné zůstat naživu a splnit důležité poslání na nepřátelském území.\n\nMawerův otec byl pilot, který za druhé světové války létal ve službách Oddělení pro zvláštní operace a dopravoval parašutisty nad jugoslávské a italské území. Spisovatelova matka pak ve válce pomáhala francouzské agentce. Podle Mawera prováděli vycvik špionek, s výjimkou Sovětského svazu, pouze Britové. Ve Francii bylo nasazeno třicet devět žen.\n\nVe Velké Británii román vyšel v nakladatelství Little, Brown and Company pod jménem \"The Girl Who Fell from the Sky\". Na americký trh, kam jej uvedlo vydavatelství Other Press, byl distribuován pod názvem Trapeze. Důvodem jiného pojmenování bylo odlišení knihy od románu stejného jména, který vyšel ve Spojených státech již dříve.\n\nKniha se stala předmětem řady recenzí, jak ve Spojeném království (včetně periodik \"The Guardian\", \"The Independent\" a \"The Daily Telegraph\"), tak ve Spojených státech (včetně \"The Washington Post\").\n\nAutor v roce 2012 uvedl, že pokračuje v práci na druhém dílu. V roce 2015 pak vydal navazující knihu \"Provazochodkyně\" (\"Tightrope\").\n\nDevatenáctiletá Marian Sutrová, pracující pro Ženevské pomocné letecké sbory, je v roce 1943 naverbována britským Oddělením pro zvláštní operace, aby byla nasazena v okupované Francii. Není jisté, zdali zvládne tvrdý výcvik a bude vhodná pro práci agentky. Předpokladem výběru se stal její bilingvismus. Pochází ze Ženevy, kde její otec Angličan pracoval v diplomatických službách pro Společnost národů. Matka je Francouzka. Jako rodilá mluvčí tak ovládá oba jazyky.\nV londýnském baru se poprvé potkává s mladým Francouzem Beniotem, jenž je také odhodlán bojovat proti nacistům. Opět se s ním střetává během výcviku ve skotském Meoble Lodge, kde sdílí osud s druhou ženou Yvette. Ta je ovšem z výcviku převelena zpět do Anglie. Stále v Anglii začíná druhý život s utajenou identitou. Marian se před odjezdem na tajnou misi svěřuje bratru Nedovi, který je významným fyzikem. Právě on ji zasvětí do projektu Spojenců na výrobu atomové bomby, zbraně s potenciálem rychlého ukončení války.\n\nNásledně se vrací domů do Oxfordu, kam zve Benoita. Před vysláním do Francie po něm požaduje, aby ji učinil ženou. Od sesterské britské služby dostává postranní úkol. Na univerzitě v Cambridgi se setkává s fyzikem Kowarskim požadujícím, aby přiměla rodinného přítele Clementa Pelletiera k opuštění Francie. Clement je její první platonická láska z mládí, nyní významný fyzik pracující v oboru jaderné fyziky v Paříži. Není známo, jak daleko jsou nacisté s vývojem jaderné pumy.\n\nS novými krycími identitami Alice, či také Anne-Marie Larochové, jsou spolu Benoitem – vystupujícím pod novým jménem César –, vysazeni nad jihozápadní Francií, kde mají operovat v odboji. Marian však musí s tajným úkolem do Paříže. V ní se jí nedaří navázat plánovaný kontakt a v nouzi nalézá byt Clementa, který je již ženatý. Manželka s půlroční dcerou však odjely do bezpečí na venkov. Přespává tak ve vědcově bytě a kontaktuje radistku rozprášené místní odbojové organizace. Střetává se znovu s Yvette, jež popisuje útrapy pařížských odbojových skupin, jež byly Němci rozprášeny. Marian plánuje transport radistky do Anglie.\n\nPři další konspirační schůzce na hřbitově, však zjišťuje, že Yvette je informátorkou nacistů. Z obklíčení prchá pařížskými uličkami a prostory. Na útěku musí tváří v tvář zastřelit dva německé agenty. Rozjíždí se velký zátah na britskou agentku. Poslední noc přečkává v Clementově bytě, kdy spolu navazují intimní vztah. Ráno se oba vydávají na sever do obce Azay-sur Cher ležící v kantonu Bléré, kde by měl v noci přistát domluvený výsadek.\n\nClement se rozhodl odjet pouze za podmínky, že Marian odletí s ním. Vše probíhá podle plánu. Za úplňku dosedá lysander do opuštěné krajiny. Z jeho útrob vystupují noví agenti. Clement nastupuje s Marian, která však těsně před odletem seskakuje a zůstává na okupovaném území. Umínila si, že musí pokračovat v odbojové činnosti na jihozápadě, odkud odešla do Paříže. Zdá se to být aktem šílenství, když její popis visí na ulicích a dopadení britské agentky je prioritou nacistů. ¨\n\nVyčerpaná, na prvním přestupu směrem do Toulouse, je dopadena Alsasankou. Obě se znají z francouzské metropole. Tato žena jí prováděla nepříjemnou osobní prohlídku a byla také přítomna při schůzce na hřbitově.\n\n\n"}
{"id": "902182", "url": "https://cs.wikipedia.org/wiki?curid=902182", "title": "Eric Bibb", "text": "Eric Bibb\n\nEric Bibb (* 16. srpna 1951) je původem americký bluesový písničkář. Jeho osobitý hudební styl míchá dohromady delta blues s folkem, R&B, gospelem a soulem. Zvuk stojí hlavně na zpěvu, prsty vybrnkávané kytaře a příležitostné foukací harmonice. Jeho otec je herec a folkový písničkář Leon Bibb. Dohromady spolu natočili dvě desky.\n\nEric Bibb žije od roku 1970 v Evropě. Momentálně bydlí ve Švédsku, kde žije se svou manželkou.\n\n\n"}
{"id": "902193", "url": "https://cs.wikipedia.org/wiki?curid=902193", "title": "Cavallino", "text": "Cavallino\n\nCavallino je italská obec v provincii Lecce v oblasti Apulie.\n\nK 31. březnu 2012 zde žilo 12 684 obyvatel.\n\nCaprarica di Lecce, Lecce, Lizzanello, San Cesario di Lecce, San Donato di Lecce\n"}
{"id": "902197", "url": "https://cs.wikipedia.org/wiki?curid=902197", "title": "Petr Vokáč", "text": "Petr Vokáč\n\nPetr Vokáč (* 23. února 1952) je bývalý český fotbalový útočník. Jeho synem je fotbalový reprezentant Tomáš Řepka.\n\nV československé lize hrál za Duklu Praha a Bohemians Praha. Nastoupil ve 44 ligových utkáních a dal 1 gól. V nižších soutěžích hrál i za Viktorii Žižkov, SONP Kladno, TJ Gottwaldov a DP Xaverov Horní Počernice.\n\n\n"}
{"id": "902199", "url": "https://cs.wikipedia.org/wiki?curid=902199", "title": "Koluszki", "text": "Koluszki\n\nKoluszki je polské město v okrese Lodž východ v Lodžském vojvodství. Je centrem městsko-vesnické gminy Koluszki.\n\nV roce 2011 zde žilo 13 555 obyvatel.\n"}
{"id": "902201", "url": "https://cs.wikipedia.org/wiki?curid=902201", "title": "Tachty", "text": "Tachty\n\nTachty ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 523 obyvatel. V roce 2001 se 96 % obyvatel hlásilo k maďarské národnosti.. Území obce sousedí s Maďarskem.\n"}
{"id": "902207", "url": "https://cs.wikipedia.org/wiki?curid=902207", "title": "Oktant", "text": "Oktant\n\nOktant (z řec. \"októ\", osm) může být:\n\n\n"}
{"id": "902209", "url": "https://cs.wikipedia.org/wiki?curid=902209", "title": "Celldömölk", "text": "Celldömölk\n\nCelldömölk je město v maďarské župě Vas. Je centrem okresu Celldömölk.\n\nV roce 2011 zde žilo 10 823 obyvatel.\n\n\n"}
{"id": "902217", "url": "https://cs.wikipedia.org/wiki?curid=902217", "title": "Projekt 11356", "text": "Projekt 11356\n\nProjekt 11356, jinak též třída Admiral Grigorovič, Projekt 11356R, Projekt 11356M, či Projekt 11357, je třída víceúčelových fregat ruského námořnictva. Objednání šesti jednotek této třídy si vynutilo pomalé tempo stavby fregat Projektu 22350 / třídy \"Admiral Sergej Gorškov\", které měly být jediným novým typem této kategorie v ruském námořnictvu. Námořnictvo tak chtělo zaplnit akutní nedostatek moderních válečných lodí této kategorie. Všech šest fregat mělo po zařazení do služby sloužit v Černomořském loďstvu.\n\nKonstrukčně plavidla úzce vychází z fregat třídy \"Talwar\" (jsou také označeny jako Projekt 11356) stavěných ve stejné loděnici pro Indické námořnictvo. Přestože původně měla stavba této třídy urychlit modernizaci ruského námořnictva, situaci výrazně zkomplikovala anexe Krymu Ruskou federací, po které Ukrajina na Rusko uvalila embargo. Výrobcem soustavy pohonu fregat projektu 11356 je ukrajinská společnost Zorja mašprojekt, která do uvalení embarga dodala turbíny pro první tři jednotky, přičemž pro zbylá tři plavidla ruské loděnice nemají adekvátní alternativu. Kvůli tomu Rusko vyvíjí vlastní pohon, což však vede k velkému zdržení. Zároveň probíhají jednání s Indií o dodávce fregat projektu 11356. Zatím však není zcela jasné, zdali půjde o dokončení již rozestavěných plavidel, nebo o úplně nové kusy.\n\nVšech šest fregat této třídy staví loděnice Jantar v Kaliningradu. Do služby měly dle původního plánu vstoupit v letech 2014–2016. Během stavby však došlo ke zdržení. Prototypová jednotka byla do služby přijata v březnu 2016.\n\nJednotky třídy \"Projektu 11356\":\n\nFregaty nesou jeden námořní a vzdušný vyhledávací radar Fregat-M2EM, navigační radary MR-212/201-1 a Nucleus-2-6000A a systém elektronické obrany ASOR-11356. Trupový sonar Humsa doplňuje sonar s měnitelnou hloubkou ponoru SNN-137.\n\nHlavňovou výzbroj tvoří jeden 100mm kanón A190E v dělové věži na přídi. Zásoba munice je 300 nábojů. Za věží se nachází jednoduché vypouštěcí zařízení 3S90E pro protiletadlového raketového kompletu Shtil-1. Na palubě se nachází celkem 24 střel. Plavidla rovněž nesou osminásobné vertikální vypouštěcí silo 3S-14E pro protilodní střely Klub-N. K blízké obraně slouží dva hybridní systémy bodové obrany 3K87 Kortik, z nichž každý tvoří dva 30mm kanóny a řízené střely 9M311 (celkem 64 střel). Posádka má k dispozici navíc ještě osm z ramene odpalovaných raket Igla. K ničení ponorek slouží dva dvouhlavňové protiponorkové 533mm torpédomety DTA-53-11356 a jeden raketový vrhač hlubinných pum RBU-6000. Na zádi se nachází přistávací plocha a hangár pro jeden protiponorkový vrtulník typu Kamov Ka-28 či Kamov Ka-31. Nejvyšší rychlost dosahuje 30 uzlů. Dosah je 5000 námořních mil při 14 uzlech.\n\nKvůli ukrajinskému embargu Rusku chybí pohonné systémy pro druhou trojici fregat. Proto druhou trojici lodí nabídlo Indii, přičemž Ukrajina potvrdila, že v takovém případě Indii pohonný systém pro tyto fregaty prodá. Kontrakt má být dojednán do června 2018. Poslední informace uvádějí, že Indie koupí čtyři plavidla, nepůjde však o původně ruské fregaty, ale zcela nové kusy. Dvě mají být postaveny v Rusku a dvě v Indii.\n"}
{"id": "902219", "url": "https://cs.wikipedia.org/wiki?curid=902219", "title": "Letectvo Čínské lidové republiky", "text": "Letectvo Čínské lidové republiky\n\nLetectvo Čínské lidové republiky, oficiálně Letectvo Čínské lidové osvobozenecké armády (), je leteckou složkou Čínské lidově osvobozenecké armády. Oficiálně bylo zřízeno 11. listopadu 1949. \n\nK roku 2014 v jeho řadách sloužilo přibližně 398 000 osob a k dispozici mělo přes tři tisíce letadel.\n\nV současné době prochází čínské letectvo modernizací, která má za cíl obměnu letového parku. Nasazeny jsou stíhačky 4,5. generace a do budoucna se počítá se stroji, které jsou neviditelné pro radary (tzv. stealth). Jedním z nich je i nyní testovaný model J-20.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letouny\n!style=\"align: center; background: lavender;\" colspan=\"7\" | Bojová letadla\n!style=\"align: center; background: lavender;\" colspan=\"7\" | Bombardéry\n! style=\"align: center; background: lavender;\" colspan=\"7\" | Dopravní a transportní letouny\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n"}
{"id": "902220", "url": "https://cs.wikipedia.org/wiki?curid=902220", "title": "Římskokatolická farnost Bohuslavice u Kyjova", "text": "Římskokatolická farnost Bohuslavice u Kyjova\n\nŘímskokatolická farnost Bohuslavice u Kyjova je územní společenství římských katolíků s farním kostelem svatého Filipa a Jakuba v děkanátu Hodonín. Do farnosti patří Bohuslavice, místní část města Kyjov.\nFarní kostel pochází z konce 13. století. Na místě původního středověkého kostela byl postaven ve druhé polovině 17. století pozdně barokní kostel.\nAdministrátorem excurrendo byl od srpna 2002 do července 2014 P. František Alexa ze Šardic.Od 1. srpna 2014 byl administrátorem excurrendo ustanoven R. D. Mgr. Miroslav Sedlák. Od 15. února 2016 je administrátorem excurrendo R. D. Vladimír Mrázek.\n\nNa 2. březen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 27. července.\n\nKaždoročně se ve farnosti koná tříkrálová sbírka. V roce 2018 dosáhl výtěžek sbírky 12 901 korun korun.\nDne 25. června 2016 byl v brněnské katedrále vysvěcen na kněze bohuslavický rodák, novoříšský premonstrát, D. Petr Pavel Severin, O.Praem., který následně slavil 2. července téhož roku v Bohuslavicích primiční Mši svatou.\n\n"}
{"id": "902227", "url": "https://cs.wikipedia.org/wiki?curid=902227", "title": "Montería", "text": "Montería\n\nMontería je hlavní město departementu Córdoba v Kolumbii. Nachází se na severozápadě země, nedaleko od karibského pobřeží. Má 428 602 obyvatel (spolu s předměstími až 600 000). Městem protéká řeka Sinú. Je centrem potravinářského průmyslu.\n\nMěsto bylo založeno několikrát; poprvé již roku 1759, ale neúspěšně. Oficiálním datem založení města je rok 1777, kdy zdejší kolonisté zůstali na březích řeky Sinú již natrvalo. Od roku 1952 je Montería oficiálně správním centrem regionu Córdoba.\n"}
{"id": "902228", "url": "https://cs.wikipedia.org/wiki?curid=902228", "title": "Švédská hokejová reprezentace do 18 let", "text": "Švédská hokejová reprezentace do 18 let\n\nŠvédská hokejová reprezentace do 18 let je výběrem nejlepších švédských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Švédským svazem ledního hokeje, který je členem Mezinárodní hokejové federace\n\n"}
{"id": "902230", "url": "https://cs.wikipedia.org/wiki?curid=902230", "title": "Open64", "text": "Open64\n\nOpen64 je svobodný software, s otevřeným zdrojovým kódem. Jedná se o optimalizovaný překladač pro mikroprocesory architektury Itanium a x86-64. Open64 je odvozen od kompilátoru SGI s názvem MIPSPro pro procesor MIPS R10000. Prvotní verze byla vydána v roce 2000 s názvem Pro64 pod licencí GNU GPL. Projekt v následujícím roce převzala University of Delaware a současně s ním byl celý projekt přejmenován na Open64. Na univerzitě je pak překladač využíván jako výzkumná platforma pro pracovní skupiny výzkumu kompilátorů a procesorových architektur.\n\nPřekladač Open64 podporuje jazyky Fortran, C a C++ a dále pak soustavu direktiv OpenMP pro překlad vícevláknových aplikací se sdílenou pamětí.\n\nPřekladač umožňuje vysoce kvalitní interprocedurální analýzu dat, data-flow analýzu, analýzu datové závislosti a analýzu oblasti pole.\n\nHlavní složky infrastruktury tvoří frontent pro C/C++ (pomocí GCC) a Fortran (pomocí CraySoft frontendu a knihoven), interprocedurální analýza (IPA), optimalizace smyček, celkový optimalizátor a generátor kódu. Přesto, že byl překladač původně napsán pro jednu procesorovou architekturu, postupně dokázal, že může generovat velmi efektivní výsledný kód pro CISC, RISC a VLIW (Very Long Instruction Word - velmi dlouhá instrukční slova) architekturu zahrnující procesory MIPS, x86, IA-64, ARM a další.\n\nHierarchická reprezentace mezikódu s 5. hlavními úrovněmi je použita v tomto překladači. Slouží především jako společné rozhraní mezi všemi komponentami frontendu a backendu. Tento jazyk mezikódu je v Open64 nazýván WHIRL (Winning Hierarchical Intermediate Representation Language).\n\nOpen64 existuje v několika alternativních verzích (vývojových větvích) z nichž každá má jiné specifické funkce. „Klasická“ větev Open64 se nazývá Open Research Compiler (ORC), která podporuje pouze překlad pro procesory Itanium (IA-64). Tato větev byla vyvíjena společností Intel a její vývoj skončil v roce 2003. Další důležitou větví je překladač vyvíjen společností Tensilica. Vývoj aktuální oficiální větve je řízen společností Hewlet-Packard a Univerzitou Delaware. Tato větev je odnoží původní ORC od společnosti Intel. AMD podporuje překladač řady x86 Open64 založený na oficiální větvi.\n\nPůvodní verzi Open64, která byla vydálna v roce 2002, chyběl pokročilý softwarový generátor pipeliningu a měla pouze primitivní základní generátor kódu pro procesory Itanium. Celý původní překladač MIPSPro s tímto generátorem kódu je k dispozici pod komerční licencí stejně jako Blackbird překladač od Reservoir Labs. Původní dokumentace popisuje generátor kódu, který ovšem v Open64 obsažen není. Velmi pokročilý překladač z Tilery, pro 64jádrový čip TILE64 je založen na překladači Blackbird. Nvidia také používá větve překladače Open64 pro optimalizaci kódu ve svém vývojovém nástroji pro technologii CUDA.\n\nOpen64 je také používán v mnoha různých výzkumných projektech, jako například Unified Parallel C nebo spekulativní multithreading v několika různých pracích na mnoha univerzitách. Na konferenci vývojářů v roce 2010 byly popsány již hotové projekty v AMD, Absoft, Čínské akademii věd, Hewlett-Packard, Fudan Univerzitě v Šangaji, Nvidia, Tensilica, univerzitě Čching-chua v Pekingu a na Houstonské univerzitě. Čínská akademie věd například portovala Open64 na architekturu Loongson II. AMD například rozšířilo Open64 o optimalizace určené pro vícejádrové procesory architektury x86 a vícevláknové vývoj kódu. AMT taktéž podporuje Open64 jako doplňkový překladač k překladači GCC.\n\n"}
{"id": "902231", "url": "https://cs.wikipedia.org/wiki?curid=902231", "title": "Kniha narození", "text": "Kniha narození\n\nKniha narození je jednou z matričních knih, do které se zapisují narozené děti. Knihu vede matriční úřad za každý kalendářní rok samostatnou. Samotná kniha je tvořena předem svázanými tiskopisy. Zápis do knihy narození je ze zákona nutné provádět rukopisně. Údaje obsažené v knize jsou neveřejné.\n\nDo knihy narození se zapisují následující údaje:\n\nMatka dítěte může požádat o utajení své osoby v souvislosti s porodem. Do knihy narození se zapisují také mrtvé narozené děti. \n\nKniha narození musí být uložena ze zákona 100 let a to od provedení posledního zápisu. Po uplynutí této doby se předává k archivaci oblastnímu archivu.\n\n= Typy knih =\n\n"}
{"id": "902232", "url": "https://cs.wikipedia.org/wiki?curid=902232", "title": "Overkill (počítačová hra)", "text": "Overkill (počítačová hra)\n\nOverkill je videohra z roku 2011. Vytvořilo ji české studio Craneballs Studios. Hra je určena pro IOS a Android. Hra byla velmi úspěšná u hráčů i kritiky. Průměrné hodnocení na App Store je přes 4,5 z 5. Hru si stáhlo více než 12 milionů uživatelů.\n\nJedná se o střílečku se statickými lokacemi. Hráč si může vybrat z 18 zbraní a herních módů Survival, Multiplayer a Singleplayer. Je zde 5 lokací a v každé z nich hráč čelí 20 vlnám nepřátel. Za každého zabitého nepřítele dostane hráč herní peníze. Za ty si lze koupit nové zbraně. Herní peníze lze získat i výměnou za reálné peníze.\n\n4. dubna 2013 vyšel druhý díl.\n"}
{"id": "902241", "url": "https://cs.wikipedia.org/wiki?curid=902241", "title": "Finská hokejová reprezentace do 18 let", "text": "Finská hokejová reprezentace do 18 let\n\nFinská hokejová reprezentace do 18 let je výběrem nejlepších finských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Finským svazem ledního hokeje, který je členem Mezinárodní hokejové federace\n\n"}
{"id": "902243", "url": "https://cs.wikipedia.org/wiki?curid=902243", "title": "Shromáždění", "text": "Shromáždění\n\nShromáždění může označovat:\n\n\n"}
{"id": "902249", "url": "https://cs.wikipedia.org/wiki?curid=902249", "title": "Seznam cizinců v Buffalo Sabres", "text": "Seznam cizinců v Buffalo Sabres\n\nToto je seznam cizinců, kteří alespoň jednou nastoupili za hokejový tým Buffalo Sabres hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "902267", "url": "https://cs.wikipedia.org/wiki?curid=902267", "title": "Dorothy Tylerová", "text": "Dorothy Tylerová\n\nDorothy Jennifer Beatrice Tylerová, rozená Dorothy Odamová (14. března 1920 Stockwell, Lambeth, Spojené království − 25. září 2014 Long Melford v hrabství Suffolk, Spojené království) byla britská atletka, dvojnásobná stříbrná olympijská medailistka ve skoku do výšky.\n\nPoprvé uspěla na Letních olympijských hrách pořádaných v Berlíně v roce 1936. Druhý úspěch zaznamanela na olympiádě v Londýně, která se kvůli druhé světové válce uskutečnila až o čtyři roky později, v roce 1948. V roce 1950 vybojovala stříbrnou medaili také na evropském šampionátu v Bruselu.\n\nDne 1. června 1936 v Brentwoodu vyrovnala výkonem 165 cm světový rekord, který tehdy spoludržely Američanky Jean Shileyová a Mildred Didriksonová a Britka Dora Greenwoodová. 29. května 1939 v Brentwoodu vylepšila hodnotu světového rekordu na 166 centimetrů.\n\nV roce 2012 odstartovala Londýnský maraton. Zemřela po dlouhé nemoci dva roky poté.\n\n"}
{"id": "902268", "url": "https://cs.wikipedia.org/wiki?curid=902268", "title": "Korová nekróza kaštanovníku", "text": "Korová nekróza kaštanovníku\n\nKorová nekróza kaštanovníku je houbová choroba rostlin způsobená houbou \"Cryphonectria parasitica\" z čeledi čárovkotvaré \"Cryphonectriaceae\". Široce používaný je sice název rakovina kůry kaštanovníku,ale nově doporučený český název je korová nekróza kaštanovníku.\n\nChoroba napadá především kaštany. Výskyt tohoto v Evropě nepůvodního patogenu je v současné době známý z většiny evropských států a v posledních letech byl patogen několikrát nalezen i na území naší republiky. \"Cryphonectria parasitica\" je v EU a v ČR regulovaný škodlivý organismus. Výskyt patogena zjišťuje rovněž při soustavné rostlinolékařské kontrol, při dovozní rostlinolékařské kontrole a při rostlinolékařském dozoru Státní rostlinolékařská správy. Z lesních dřevin jsou sledovány tyto rody: dub, javor a kaštanovník. V roce 2010 kontrolní odběry přítomnost patogena na území ČR nepotvrdily.\n\nENDOPA\n\nPodle EPPO, biolib.cz a Atlasu chorob je pro patogena s označením ENDOPA používáno více rozdílných názvů například \"Cytospora parasitica\", \"Endothia gyrosa\" var. \"parasitica\" nebo \"Cryptonectria parasitica\".\nPůvodce choroby korová nekróza kaštanovníku, \"Cryphonectria parasitica\", podle dostupných zdrojů pochází z jihovýchodní Asie.\n\nPoprvé byl patogen \"Cryphonectria parasitica\" zjištěn v roce 1925 v Belgii. C. parasitica byla identifikována v listopadu 2011 jako příčina odumírání kaštanovníku ve Warwickshire ve střední Anglii. Přibližně 300 stromů bylo vysazeno v roce 2007 a infekce se projevila asi u 50 % rostlin. Druhé ohnisko bylo později nalezeno ve východním Sussexu. Stromy pocházely ze stejného zdroje jako stromy v hrabství Warwickshire.\n\nNa Slovensku je \"Cryphonectria parasitica\" na všech významných lokalitách kde se pěstuje kaštanovník jedlý.\nV roce 2002 \"Cryphonectria parasitica\" byla v ČR zaznamenána. Do roku 1998 bylo zjištěno 77 ohnisek šíření choroby (Juhásová 1999). Území ČR je na počátku 21. století považováno za místo, kde se \"Cryphonectria parasitica\" nenalézá.\n\nHlavními hostiteli jsou kaštanovníky (\"Castanea\" spp.) ( Podle některých zdrojů mimo kaštanovníku měkoučkého (\"C. mollissima\") ale patogen napadá i jiné dřeviny (např. některé druhy dubů, javory \"Acer\" spp., škumpa orobincová \"Rhus typhina\" atp.).\n\nC. parasitica napadá kůru kaštanovníku a proniká přes praskliny nebo poranění. Na roubovaných stromech jsou infekce nejčastěji v oblasti štěpování. \n\nOnemocnění se projevuje prosycháním koruny (od vrcholu) nebo větví v důsledku narušení kambia ve spodní části kmene. Listy zůstávají na stromech a neopadávají. Nad poškozenou a nekrotickou tkání se tvoří viditelný kalus. Nad vytvářející rakovinou listy vadnou a zhnědnou, ale zůstávají viset na stromě. Pod napadeným místem mají větve zdravé listy, po krátké době se tvoří nové větve pod uhynulou částí rostliny (z adventivních pupenů). Na kůře větví se objevují dočervena zbarvené nekrotické léze, v případě dlouhodobé infekce se kůra odlupuje a je patrné vějířovité mycelium, plodnice a další struktury patogena.\n\nNa mladé, hladké pokožce větví kůra může zreznout a je jasně hnědá, na rozdíl od nazelenalé barvy normální kůry. Na starších větvích a kmeni bývá změna barvy nebo nekrótická změna na infikované kůře mnohem méně patrná. Když dojde k strangulaci poškozené oblasti velmi rychle, větve, nebo kmen je přepásán bez tvorby kalusu. Nicméně obvykle se tvoří nové vrstvy meristému pod postiženou oblastí a dochází k otoku a následnému praskání vnější vrstvy borky. Častá je tvorba více rakovinných nádorů na větvích. Na infikované borce se tvoří žlutooranžové až červenohnědé puchýřky o velikosti špendlíkové hlavy, plodnice. Dalším charakteristickým příznakem je tvorba světle hnědého mycelia ve vnitřní části borky, což může být zjištěno odříznutím borky.\n\nV místě korových lézí se mohou tvořit proventivní výhony jako jeden z typických znaků choroby. Stromy postupně chřadnou a mohou odumřít.\n\nOdumírání částí koruny může být zaměněno s jinými chorobami a patogeny, například z rodu \"Phytophthora\", \"Phytophthora cinnamomi\" nebo \"P. cambivora\" Jiné, méně běžné onemocnění, které způsobuje úhyn a rakovinné vředy na kaštanovníku je \"Amphiporthe castanea\" (dříve \"Cryptodiaporthe castanea\") a \"Diplodina castaneae\".\nInfekce vstupuje do rostliny v místech poranění. Šíření uvnitř hostitele je rychlé, pod kůrou se vytváří vegetativní orgány houby – mycelium. Později houba napadá i přilehlou část dřeva.\n\nTéměř bez výjimek letální choroba.\n\nV USA v první polovině 20. století, patogen zahubil asi 3,5 miliardy stromů poté, co sem byl náhodně zavlečen z Asie. Předpokládá se, že kromě dopadů na životní prostředí může mít choroba i ekonomický dopad.\n\nNa větší vzdálenosti má největší význam přenos s rostlinným materiálem (rostlinami, dřevem či kůrou). Nebezpečí přenosu plody nebo semeny je malé. Na krátké vzdálenosti je patogen přenosný hmyzem, ptáky, větrem a deštěm a také nářadím používaným k ošetřování hostitelských rostlin.\n\n\"Cryphonectria parasitica\" je v EU a ČR regulovaným (karanténním) škodlivým organismem.\n\nPouhé skácení napadených dřevin nemusí být vždy dostatečně účinná metoda prevence.\n\nChemická ochrana běžnými fungicidy není stoprocentně účinná a nezabrání dalšímu šíření patogenu.\n\nTestována je léčba napadených stromů infekcí hypovirulentními kmeny patogena.\n\n"}
{"id": "902270", "url": "https://cs.wikipedia.org/wiki?curid=902270", "title": "Vyšší odborná škola ekonomických studií a Střední průmyslová škola potravinářských technologií", "text": "Vyšší odborná škola ekonomických studií a Střední průmyslová škola potravinářských technologií\n\nVyšší odborná škola ekonomických studií a Střední průmyslová škola potravinářských technologií Praha 2, Podskalská 10 je veřejná škola sídlící na Praze 2. Střední průmyslová škola je přímou pokračovatelkou pivovarské školy založené roku 1868, která byla první vzdělávací institucí středoškolského typu nejen v Čechách, ale v celém Rakousku−Uhersku. Svým pojetím navazuje i na lihovarskou školu založenou v roce 1881 v Německém (dnes Havlíčkově) Brodu, jejíž dokumentaci SPŠPT převzala. Vyšší odborná škola vznikla v roce 1963 jako Střední ekonomická škola pro studující při zaměstnání. \n\nVyšší odborná škola ekonomických studií nabízí tříleté studium denní i kombinované formy (u oboru Účetnictví a finance pouze denní). Studium je ukončeno absolutoriem a absolvent získá titul diplomovaný specialista (DiS.) (škola vydává k vysvědčení o absolutoriu a diplom také Europass). Studenti na škole povinně studují 2 cizí jazyky.\n\n\nŠkola spolupracuje s některými soukromými vysokými školami, které umožňují zkrácenou délku bakalářského studia (jeden popř. dva roky).\n\n"}
{"id": "902274", "url": "https://cs.wikipedia.org/wiki?curid=902274", "title": "Kaple svatého Jana Nepomuckého (Pavlišov)", "text": "Kaple svatého Jana Nepomuckého (Pavlišov)\n\nKaple svatého Jana Nepomuckého (někdy uváděná jako filiální kostel) je římskokatolická kaple v Pavlišově, místní části Náchoda.\n\nNa místě nynější kaple stála původně socha sv. Jana Nepomuckého na sloupu, která pocházela z roku 1793. V roce 1815 byla na žádost Jana a Matěje Dvořáčkových postavena místo sochy nákladem místních občanů kaple, do které byl zakoupen zvon zasvěcený sv. Janu. Roku 1821 dal Matěj Dvořáček přistavět druhou část kaple, obec na stavbu přispěla deseti zlatými, zbytek byl od dobrodinců. Roku 1822 byl původní malý oltář nahrazen větším na náklady Jana a Matěje Dvořáčkových a Františka Habra, kteří také pořídili křížovou cestu. Roku 1925 byl pro kapli pořízen nový zvon.\n\nBohoslužby se konají o pouti v neděli po 16.5. v 15.00 a o posvícení druhou neděli v říjnu v 15.00.\n\n"}
{"id": "902276", "url": "https://cs.wikipedia.org/wiki?curid=902276", "title": "AMX-10RC", "text": "AMX-10RC\n\nAMX-10RC je francouzské kolové průzkumné vozidlo a stíhač tanků. První vozidla AMX-10RC získala francouzská armáda roku 1981, v současnosti disponuje asi 300 kusy. Dalšími uživateli jsou Maroko (108 kusů) a Katar (12 kusů). Vozidlo je velmi mobilní a obojživelné. Ve vodě je poháněno dvojicí vodních trysek umístěných v zádi. AMX-10RC byl bojově nasazen ve válce v Perském zálivu, v Čadu a v Afghánistánu.\n\n"}
{"id": "902280", "url": "https://cs.wikipedia.org/wiki?curid=902280", "title": "Richie Havens", "text": "Richie Havens\n\nRichie Havens rodným jménem Richard Pierce Havens (21. ledna 1941 New York City, New York, USA – 22. dubna 2013 Jersey City, New Jersey, USA) byl americký písničkář, zpěvák a kytarista, který v srpnu 1969 hrál jako první na festivalu Woodstock. Narodil se v Brooklynu jako nejstarší z devíti dětí a po zahájení kariéry vydal dvě alba pro Douglas Records a následně přešel k Verve Records. Své poslední album nazvané \"Nobody Left to Crown\" vydal v roce 2008.\n\n"}
{"id": "902288", "url": "https://cs.wikipedia.org/wiki?curid=902288", "title": "BA Sparta Praha", "text": "BA Sparta Praha\n\nBA Sparta Praha (celým názvem: Basketbalová akademie Sparta Praha) je český basketbalový klub, který sídlí v pražských Stodůlkách. Orientující se především na práci s mládeží (dívky i chlapci). Všechny juniorské i kadetské týmy dívčí i chlapecké kategorie jsou zastoupeny v nejvyšších kategoriích mládeže v juniorských a kadetských extraligách.\n\nSamozvaným nástupcem činnosti basketbalové Sparty je klub BA Sparta Praha, založený v roce 2001 pod názvem První basketbalová akademie ČR. Ten se názvem odkazuje na historii staré Sparty jak v mužském, tak i ženském basketbalu, aniž by s těmito kluby měl něco společného. Ovšem i tak je členem Asociace sportovních klubů AC Sparta Praha. Dalším klubem se Spartou v názvu je Basketball School Sparta, který byl založen v roce 2007 a zaměřuje se čistě na mládežnický basketbal.\n\nSvé domácí zápasy odehrává ve sportovní hale BA Sparta Praha, Praha 13 s kapacitou 250 diváků.\n\nZdroj: \n\n\nZdroj: \n\nZdroj: \n\n"}
{"id": "902293", "url": "https://cs.wikipedia.org/wiki?curid=902293", "title": "Pernilla Karlsson", "text": "Pernilla Karlsson\n\nPernilla Karlsson (* 11. června 1990 Siuntio, Uusimaa, Jižní Finsko, Finsko) je finská sportovkyně (házenkářka) a členka finského národního týmu v házené (2012). V sezóně 2012/2013 hrála za ženskou skupinu házenkářského klubu Dicken (Helsinki).\n\nTaké známá jako zpěvačka, která vyhrála národní výběrové kolo a reprezentovala Finsko na Eurovision Song Contest 2012. Reprezentovala Finsko s písní \"\"När jag blundar\"\", skončila na 12. místě v semifinále, nedostala se do finále.\n"}
{"id": "902299", "url": "https://cs.wikipedia.org/wiki?curid=902299", "title": "Malé Babice", "text": "Malé Babice\n\nMalé Babice nazývané též Chaloupky je základní sídelní jednotka obce Babice vzniklá na konci 18. století parcelací vrchnostenské půdy při Raabově pozemkové reformě. Vesnice leží při silnici ze Zvíkova do Barchova. Stojí zde patnáct domů.\n"}
{"id": "902305", "url": "https://cs.wikipedia.org/wiki?curid=902305", "title": "Pružina (rozcestník)", "text": "Pružina (rozcestník)\n\nSlovo pružina má následující významy:\n"}
{"id": "902308", "url": "https://cs.wikipedia.org/wiki?curid=902308", "title": "Medibank International 2007", "text": "Medibank International 2007\n\nMedibank International 2007 byl společný tenisový turnaj mužského okruhu ATP Tour a ženského okruhu WTA Tour, hraný v areálu NSW Tennis Centre na otevřených dvorcích naposledy s tvrdým povrchem Rebound Ace. Následující rok byl na kurty položen Plexicushion. Konal se na úvod sezóny mezi 5. až 13. lednem 2007 v australském Sydney jako 117. ročník turnaje.\n\nMužská polovina se řadila do kategorie ATP International Series a její dotace činila 436 000 amerických dolarů. Ženská část s rozpočtem 600 000 dolarů byla součástí kategorie WTA Tier II.\n\nSinglový titul v mužské dvouhře obhájil Američan James Blake. Jednalo se o jeho devátý turnajový triumf na okruhu ATP Tour a první ze dvou v sezóně 2007. Ženskou dvouhru ovládla Belgičanka Kim Clijstersová, která si tak připsala třicátý čtvrtý singlový triumf kariéry a jediné turnajové vítězství v sezóně 2007.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "902310", "url": "https://cs.wikipedia.org/wiki?curid=902310", "title": "Dekompilátor", "text": "Dekompilátor\n\nDekompilátor je v informatice počítačový program, který provádí opačnou činnost než kompilátor (překladač). Dekompilátor překládá nízkoúrovňový kód (strojový kód) programu do vyššího programovacího jazyka, který je snadno čitelný pro člověka. Dekompilátory většinou nezrekonstruují kód do původní podoby a mohou se výrazně lišit ve srozumitelnosti dekompilovaného kódu. Dekompilátory jsou důležitým nástrojem reverzního inženýrství.\n\nVýraz \"dekompilátor\" je nejčastěji používán ve smyslu programu, který překládá spustitelné programy (výstup z kompilátoru) do zdrojového kódu (napsaného ve vysokoúrovňovém programovacím jazyce), který při překladu vyprodukuje spustitelný kód se stejnou funkcionalitou jako původní program.\n\nDekompilace je akt použití dekompilátoru a může být využita pro získání ztraceného zdrojového kódu nebo počítačovou bezpečnost a opravu chyb.. Úspěch dekompilace spočívá v množství informací obsažených v kódu, který je dekompilován a sofistikovanosti prováděné analýzy. Mezikód využívaný JVM nebo .NET Framework Common Language Runtime často poskytuje rozsáhlé množství metadat a vysokoúrovňových funkcí, které pomáhají při dekompilaci. Přítomnost ladících informací umožňuje zjistit původní názvy proměnných a dokonce i řádky kódu. Strojový kód bez uvedených metadat je mnohem složitější dekompilovat.\n\nNěkteré kompilátory a nástroje produkují kód, který je složitý pro dekompilaci a tím tak chrání spustitelný kód před reverzním inženýrstvím.\n\nDekompilace probíhá v několika fázích, které jsou popsány níže.\n\nZavaděč (\"loader\") je první fáze dekompilace načte a projde vstupní strojový kód nebo binární soubor mezijazyka. V této fázi je možné zjistit základní informace o vstupním programu, jako například architekturu a vstupní bod. Zároveň lze nalézt ekvivalent funkce codice_1 u programu napsaného v jazyce C, který označuje počátek uživatelem napsaného kódu. Načtená je také tabulka symbolů, debug data, knihovny a jejich rozhraní.\n\nDisassemblování je převod strojového kódu do strojově nezávislé intermediální reprezentace (IR, \"intermediate represantation\").\n\nSekvence idiomatického strojového kódu jsou sekvence kódu, u kterých není určen jasný význam z jednotlivých významů instrukcí. Idiomatický strojový kód musí být přeložen do shodné IR. Některé idiomatické sekvence jsou strojově nezávislé a některé obsahují pouze jedinou instrukci. Obecně je nejlepší pozdržet detekci idiomatických sekvencí a provést ji až v pozdějších fázích dekompilace, které nejsou tolik ovlivněny pořadím instrukcí.\n\nNa IR lze provést několik programových analýz. Některé skupiny instrukcí je možno zkombinovat do složitějších výrazů.\n\nV místě kde jsou definovány obsahy registrů a jejich použití je nutné provést analýzu toku dat. Uvedenou analýzu je také možné provést v místech dočasných a místních dat. Každému takovému datovému toku lze přiřadit odlišné jméno. Je možné, že některé místní proměnné byly použity pro více proměnných v různých částech původního programu. Dokonce je možné, že jsou detekovány cesty, kde hodnoty mohou v takovýchto případech cestovat a to i přesto, že ve skutečnosti by k takovému jevu nedošlo nebo by takový jev neměl žádný vliv. Uvedený jev může v některých případech vést k potřebě nadefinovat místo jako sjednocení typů. Kompilátor poté umožňuje uživateli roztrhnout takovéto závislosti, což ve výsledku vede k jasnějšímu kódu, ale také naznačuje možné použití proměnné bez inicializace, které indikuje chybu v původním programu.\nTypová analýza umožňuje rozpoznat datové typy. Rozpoznání datových typů lze odvodit ze způsobu použití registrů nebo umístění v paměti.\n\nPředposlední dekompilační fáze zahrnuje strukturování IR do konstruktů vyšších programovacích jazyků např. codice_2 smyčky nebo podmínkové výrazy codice_3\n\nObdobně jako kompilátor tak dekompilátor může disponovat tzv. \"backendy\" pro generování kódu pro různé vyšší programovací jazyky. Těsné před generováním kódu by mělo být uživateli umožněno editovat IR, nejlépe pomocí grafického rozhraní (GUI). Editace umožňuje uživateli vložit komentáře a nastavit vhodné názvy proměnných a funkcí. Nakonec je potřeba opravit chyby v IR.\n"}
{"id": "902318", "url": "https://cs.wikipedia.org/wiki?curid=902318", "title": "Administrativní dělení Abcházie", "text": "Administrativní dělení Abcházie\n\nAbcházie je dělená na 7 okresů. Okresy jsou stejné jako byly za SSSR, s jedinou výjimkou v okresu Tkvarčeli, který byl vytvořen v roce 1995 z částí okresů Gali a Očamčyra. Podle Gruzie, která považuje Abcházii za svou součást, ale nemá nad ní žádnou kontrolu, jsou okresy stejné jako za sovětské éry, tedy jich je šest. \n\nOkresy se dále dělí na menší správní jednotky, \"obce\". V Abcházii se celkově nachází 105 těchto obecních center.\n\nPředstavitelé jednotlivých okresů jsou voleni v komunálních volbách a do funkcí je jmenuje prezident republiky Abcházie. Každý okres i každá obec mají svá zastupitelstva.\n\nAbcházie se tradičně dělí do sedmi regionů. Věřilo se, že tyto regiony, zanesené i v Abchazské ústavě z roku 1994, jsou symbolizovány sedmi hvězdami na Abchazské vlajce, avšak toto tvrzení se ukázalo být nepravdivé..\n\n"}
{"id": "902342", "url": "https://cs.wikipedia.org/wiki?curid=902342", "title": "Ko Jong-hui", "text": "Ko Jong-hui\n\nKo Jong-hui (26. června 1952 Ósaka – 27. srpna 2004, Paříž) byla severokorejská tanečnice a milenka vůdce Kim Čong-ila.\n\nNarodila se v japonské Ósace rodičům korejského původu. Podle japonských záznamů se narodila 26. června 1952 a její japonské jméno bylo Takada Hime. Její otec pravděpodobně pracoval v Ósace v textilní továrně pro japonské ministerstvo války. Do Severní Koreje se přestěhovala v květnu 1961 nebo 1962 v rámci repatriačního programu.\n\nS Kim Čong-ilem se pravděpodobně poprvé setkali v roce 1972. S Kim Čong-ilem měla dva syny a dceru. Nejstarší Kim Čong-čul se narodil v roce 1981, mladší Kim Čong-un, který se po smrti svého otce stal hlavou státu, pak v roce 1984. V roce 1987 se jí narodila dcera Kim Jo-čong.\n\nPodle některých zdrojů zemřela v roce 2004 v Paříži na karcinom prsu.\n"}
{"id": "902350", "url": "https://cs.wikipedia.org/wiki?curid=902350", "title": "Vlaštovka pestrá", "text": "Vlaštovka pestrá\n\nVlaštovka pestrá (\"Petrochelidon pyrrhonota\" (Vieillot, 1817)) je americký tažný pták z čeledi vlaštovkovitých. Je známá především kvůli svým rozsáhlým hnízdním koloniím. V rozmnožovacím období se vyskytuje v Severní Americe a zimuje v západní části Jižní Ameriky.\n\nVlaštovka pestrá je přibližně 13 cm dlouhá a má malý zobák. Dospělý jedinec má iridiscentní modrá záda a hlavu, hnědá křídla a ocas a žlutohnědý zadek. Zátylek a čelo jsou bílé. Ocas není vykrojený.\n\nNedospělí jedinci mají hnědá záda a hlavu, bílé bříško a žlutohnědý zadek. Často jsou zaměnitelní s druhem \"Petrochelidon fulva\".\n\nStejně jako ostatní vlaštovky a jiřičky, vlaštovky pestré se živí létajícím hmyzem.\n\nVlaštovky pestré hnízdí ve velkých koloniích. Staví si hnízda z bahna a snášejí 3 až 6 vajec. Hnízda se přirozeně vyskytují na skalních útesech, ale stejně jako je tomu u jiřiček, hlavní lokality pro hnízdění tvoří lidmi vybudované stavby, především mosty. Samičky často snáší nebo přemisťují svá vejce do cizích hnízd v rámci kolonie.\n\nU vlaštovek pestrých hnízdících v blízkosti dopravních komunikací bylo během 30 let trvajícícho sběru dat pozorováno postupné zkracování křídel (kratší křídla zlepšují manévrování za letu) a následný úbytek jedinců zabitých dopravními prostředky.\n"}
{"id": "902352", "url": "https://cs.wikipedia.org/wiki?curid=902352", "title": "Pandy (film)", "text": "Pandy (film)\n\nPandy (2012) je studentský krátký animovaný film slovenského režiséra Matúše Vizára. Byl vybrán do sekce Cinéfondation festivalu v Cannes a získal zde třetí nejvyšší ocenění. Byl promítán také na Anifilmu v Třeboni (kde získal zvláštní uznání poroty v česko-slovenské soutěži studentských filmů) a je také na programu festivalu animovaného filmu v Annecy. Film je o pandách, které už by rády vyhynuly, ale lidé se je stále snaží zachraňovat. Jan Gregor o filmu píše jako o existenciální metafoře a černohumorné energické grotesce plné nápadů a vizuálních gagů.\n"}
{"id": "902357", "url": "https://cs.wikipedia.org/wiki?curid=902357", "title": "Není co závidět", "text": "Není co závidět\n\nNení co závidět: Obyčejné životy v Severní Koreji (\"Nothing to Envy, Real Lives in North Korea\") je kniha americké novinářky Barbary Demickové z roku 2009. Kniha zachycuje skutečné příběhy několika severokorejských uprchlíků. Popisuje jejich život v KLDR, rodinné zázemí a motivy, které je postupně dovedly až k nebezpečnému útěku do Číny a poté do Jižní Koreje. Roku 2010 kniha obdržela cenu Samuela Johnsona udělovanou BBC. V roce 2014 vyšla česky v překladu Evy Lee v nakladatelství Kniha Zlín. \n\nBarbara Demicková, tehdejší zpravodajka deníku Los Angeles Times v Soulu, napsala knihu na základě svých rozhovorů, které vedla s mnoha emigranty ze Severní Koreje. Demicková vycházela ze série svých článků, ve kterých se zaměřila na uprchlíky z jednoho místa v KLDR, aby mohla lépe ověřovat fakta, která jsou přes neprostupnou hranici těžce kontrolovatelná. Zvolila si k rozhovorům emigranty z průmyslového města Čchongdžin v odlehlé severní části KLDR. Čchongdžin je třetí největší město KLDR a bylo podobně jako další místa v zemi postiženo hladomorem v 90. letech 20. století. Je také téměř uzavřené pro cizince. Získané informace dále ověřovala z otevřených zdrojů. \n\nNa pozadí vývoje severokorejské společnosti v posledních desetiletích popisuje osudy šesti Severokorejců: učitelky v mateřské školce Mi-ran a jejího nápadníka, studenta Jun-Sanga, mladé lékařky Kim, prorežimní funkcionářky, paní Song a její dcery Oak-hee a mladého utečence z dětského domova Kim Hyucka. Jména některých osob byla s ohledem na bezpečnost příbuzných v KLDR změněna.\n\nRežisér Andy Glynne připravuje podle knihy animovaný film s animacemi Salvadora Maldonada.\n\n"}
{"id": "902358", "url": "https://cs.wikipedia.org/wiki?curid=902358", "title": "Medibank International 2007 – ženská dvouhra", "text": "Medibank International 2007 – ženská dvouhra\n\nDo soutěže ženské dvouhry na tenisovém turnaji Medibank International 2007 nastoupilo dvacet osm hráček. Obhjákyní titulu byla belgická světová jednička Justine Heninová-Hardenneová, která do soutěže nezasáhla. Poslední tenistkou, která si zajistila přímou účast v hlavní soutěži, se stala Ruska Věra Zvonarevová, když figurovala na 24. místě žebříčku WTA.\n\nTurnaj vyhrála belgická turnajová trojka Kim Clijstersová, která ve finále zdolala nenasazenou Srbku Jelenu Jankovićovou po třísetovém průběhu 4–6, 7–6 a 6–4. Clijstersová si tak 12. ledna 2007 připsala odměnu 88 265 amerických dolarů a 275 bodů do světové klasifikace. Titul pro ni představoval jediný získaný v sezóně 2007 a celkově 34. kariérní z dvouhry.\n\nČtyři nejvýše nasazené hráčky měly volný los do druhého kola.\n"}
{"id": "902360", "url": "https://cs.wikipedia.org/wiki?curid=902360", "title": "Vyšší odborná škola pedagogická a sociální, Střední odborná škola pedagogická a Gymnázium Praha 6", "text": "Vyšší odborná škola pedagogická a sociální, Střední odborná škola pedagogická a Gymnázium Praha 6\n\nVyšší odborná škola pedagogická a sociální, Střední odborná škola pedagogická a Gymnázium, Praha 6, Evropská 33 je veřejná škola sídlící v Praze 6.\n\n"}
{"id": "902364", "url": "https://cs.wikipedia.org/wiki?curid=902364", "title": "Alka velká", "text": "Alka velká\n\nAlka velká (\"Pinguinus impennis\") byl nelétavý pták vyhubený během devatenáctého století. Jednalo se o jediný moderní druh z rodu \"Pinguinus\". Navzdory tomuto jménu však nebyla blízkým příbuzným tučňáků, kteří byli objeveni teprve později, a kvůli podobě s alkou velkou takto pojmenování.\n\nAlka velká hnízdila na skalnatých izolovaných ostrovech se snadným přístupem k oceánu, které oplývaly dostatkem potravy; pro odchov mláďat se tak hodilo pouze několik míst. Mimo období hnízdění žil druh ve vodách severního Atlantiku, například při pobřeží Kanady, Grónska, Islandu, Norska, Faerských ostrovů, Irska, Velké Británie, ale spatřit jej bylo možno i jižněji, jako kupříkladu ve vodách severního Španělska.\n\nAlka velká měřila 75 až 85 cm na výšku a hmotnost činila asi 5 kg, což z ní dělalo druhého největšího zástupce čeledi (větší byli jen zástupci vyhynulého rodu \"Miomancalla\"). Zadní část těla byla černá, břicho mělo barvu bílou. Zobák byl silný, pokrytý drážkami, a měl černé zbarvení. Během léta se alkám vytvořily bílé znaky nad očima, v zimě se mezi očima vytvořil pás bílého peří. Křídla byla krátká, měřila jenom 15 cm, a alka tudíž nebyla schopna letu, zato však uměla dobře plavat a ve vodě si lovila i potravu (oblíbenou kořistí byly ryby a korýši). Na souši se pohybovala nemotorně. Druh byl monogamní a jednotlivé páry hnízdily ve velkých koloniích. O jedno vejce bílého zbarvení s hnědými znaky, které samička nakladla na holou skálu, se starali oba rodiče. Mládě se vyklubalo za šest týdnů a během dvou až tří týdnů opouštělo hnízdo; rodiče se však o něj starali i nadále.\n\nAlka velká byla důležitým zvířetem pro původní obyvatele Ameriky, a to jak jako zdroj potravy, tak symbolikou. Řada lidí kultury Maritime Archaic (indiánská etnika severoatlantického pobřeží) byla nalezena pohřbená s kostmi těchto ptáků. Evropané, především námořníci, začali později alku velkou využívat jako zdroj masa či jako rybářskou návnadu, což vedlo ke snižování populací. V Evropě byl druh velmi žádaný (zvláště jeho prachové peří), což způsobilo do poloviny 16. století velkou redukci evropské populace těchto ptáků. Přestože si vědci v 18. a na počátku 19. století začali uvědomovat, že druh mizí, a pokoušeli se o kroky pro jeho záchranu, ty se ukázaly býti neúčinné.\n\nVětší vzácnost zvýšila zájem evropských muzeí a soukromých sběratelů, kteří se snažili o získání kůží a vajec alk velkých. Dne 3. června 1844 byl na ostrůvku Eldey blízko Islandu zabit poslední chovný pár a v roce 1852 byl pravděpodobně druh naposledy pozorován.\n\nAlka velká má své místo v kultuře jako součást několika románů a její jméno nese odborné ornitologické periodikum \"The Auk\".\n\n"}
{"id": "902370", "url": "https://cs.wikipedia.org/wiki?curid=902370", "title": "Goniobranchus reticulatus", "text": "Goniobranchus reticulatus\n\nGoniobranchus reticulatus (nebo-li \"Doris reticulata\", \"Chromodoris reticulata\", \"Risbecia reticulata\") je druh barevného mořského plže, mořského měkkýše z rodu Chromodorididae. Hojně se vyskytuje v blízkosti Filipín.\n\nDélka těla \"Goniobranchus reticulatus\" je cca 100 mm.\n\nTento rod je hermafroditní, s oběma pohlavními orgány. Po páření se odlučuje pohlavní úd a během 24 hodin jim dorůstá nový. \"Goniobranchus reticulatus\" je simultánní hermafrodit, což znamená, že každý jedinec funguje při páření jako samec předávající sperma svému partnerovi a současně i jako samička, která sperma přijímá. Každý jedinec je vybaven jak penisem, tak vagínou. Po oplodnění dochází k odloučení penisu od těla měkkýše, přičemž z jeho vnitřní části zůstanou v těle dvě třetiny. Z tohoto zbylého kousku úd postupně zase doroste do původní délky, aniž by byl pohlavní život jedince nějak omezen.V jednom případě byly pozorovány i tři styky oddělené čtyřiadvacetihodinovými intervaly. Pouze několik dalších živočichů odvrhuje po kopulaci svůj pohlavní úd – patří k nim např.: chobotnice z rodu argonautů, někteří pavouci nebo jedlí mořští plži zvaní plážovky. Ti se však svého penisu zbavují na konci reprodukční sezóny. Tak si na rozdíl od těchto slimáků ušetří energii potřebnou k opakovanému dorůstání orgánu. Ovšem, tento slimák z toho netěží a proto zůstává záhadou, proč mu stojí opětovné dorůstání údu za všechnu tu námahu.\n"}
{"id": "902381", "url": "https://cs.wikipedia.org/wiki?curid=902381", "title": "Krasonice (zámek)", "text": "Krasonice (zámek)\n\nZámek Krasonice stojí v centru obce Krasonice v jihlavském okrese, nedaleko kostela sv. Vavřince. Od roku 1972 je chráněn jako kulturní památka.\n\nZámku předcházela tvrz, o níž se dochovala jediná zmínka k roku 1390, kdy je uváděna jako pobořená. Z této tzv. staré tvrze se zbylo pouze tvrziště s příkopem. Na přelomu 15. a 16. století ji nahradila \"nová tvrz\", jejímž majitelem za stavovského povstání byl Štěpán Kusý z Mukoděl, kterému byl po Bílé hoře majetek zkonfiskován. Panství Želetava, kam Krasonice spadaly, získal plukovník Hanibal ze Schaumburku, jenž v roce 1630 nechal tvrz přestavět na pozdně renesanční zámek. V roce 1652 panství odkoupila hraběnka Maximiliana Thurnová z Walsasina, po jejíž smrti v roce 1682 majetek zdědily její tři děti – synové Karel Maximilián a Matyáš a dcera Rozálie, manželka hraběte Jiřího Krištofa z Proskau. Další osudy zámku jsou totožné s osudy panství Želetava. V roce 1830 prošel zámek empírovou přestavbou, při níž došlo k založení anglického parku. V současné době je v soukromém vlastnictví.\n\nJedná se o jednopatrovou stavbu, uzavírající nepravidelné nádvoří. Přízemí zámku je lemováno arkádami.\n\n\nK zámku nevede žádná značená turistická stezka, ovšem u zámeckého parku prochází silnice II/410 spojující Krasonice se Želetavou (u níž se napojuje na silnici II/112) a s Knínicemi. Okrajem Krasonic vede i červená turistická značka od Želetavy na Novou Říši, kterou kopíruje trasa NS Otokara Březiny.\n\n"}
{"id": "902382", "url": "https://cs.wikipedia.org/wiki?curid=902382", "title": "Mlýnský vrch (Dokeská pahorkatina)", "text": "Mlýnský vrch (Dokeská pahorkatina)\n\nMlýnský vrch (389 m n. m.) je neovulkanický vrch v okrese Česká Lípa Libereckého kraje, ležící asi 1 km severovýchodně od vesnice Břehyně na katastrálním území města Doksy. Vrch stojí na severozápadním břehu Břehyňského rybníka.\n\nVulkanická žíla na Mlýnském vrchu tvoří až 8 m vysokou skalní zeď. Jsou zde patrné pozůstatky dobývek po těžbě a v místech, kde došlo ke kontaktu vulkanitu s pískovcem, lze spatřit tzv. chlebové kůrky – typické železité výstelky. \n\nVrch náleží do celku Ralská pahorkatina, do podcelku Dokeská pahorkatina, do okrsku Jestřebská kotlina a do podokrsku Okenská pahorkatina.\n\nNa vrch se dá vystoupat z různých míst od silnice II/270 Doksy – Mimoň či od hráze Břehyňského rybníka. V přísně chráněné přírodní rezervaci však není pohyb ve volném terénu přípustný. Nedalekou Břehyní prochází žlutá turistická trasa a Naučná stezka Swamp.\n"}
{"id": "902385", "url": "https://cs.wikipedia.org/wiki?curid=902385", "title": "PolskiBus.com", "text": "PolskiBus.com\n\nPolskiBus.com byl polský autobusový dopravce, který provozoval expresní linky na národních i mezinárodních trasách. V Polsku začala s dopravou v roce 2011, typickou značkou byly červené autobusy. \n\nPolskiBus.com v prosinci 2017 koupil expandující německý dopravce Flixbus. Polský dopravce pak ukončil činnost v únoru 2018.\n\nPolskiBus.com provozoval v roce 2014 celkem 16 linek, z nichž 11 začínalo na varšavských autobusových nádražích Metro Młociny nebo Metro Wilanowska. Čtyři linky byly mezinárodní a zajížděly do Německa, Česka, Rakouska a na Slovensko.\n\n"}
{"id": "902388", "url": "https://cs.wikipedia.org/wiki?curid=902388", "title": "Kanton Belvès", "text": "Kanton Belvès\n\nKanton Belvès ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "902389", "url": "https://cs.wikipedia.org/wiki?curid=902389", "title": "Kanton Lalinde", "text": "Kanton Lalinde\n\nKanton Lalinde ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "902390", "url": "https://cs.wikipedia.org/wiki?curid=902390", "title": "Kanton Monpazier", "text": "Kanton Monpazier\n\nKanton Monpazier ( ) je francouzský kanton v departementu Dordogne v regionu Akvitánie. Tvoří ho 13 obcí.\n\n"}
{"id": "902391", "url": "https://cs.wikipedia.org/wiki?curid=902391", "title": "Musikmesse", "text": "Musikmesse\n\nMusikmesse je německý veletrh ve Frankfurtu. Své nástroje a aparaturu zde vystavují výrobci z celého světa. Na veletrhu lze najít většinu známých výrobců, nicméně někteří např. američtí výrobci preferují americkou výstavu Namm show. Na musikmesse lze naopak najít mnoho lokálních německých výrobců. Nechybí ani české firmy. Zároveň s musikmesse zaměřeným především na nástroje je v posledních letech pořádána výstava Prolight+sound v druhé části Frankfurtského výstaviště.\nCelá výstava je doprovázena různými událostmi, jako jsou workshopy výrobců, vystoupení interpretů a kapel, nebo předvádění nástrojů. Tyto události jsou pořádány ny stáncích výrobců nebo na jevištích (např. Agora stage)\n\nkytary, baskytary, zesilovače a efekty\nbicí nástroje a perkuse (včetně exotických afrických nástrojů, xylofonů apod.)\nAkustické a žesťové nástroje\nMidi, recording a DJ technika\nNoty, tabelatury\n\n\nSpeciální postavení mezi vystavovateli má Yamaha, která vystavuje všechny své produkty (kytary, keyboardy) ve zvláštním samostatném pavilónu. V sálu tohoto pavilónu také pravidelně probíhá světelná show, která demonstruje využití všech prvků (od reflektorů, přes lasery, mlhu, pyro efekty apod.)\n\n"}
{"id": "902392", "url": "https://cs.wikipedia.org/wiki?curid=902392", "title": "Krhov (zámek)", "text": "Krhov (zámek)\n\nZámek Krhov stojí na okraji obce Krhov, v okrese Třebíč. Je chráněn jako kulturní památka.\n\nZámku předcházela tvrz, objevující se poprvé v roce 1434 v predikátu Beneše z Krhova. Jako pravděpodobné se však jeví, že Beneš sídlil v této době na hradě Holoubek, který zdědil otci, a predikát se vztahuje k obci. K výstavbě tvrze pravděpodobně došlo až někdy po roce 1448, kdy byl Holoubek již zbořený. Ve stejné době bylo tehdy rozdrobené panství spojeno Janem ze Skalice (od roku 1464 uváděn jako \"Jan z Krhova\") do jednoho celku. Po jeho smrti se panství ujala jeho dcera Kateřina. První přímá zmínka o tvrzi pochází z roku 1492, kdy Kateřinin manžel Filip z Víckova a Rousínova prodává obec s tvrzí Janu Zelenému z Říčan. Ten k panství postupně připojil Bačice a Udeřice. Jeho vnuk Jan II. Zelený k zámku přistavěl západní a jižní křídlo. Jeho smrtí přešlo panství na Jana Zahrádeckého ze Zahrádek. V letech 1600–1620 nechal jeho vnuk Jan postavit i východní křídlo, které nechal dokončit Jindřich Zahrádecký. Jelikož se však zapojil do stavovského povstání, měl mu být majetek zkonfiskován, ale nakonec trestu ušel. V roce 1679 došlo ke spojení s panstvím Hrotovice, čímž zámek ztratil svůj význam. Sídlem se opět stal až v roce 1759, když si ho zvolil František Roden z Hirzenau a Hagendorfu. Ten jej zároveň nechal přestavět v duchu pozdního baroka. Po roce 1826 docházelo k častému střídání majitelů a zámek rychle chátral. Příliš mu nepomohla ani přestavba severního křídla na lihovar, kterou nechal po roce 1882 provést Anton Dreher. Po pozemkové reformě ji získala rodina Odehnalů, kterým byl zámek v roce 1948 zkonfiskován. Následně sloužil zemědělskému družstvu, který jej necitlivě upravil. Od 90. let prochází postupnou rekonstrukcí.\n\n"}
{"id": "902393", "url": "https://cs.wikipedia.org/wiki?curid=902393", "title": "Kanton Sainte-Alvère", "text": "Kanton Sainte-Alvère\n\nKanton Sainte-Alvère ( ) je francouzský kanton v departementu Dordogne v regionu Akvitánie. Tvoří ho sedm obcí.\n\n"}
{"id": "902395", "url": "https://cs.wikipedia.org/wiki?curid=902395", "title": "Kanton Sigoulès", "text": "Kanton Sigoulès\n\nKanton Sigoulès ( ) je francouzský kanton v departementu Dordogne v regionu Akvitánie. Tvoří ho 15 obcí.\n\n"}
{"id": "902396", "url": "https://cs.wikipedia.org/wiki?curid=902396", "title": "Kanton Vélines", "text": "Kanton Vélines\n\nKanton Vélines ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "902398", "url": "https://cs.wikipedia.org/wiki?curid=902398", "title": "Kanton Villamblard", "text": "Kanton Villamblard\n\nKanton Villamblard ( ) je francouzský kanton v departementu Dordogne v regionu Akvitánie. Tvoří ho 17 obcí.\n\n"}
{"id": "902399", "url": "https://cs.wikipedia.org/wiki?curid=902399", "title": "Kanton Villefranche-de-Lonchat", "text": "Kanton Villefranche-de-Lonchat\n\nKanton Villefranche-de-Lonchat ( ) je francouzský kanton v departementu Dordogne v regionu Akvitánie. Tvoří ho devět obcí.\n\n"}
{"id": "902400", "url": "https://cs.wikipedia.org/wiki?curid=902400", "title": "Markéta Skotská (1424–1445)", "text": "Markéta Skotská (1424–1445)\n\nMarkéta Skotská (anglicky \"Margareth Stewart\", 25. prosince 1424, Perth – 16. srpna 1445, Châlons-en-Champagne) byla rodem skotská princezna a sňatkem francouzská dauphine – manželka francouzského následníka trůnu.\n\nNarodila se jako nejstarší z osmi dětí skotského krále Jakuba I. a jeho manželky Jeanne Beaufort. Měla šest sester a pouze jediného bratra, pozdějšího skotského krále Jakuba II.\n\nVe dvanácti letech byla provdána za francouzského dauphina Ludvíku XI., syna francouzského krále Karla VII. a jeho manželky Marie z Anjou. Svatební obřad se uskutečnil v Tours 24. června 1436. Vztahy mezi manželi byly chladné, Markéta vycházela mnohem lépe se svým tchánem králem a byla vždy na jeho straně v neustálých konfliktech se synem, s nímž byla tudíž v napjatých vztazích. Markéta se cítila osamělá, v izolaci jak od svého manžela, tak od celého dvora, a upadla do deprese. Na francouzském dvoře neměla žádný politický vliv,\n\nZemřela v necelých jedenadvaceti letech 16. srpna 1445 a bylo pohřbena v katedrále svatého Štěpána v Châlons. Roku 1479 byly její ostatky přesunuty do kostela svatého Laona v Thouars. Její manžel o šest let později po smrti svého otce nastoupil na francouzský trůn jako král Ludvík XI. Oženil se podruhé s Šarlotou Savojskou, jež mu porodila následníka trůnu, Karla VIII.\n\n"}
{"id": "902403", "url": "https://cs.wikipedia.org/wiki?curid=902403", "title": "Mimotělní zkušenosti", "text": "Mimotělní zkušenosti\n\nMimotělní zkušenost (z anglického \"out-of-body experience\", OBE nebo někdy OOBE) je zážitek, který typicky zahrnuje pocit vznášení se mimo své tělo a v některých případech vnímání fyzického těla z místa mimo své tělo.\n\nTermín \"out-of-body experience\" byl představen v roce 1943 Georgem Tyrrellem ve své knize \"Apparitions\" a byl přejat výzkumníky jako Celia Green nebo Robert Monroe.\n\nOBE může být vyvoláno traumatickým poraněním mozku, smyslovou deprivací, prožitkem blízké smrti (NDE), disociačními a psychedelickými drogami, dehydratací, spánkem a elektrickou stimulací mozku, vizuálním podnětem. Někteří lidé jsou schopni OBE vyvolat úmyslně.\n\nVědci považují OBE za typ halucinace, která může být způsobena různými psychologickými a neurologickými faktory. Někteří parapsychologisté a okultní spisovatelé považují OBE za důkaz, že duše, duch nebo jemnohmotné tělo se můžou oddělit od těla a navštívit vzdálenější místa. Avšak častějším jevem je návštěva místa v okruhu několika málo metrů. \n\nJednou, nebo vícekrát ve svém životě, zažije OBE jeden z deseti lidí, ale vědci o tomto jevu stále vědí jen málo.\n\nLidé kteří zažili OBE někdy hlásí předcházející započatý stav lucidního snu. V mnoha případech lidé, kteří tvrdí, že prožili OBE, líčí, že byli na pokraji spánku, nebo že před OBE už krátce spali. Velké procento těchto případů se vztahuje k situacím, kdy spánek nebyl příliš hluboký (z důvodu nemoci, zvuků v ostatních místnostech, emocionálního stresu, vyčerpání z přepracování, častého opětovného probuzení, atd.). V některých z těchto případů se lidé poté cítí bděle, polovina z nich zaznamenala pocit spánkové paralýzy.\n\nDalší formou spontánního OBE je prožitek blízké smrti(NDE). Někteří lidé líčí, že měli OBE v době vážného fyzického traumatu, jako je například větší chirurgický zákrok nebo skoro utonutí.\n\nVe stejném duchu jako NDE, extrémní fyzická námaha během aktivit jako je například vysokohorské lezení nebo maraton může vyvolat OBE. Může být patrný pocit bilokace díky pohledu ze země i vzduchu současně.\n\nVědomě kontrolované a předem promyšlené OBE metody (jejichž příklady jsou běžně k dispozici v mnoha populárních knihách na toto téma), jsou také známy. Někteří lidé se snažili vyvinout techniky pro vyvolání OBE.\n\n\n\n\n"}
{"id": "902405", "url": "https://cs.wikipedia.org/wiki?curid=902405", "title": "Římskokatolická farnost Šardice", "text": "Římskokatolická farnost Šardice\n\nŘímskokatolická farnost Šardice je územní společenství římských katolíků s farním kostelem svatého Michaela archanděla v děkanátu Hodonín. Do farnosti patří obce Šardice a Karlín\nVznik šardické farnosti se datuje ode dne 6. února 1286. Tehdy byla vydána první písemná zmínka o obci Šardice, a to rozhodčí listina olomouckého biskupa Dětřicha o zřízení šardické farnosti.\nAdministrátorem excurrendo byl od srpna 1998 do července 2014 R. D. Mgr. František Alexa. Od 1. srpna 2014 byl farářem ustanoven R. D. Mgr. Miroslav Sedlák. Toho k 1. srpnu 2019 vystřídal D. ThLic. ICLic. Maximilián Vladimír Filo, OPraem.\n\nNa 1. březen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 16. srpna. V roce 2014 se farnost zapojila do projektu Noc kostelů.\n\nVe farnosti se pravidelně pořádá tříkrálová sbírka. V roce 2016 se při sbírce vybralo v Šardicích 33 204 korun, v Karlíně 6 000 korun. \n\n"}
{"id": "902410", "url": "https://cs.wikipedia.org/wiki?curid=902410", "title": "Václav Slouk", "text": "Václav Slouk\n\nVáclav Slouk (* 8. září 1957 Hrušovany u Brna) je český římskokatolický kněz, farář ve farnosti u kostela sv. Jakuba v Brně a děkan brněnský a od roku 2002 kanovník Královské stoliční kapituly sv. Petra a Pavla v Brně.\n\nPo maturitě na gymnáziu v Hustopečích začal v roce 1976 studovat na Cyrilometodějské bohoslovecké fakultě (CMBF) v Litoměřicích. V roce 1979 přerušil studium a vykonal základní vojenskou službu. Od roku 1981 pokračoval ve studiu na CMBF. Studium absolvoval v roce 1983.\nKněžské svěcení přijal 26. června 1983 v Brně.\n\nV letech 1983 až 1990 působil jako farní vikář v Brně, ve farnosti u kostela sv. Jakuba. V letech 1990–1993 působil jako vicerektor v Arcibiskupském kněžském semináři v Olomouci. Dne 7. července 1993 byl zvolen generálním sekretářem České biskupské konference. Od 1. listopadu 1995 byl spirituálem v Teologickém konviktu v Litoměřicích. V letech 1997–1999 absolvoval licenciátní studium na Teologické fakultě Katolické univerzity v Lublinu (Polsko), v oboru spirituální teologie.\nOd 15. listopadu 1999 je farářem ve farnosti u kostela sv. Jakuba v Brně a brněnským děkanem. Je rovněž členem kněžské rady, členem sboru poradců a pracovníkem pro ekumenické otázky v brněnské diecézi. V roce 2010 ho papež Benedikt XVI. jmenoval Kaplanem Jeho Svatosti s právem užívat před svým jménem čestný titul monsignore (zkratka Mons.). \n"}
{"id": "902411", "url": "https://cs.wikipedia.org/wiki?curid=902411", "title": "Palais de la Porte Dorée", "text": "Palais de la Porte Dorée\n\nPalais de la Porte Dorée ( ) je muzejní výstavní budova v Paříži. Nachází se na \"Avenue Daumesnil\" č. 293 ve 12. obvodu. Od roku 2007 zde sídlí Národní centrum dějin imigrace (Cité nationale de l'histoire de l'immigration). Budova je od roku 1987 chráněná jako historická památka.\n\nBudova byla postavena během 18 měsíců pro Mezinárodní koloniální výstavu v roce 1931. Po jejím skončení zde bylo umístěno stálé muzeum kolonií \"Musée des Colonies\", v roce 1935 přejmenované na \"Musée de la France d'outre-mer\", v roce 1960 změněné na \"Musée des Arts africains et océaniens\" a roku 1990 na \"Musée national des Arts d'Afrique et d'Océanie\". Poté bylo muzeum v lednu 2003 uzavřeno a jeho sbírky převzalo Musée du quai Branly.\n\nDne 10. října 2007 bylo v paláci otevřeno Cité nationale de l'histoire de l'immigration.\nBudovu projektoval francouzský architekt Albert Laprade (1883-1987) pod vlivem art deco a hnutí Arts & Crafts Johna Ruskina. Jeho spolupracovníky byli architekti Léon Jaussely (1875-1932) a Léon Bazin (1900-1976). Vnější dekoraci vytvořil sochař Alfred Janniot (1889-1969) a vnitřní výzdobu malíři Ducos de la Haille (1889-1972), Louis Bouquet (1885-1952), André Lemaître (1909-1995), Ivanna Lemaître a Jean Dupas (1882-1964).\nStavba o rozloze 16 000 m je inspirována jak klasickou architekturou, která se projevuje v jejím symetrickém průčelí, tak moderně pojatým horizontálním osvětlením. Fasádu zdobí basreliéf o rozloze 1100 m, který vytvořil Alfred Janniot. Představuje bohatství francouzských kolonií. Zobrazuje velké námořní přístavy a letiště v Africe, na Madagaskaru, na Antikách, v Asii a Oceánii.\n\nCentrální sál navrhl Albert Laprade a obsahuje freska|fresku o rozloze 600 m, kterou vytvořil Pierre-Henri Ducos de La Haille.\n\nDva oválné sály jsou inspirovány africkým a asijským uměním a symbolizují intelektuální a uměcký přínos Afriky a Asie evropské civilizaci. Asijský sál vyzdobili André a Ivanna Lemaître. Africký sál je vyzdoben freskami Louise Bouqueta.\n\nV apláci se rovněž nachází tropické akvárium. Představuje významnou sbírku tropických sladkovodních i mořských ryb, želv, kajmanů a krokodýlů.\n\n"}
{"id": "902416", "url": "https://cs.wikipedia.org/wiki?curid=902416", "title": "Falkenstein an der Ranna (zřícenina hradu)", "text": "Falkenstein an der Ranna (zřícenina hradu)\n\nFalkenstein an der Ranna je zřícenina hradu v okrese Rohrbach v Horním Rakousku. Byl založen pány z Falkenštejna jako rozsáhlá pohraniční pevnost v dominantní poloze nad říčkou Ranna, první zmínka pochází z roku 1140. Po vymření zakladatelského rodu se v 2. polovině 13. století dostal do vlastnictví českých Vítkovců. Historicky významnou osobností byl Záviš z Falkenštejna.\n\nZřícenina hradu se nachází nad ústím řeky Ranna do Dunaje, na skalním žebru ze tří stran strmě spadajícím do údolí. Nachází se 490 m nad mořem. Leží v blízkosti stejnojmenné osady Falkenstein, která je součástí obce Hofkirchen im Mühlkreis.\n\nRozsáhlý hradní komplex má zastavěnou plochu 2960 m². Pozdně gotické předhradí s podélnou budovou, vstupní branou a zbytky otevřené bašty na severní straně, je chráněno 25 až 30 m širokým příkopem. Horní hrad se rozkládá na nepravidelném půdoryse. Jeho dominantou jsou dvě věže. Vně hradu, cca 80 m proti hlavnímu hradnímu vstupu, stojí další vysoká okrouhlá věž o výšce 17 m se vstupem 4,5 m nad zemí, chránící studnu, z níž vedlo podzemní vodovodní potrubí zásobující hrad. Věž pochází z roku 1489.\n\nHrad byl pravděpodobně postaven již v polovině 11. století, ovšem první písemná zmínka o něm pochází z roku 1140, kdy se připomíná \"Adalram de Valchenstain\" − první historicky doložený člen šlechtického rodu Falkensteinů. Z řad Falkensteinů dále pocházel pasovský ministeriál Kalhoch z Falkenštejna (Kalhoch von Falkenstein), který v roce 1218 povolal premonstráty do kláštera Schläglu. Jeho dcera Perchta, poslední dědička rodu, se někdy v průběhu čtyřicátých let 13. století provdala za Budivoje ze Skalice. Hrad přešel na české Vítkovce po roce 1269, kdy se dědicem stal Budivojův a Perchtin syn Záviš z Falkenštejna. Ten v roce 1277 na hrad Falkenstein uprchl z Čech po vzpouře proti českému králi Přemyslu Otakaru II. Později pobýval častěji na Moravě a v letech 1283 – 1288 na dvoře krále Václava II. Po Závišově popravě v roce 1290 hrad Falkenstein oblehl rakouský vévoda Albrecht I. Habsburský a vyhladověním donutil českou posádku k jeho vydání. V dalších dobách zde sídlili pasovští purkrabí, kteří se také psali po tomto hradě. V roce 1346 přešel hrad na rakouské vévody. Ale již roku 1351 zastavil vévoda Albrecht II. Habsburský hrad pánům von Walsee, kteří byli postupně vystřídáni rody von Hals, 1440 - 1490 von Oberheimer (ti zde vystavěli roku 1489 vodní věž), 1490 – 1515 von Prüschenk, 1515 – 1527 von Willinger a od roku 1527 von Herberstein. V roce 1572 hrad vyhořel, ale byl znovu obnoven. Když v roce 1605 panství získal Heinrich Salburg, bylo sídlo a centrum panství přeneseno do nedalekého Altenhofu a starý hrad pustnul. Přesto byl do roku 1887 částečné obýván lesní správou. Roku 1860 se zřítil palác a při bouři v roce 1911 byly zničeny zbývající střechy.\n\n\nSeznam hradů a zámků v Rakousku\n"}
{"id": "902417", "url": "https://cs.wikipedia.org/wiki?curid=902417", "title": "Medibank International 2007 – ženská čtyřhra", "text": "Medibank International 2007 – ženská čtyřhra\n\nDo soutěže ženské čtyřhry na tenisovém turnaji Medibank International 2007 nastoupilo šestnáct dvojic. Obhájcem titulu byl čínský pár Jen C’ a Čeng Ťie, jehož členky se soutěže nezúčastnily.\n\nTitul si odvezla čtvrtá nasazená německo-americká dvojice Anna-Lena Grönefeldová a Meghann Shaughnessyová, která ve finále přehrála francouzsko-americký pár Marion Bartoliová a Meilen Tuová po rovnocenném zisku prvních dvou sad 6–3 a 3–6, až v tiebreaku rozhodujícího setu poměrem míčů [7–2].\n\n\n"}
{"id": "902418", "url": "https://cs.wikipedia.org/wiki?curid=902418", "title": "Medibank International 2007 – mužská dvouhra", "text": "Medibank International 2007 – mužská dvouhra\n\nDo soutěže mužské dvouhry na tenisovém turnaji Medibank International 2007 nastoupilo třicet dva hráčů. Obhjácem titulu byl americký hráč James Blake, který opět zvítězil.\n\nSoutěž dvouhry vyhrál třetí nasazený Američan James Blake, když ve finále zdolal španělského tenistu Carlose Moyu po třísetovém průběhu 6–3, 5–7 a 6–1.\n\n"}
{"id": "902419", "url": "https://cs.wikipedia.org/wiki?curid=902419", "title": "Medibank International 2007 – mužská čtyřhra", "text": "Medibank International 2007 – mužská čtyřhra\n\nDo soutěže mužské čtyřhry na tenisovém turnaji Medibank International 2007 nastoupilo šestnáct dvojic. Obhájcem titulu byl francouzsko-srbský pár Fabrice Santoro a Nenad Zimonjić, jehož členové nestartovali společně. Santorovým spoluhráčem se stal Ind Mahesh Bhupathi, s nímž skončil ve čtvrtfinále na raketách pozdějších vítězů Hanleyho a Ullyetta. Zimonjić do turnaje nezasáhl.\n\nSoutěž dvouhry vyhrál třetí nasazený australsko-zimbabwský pár Paul Hanley a Kevin Ullyett, když ve finále přehrál bahamsko-kanadské turnajové dvojky Marka Knowlese s Danielem Nestorem po rovnocenném zisku prvních dvou setů 6–4 a 6–7, až v supertiebreaku poměrem míčů [10–6].\n\n\n"}
{"id": "902423", "url": "https://cs.wikipedia.org/wiki?curid=902423", "title": "Mnišská hora (České středohoří)", "text": "Mnišská hora (České středohoří)\n\nMnišská hora () je kopec nedaleko České Lípy, vysoký 381 m n. m. Patří do Českého středohoří. Má tvar protažené znělcové kupy vypreparované z křídových hornin. Na svazích lze pozorovat projevy mrazového zvětrávání jako jsou mrazové sruby nebo kryoplanační terasy. V minulosti se nazývala např. .\n\nKopec je u silnice mezi Bořetínem a městem Česká Lípa. Kopec je na východním úbočí Kozelského hřebenu patřícího k Českému středohoří. Spolu s Bořetínem je v katastrálním území Stráž u České Lípy. Od západního okraje České Lípy (část Dubice) je vzdálený jeden kilometr a o 130 metrů výš.\n\nNa jižní straně kopce sestupuje silnice z Bořetína do Dubice a České Lípy, po severním a západním úbočí je vedena žlutě značená turistická trasa od kopce Kozel do České Lípy. Z ní je neznačená cesta s převýšením 30 metrů na zalesněný vrchol.\n\nStatek Stráž u České Lípy s okolím byl věnován zakladatelem českolipského kláštera (založen 1624) Albrechtem z Valdštejna mnichům jako zdroj příjmů pro klášter.\n\nNecelý 1 km na severovýchod protéká řeka Ploučnice. Ve svazích zalesněného kopce jsou zřetelné známky těžby znělce. Kopec je vně okraje CHKO České středohoří.\n\n"}
{"id": "902425", "url": "https://cs.wikipedia.org/wiki?curid=902425", "title": "Auriolles", "text": "Auriolles\n\nAuriolles je francouzská obec v departementu Gironde v regionu Akvitánie. V roce 2009 zde žilo 132 obyvatel.\n\n"}
{"id": "902426", "url": "https://cs.wikipedia.org/wiki?curid=902426", "title": "Kostel svatého Floriána (Střítež)", "text": "Kostel svatého Floriána (Střítež)\n\nKostel svatého Floriána je kostel ve Stříteži zasvěcený svatému Floriánovi.\n\nStojí u zdi hřbitova na částečně zalesněném návrší východně nad obcí. Pozdně barokní stavba byla vybudována roku 1848 na místě ruin původního filiálního kostela, který zde stával již v polovině 18. století. Ten však v noci z 30. dubna na 1. května 1808 vyhořel, zůstaly pouze obvodové zdi. Centrální plochostropou stavbu kryje osmiboká báň s lucernou. Střecha je oplechovaná, venkovní zdi pokrývá brizolitová šedá omítka. Na hlavním oltáři se nachází barokní socha sv. Floriána z poloviny 18. století, ostatní pseudoslohový mobiliář pochází z 19. století. Do roku 1897 svatostánek sloužil jako filiální, farnost spadala pod Ždírec. Kulturní památkou se stal 3. května 1958.\n"}
{"id": "902428", "url": "https://cs.wikipedia.org/wiki?curid=902428", "title": "Antonio Labriola", "text": "Antonio Labriola\n\nAntonio Labriola (2. červenec 1843, Cassino – 12. únor 1904, Řím) byl italský filozof a marxistický teoretik, učitel Antonia Gramsciho. Kromě Marxe byl ovlivněn Hegelem a učením Johanna Friedricha Herbarta. Silně ovlivnil vývoj italského socialismu, přeložil mj. Komunistický manifest do italštiny. Nepodílel se ovšem příliš na politickém životě, marxismem se zabýval spíše akademicky. Známé je jeho označení marxismu jako \"filozofie praxis\", k čemuž se pak přihlásil i Gramsci. Byl učitelem též liberálního myslitele a politika Benedetto Croceho. Byl přítelem Friedricha Engelse, intenzivně korespondoval s Georgesem Sorelem (jeho kniha \"Discorrendo di socialismo e filosofia\" jsou vlastně dopisy Sorelovi), známá je jeho polemika o marxismu s Tomášem Garriguem Masarykem kolem roku 1889.\n\nOkolo roku 1890 se začal zajímat o marxizmus. Jeho ideologii a práci silně ovlivnily G. W. Hegel a J. F. Herbart. Dopisoval si s Engelsem. Byl oceňován Georgesem Sorelem, který na téma marxizmu napsal 10 listů. Plekanov ho nazval ‘konzistentním materialistou, protože měl opačné názory jako historický materializmus.\n\nLabriola přirovnává sociologii k přírodním vědám a poukazuje na to, že aktivita lidí je podmíněná jejich potřebami a uspokojením. Labriola byl zároveň oponentem darwinizmu jak politického, tak i sociálního. Nesouhlasil s kritickým komunizmem, nazývá ho doktrínou proletariátu. \n\nZa hlavní příčinu progresu považuje antagonizmus. Změny, nerovnováha a nestálost jsou to, co nás chrání před mentální stagnací a podněcují vývoj.\n\nLidé jsou rozděleni do sociálních tříd kvůli rozdílným ideám a zájmům, jejichž rozdílnost je zdrojem konfliktu. Podle Labrioly neexistuje kolektivní, národní duch a tuhle myšlenku označuje jako mysticizmus. Hlavní problém vzniká mezi buržoazií a pracujícím lidem. Proto vidí socializmus jako jedno z řešení problému mezi existujícími společenskými třídami (původ, vývin a finální výsledek těchto problémů hledal také Karl Marx ve svém díle Komunistický manifest). Socializmus Labriola vidí jako návod a cestu k pochopení a řešení mezilidských problémů. Podle Labrioly je vždy potřebně brát v úvahu všechny okolnosti a možnosti. Proto socializmus nemohl být dokonalou ideologií.\n\n\n\n"}
{"id": "902433", "url": "https://cs.wikipedia.org/wiki?curid=902433", "title": "Pivovar Střítež", "text": "Pivovar Střítež\n\nBývalý pivovar Střítež stojí na břehu Pivovarského rybníka v obci Střítež. Fungoval v letech 1536–1935.\n\nPivovar zde vznikl v roce 1536. Kolem roku 1787 byl obnoven, neboť došlo k přeložení provozu z Beranova. Ve 2. polovině 19. století pivovar drželi vlastníci zdejšího panství, knížata Karel Antonín a Leopold Hohenzollern Sigmaringen. Ti pivovar pronajímali jednotlivým sládkům. Výstavy pivovaru se většinou pohybovaly okolo 200 hektolitrů za rok. V roce 1893 zařízení prošlo modernizací, v sezoně 1903/1904 byla překročena hranice 3000 hektolitrů, toto množství si pivovar zachoval až do počátku 1. světové války, během níž došlo k poklesu, avšak provoz se nikdy úplně nezastavil. Po válce se produkce zvyšovala pomalu, hranici 1000 hl dosáhl v sezoně 1919/1920, následují rok se přiblížil k 2000 hektolitrům, tím však dosáhl svého maxima. V roce 1925 pivovar zakoupil Ludvík Bernard Gebert. Roku 1934 produkce dosáhla 347 hl. Následujícího roku byl provoz zrušen. Komplex pivovaru se nachází na břehu Pivovarského rybníka, jemuž dal název. Budovy jsou ve zchátralém stavu, dominantou je komín varny, na němž hnízdí čápi bílí. Po roce 1948 došlo ke znárodnění budov, které byly začleněny pod JZD Střítež. Po roce 1989 rodina Gebertů majetek dostala zpět a prodala jej. Část slouží k obytným účelům, zbytek chátrá.\n"}
{"id": "902437", "url": "https://cs.wikipedia.org/wiki?curid=902437", "title": "Stromolezení", "text": "Stromolezení\n\nStromolezení je činnost úzce spjatá s arboristikou (péčí o dřeviny) či s ornitologickým a entomologickým výzkumem a s adrenalinovými sporty. Stromolezci — arboristé jsou odborníci, kteří pečují o stromy v našich městech, parcích a podél komunikací. K výkonu povolání potřebuji řadu vybavení, mezi které patří postroj, lana, karabiny, slaňovací brzdy, blokanty, kladky, pilky a řada dalšího speciálního vybavení. Mezi hlavní činnosti patří ořezy větví, bezpečnostní vazby, rizikové kácení stromů atd.\n\n\nLezec.cz: Mistrovství České republiky ve stromolezení - Olomouc 2015\n"}
{"id": "902438", "url": "https://cs.wikipedia.org/wiki?curid=902438", "title": "Arcachon", "text": "Arcachon\n\nArcachon je francouzská obec v departementu Gironde v regionu Akvitánie. V roce 2009 zde žilo 11 441 obyvatel. Je centrem arrondissementu Arcachon a jedinou obcí kantonu Arcachon.\n\n\n\n"}
{"id": "902439", "url": "https://cs.wikipedia.org/wiki?curid=902439", "title": "Křižanov (zámek)", "text": "Křižanov (zámek)\n\nZámek Křižanov stojí v severní části městyse Křižanov, v okrese Žďár nad Sázavou. Původně trojkřídlý renesanční zámek z 2. poloviny 16. století byl později doplněn o jižní křídlo. Spolu s parkem a nedalekou kaplí svaté Barbory je chráněn jako kulturní památka České republiky.\n\nZámku předcházel hrad, vystavěný někdy okolo roku 1240 Přibyslavem z Křižanova. Po jeho smrti se dostal do majetku pánů z Obřan. V roce 1287 darovala Anežka z Obřan polovinu Křižanova klášteru ve Žďáru nad Sázavou. Druhou polovinu s hradem pak držela křižanovská větev pánů z Obřan. Ve 14. století prošel hrad rozsáhlou přestavbou, při níž byla zesílena jeho obranná funkce. Ve druhé polovině téhož století získal část obce jako odúmrť markrabě Jan. Na počátku 15. století jsou jako majitelé uváděni Zikmund a Milota z Křižanova, signatáři stížného listu kostnickému koncilu. Po jejich smrti připadl husitu Janu z Meziříčí a Křižanova. Ten byl zajat Menhartem z Hradce a aby byl propuštěn, musel se dne 21. července 1433 zavázat, že nebude proti němu vystupovat. Během husitských a následně česko-uherských válek došlo k rozboření hradu. V roce 1464 přechází jeho zřícenina do majetku Jana II. z Pernštejna. V majetku Pernštejnů zůstal Křižanov do roku 1562, kdy jej Vratislav II. jako pustý postoupil Zdeňku Lhotskému ze Ptení.\n\nZdeněk Lhotský nechal na místě hradu vybudovat renesanční zámek. V době stavovského povstání je jako majitel uváděn Vilém Munk z Ejvančic. Tomu byl roku 1623 majetek zkonfiskován a za 44 000 moravských zlatých prodán podplukovníku Janu Sighartovi. Následně docházelo k častému střídání majitelů, až jej na počátku 18. století získali Kounicové. Roku 1710 postihl zámek požár a při následných opravách došlo v letech 1711–1720 k jeho barokní přestavbě. V roce 1727 zámek odkoupil žďárský klášter a umístil sem patrimoniální úřad. V majetku kláštera zůstal až do jeho zrušení v roce 1784. Po zrušení kláštera jej nějakou dobu vlastnil náboženský fond, od něhož jej odkoupil Jan Karel Endsmann, od roku 1818 s predikátem \"z Ronova\". Z jeho doby se v zámecké knihovně dochovala řada zednářských spisů. Od poloviny 19. století byl v majetku Teuberů, kteří v roce 1866 nechali zámek upravit v pseudorenesančním stylu. Roku 1945 jim byl majetek na základě Benešových dekretů zkonfiskován a roku 1949 přešel do správy místního národního výboru. Ten zde vytvořil byty a v části kanceláře stavební správy. V roce 1950 přibyla na zámku základní a mateřská škola, navíc zde sídlila i Strojně traktorová stanice. Po přestěhování školy do nové budovy v roce 1952 sloužila část zámku jako skladiště textilu a od roku 1958 využívalo místní JZD prostory hospodářských budov jako kravín. Od roku 1960 slouží zámek jako ústav pro zdravotně postiženou mládež.\n\n"}
{"id": "902449", "url": "https://cs.wikipedia.org/wiki?curid=902449", "title": "Rzgów", "text": "Rzgów\n\nRzgów je polské město v okrese Lodž východ v Lodžském vojvodství. Je centrem městsko-vesnické gminy Rzgów.\n\nV roce 2011 zde žilo 3 376 obyvatel.\n\nPrvní zmínka o obci pochází z roku 1378. V roce 1476 získal Rzgów městská práva, v roce 1870 o ně v rámci administrativní reformy opět přišel. Od r. 2006 má opět status města.\n"}
{"id": "902450", "url": "https://cs.wikipedia.org/wiki?curid=902450", "title": "Úžasný svět dinosaurů", "text": "Úžasný svět dinosaurů\n\nÚžasný svět dinosaurů je populárně naučná kniha, jejímž hlavním tématem je nový pohled na tzv. neptačí dinosaury – známé druhohorní plazy, vyhynulé na konci křídy před asi 66 miliony let. Autorem knihy je popularizátor paleontologie Vladimír Socha, jde o jeho první vydanou knihu. Ilustrátorem knihy je Jan Pížl, titulní ilustrace je pak dílem mexického ilustrátora Luise V. Reye.\n\nKniha si všímá zejména novinek a zajímavostí, spojených s touto skupinou obratlovců. Text pojednává například o tom, kteří dinosauři byli nejinteligentnější, největší, nejmenší nebo třeba nejrychlejší. Zabývá se také možnostmi klonování pravěkých tvorů, záhadou jejich vyhynutí, jejich možným přežitím do starších třetihor apod. Rozebírá také největší omyly spojené běžně s dinosaury a například i vědecké chyby, kterých se dopustili filmaři ve snímku \"Jurský park\". Kniha je doplněna celkem 65 černobílými ilustracemi a barevnou přílohou s fotografiemi.\nKniha vyšla oficiálně 29. května roku 2009 v pražském nakladatelství \"Triton\". Formát knihy je B5, rozměry 156 x 232 mm a vazba typu V8a, pevná s potahem.\n\nDruhé (doplněné a aktualizované) vydání knihy \"Úžasný svět dinosaurů\", bylo publikováno dne 4. ledna roku 2012. Autorem je opět Vladimír Socha, ilustrace tentokrát vyhotovil Lubomír Kupčík.\n\n"}
{"id": "902451", "url": "https://cs.wikipedia.org/wiki?curid=902451", "title": "Petrkov (zámek)", "text": "Petrkov (zámek)\n\nZámek Petrkov stojí ve vsi Petrkov, části obce Lípa, v okrese Havlíčkův Brod. Od roku 2009 je chráněn jako kulturní památka České republiky.\n\nZámek nechal na místě dvora, jehož součástí byla snad i tvrz, postavit v roce 1750 Severin z Langendorfu. Při jeho výstavbě bylo použito zdivo ze staveb dvora. Od roku 1926 na zámku střídavě pobýval Bohuslav Reynek se svojí manželkou Suzanne Renaud. Ti zde až do roku 1936 pobývali hlavně v létě, zimu trávili v Grenoblu. V tom roce se totiž musel Bohuslav po smrti svého otce jako dědic ujmout vedení statku Petrkov. Tady pobývali až do své smrti. Oba (Bohuslav i jeho manželka) jsou pohřbeni na hřbitově ve Svatém Kříži. Poté zámek vlastnili jejich synové – fotograf Daniel a překladatel Jiří Reynek. V roce 2014 oba krátce po sobě zemřeli a zámek tak přešel na jejich potomky.\n\nAreál se skládá z vlastního zámku a přilehlým hospodářským dvorem se zahradou. Jedná se o jednopatrovou budovu o půdorysu obdélníka s věžičkou na východní straně. Ovnitř je budova rozdělena zaklenutým schodištěm na obytnou a hospodářskou část. V interiérech se dochovala řada původních prvků, včetně např. kachlových kamen, výmalby či dřevěných podlah.\n\nDo Petrkova vede silnička, která ves spojuje s Lípou a Svatým Křížem. K zámku vede odbočka NS Bohuslava Reynka, jejíž část kopíruje zeleně značenou turistickou trasu ze Svatého Kříže na Havlíčkův Brod, která vede okrajem Petrkova.\n\n"}
{"id": "902453", "url": "https://cs.wikipedia.org/wiki?curid=902453", "title": "John Akii-Bua", "text": "John Akii-Bua\n\nJohn Akii-Bua (3. prosince 1949 Lira – 20. června 1997 Kampala) byl ugandský atlet, olympijský vítěz v běhu na 400 metrů překážek z roku 1972, první olympijský vítěz v historii Ugandy.\n\nPocházel z početné rodiny, jeho otec měl 43 dětí s osmi různými ženami. Na začátku své sportovní kariéry se zaměřil na 110 metrů překážek, později po doporučení trenéra Malcolma Arnolda se jeho hlavní disciplínou stal běh na 400 metrů překážek. V roce 1970 na Hrách Commonwealthu obsadil v této disciplíně 4. místo.\n\nNa olympiádě v Mnichově v roce 1972 nepatřil k favoritům. Ve finále běhu na 400 metrů překážek měl sice vylosovanou nevýhodnou první dráhu, zvítězil však v novém světovém rekordu časem 47,82. Byl to první světový rekord na této trati pod 48 sekund. Na další olympiádě v Montrealu v roce 1976 nestartoval vzhledem k bojkotu afrických zemí. Zúčastnil se olympiády v Moskvě v roce 1980, kde vypadl v semifinále běhu na 400 metrů překážek.\n\nJako policejní důstojník byl povýšen a od tehdejšího diktátora Idi Amina obdržel rodinný dům. Po pádu Amina v roce 1979 uprchl s rodinou do Keni a žil zde v utečenckých táborech. Odtud se dostal díky iniciativě firmy Puma. Odcestoval do Německa a pracoval zde pro tuto společnost několik let. V roce 1983 se vrátil do Ugandy, kde zemřel jako vdovec v roce 1997.\n\n"}
{"id": "902457", "url": "https://cs.wikipedia.org/wiki?curid=902457", "title": "Kardiovaskulární onemocnění", "text": "Kardiovaskulární onemocnění\n\nKardiovaskulární onemocnění jsou v širším slova smyslu veškerá onemocnění srdce a cév (řec. \"kardia\" – srdce a lat. \"vas\" – céva); v užším smyslu se tento termín obvykle používá pro označení nemocí způsobených aterosklerotickými degenerativními změnami: ischemickou chorobu srdeční, ischemickou chorobu dolních končetin a ischemickou cévní mozkovou příhodu.\n\nRizikové faktory kardiovaskulárních onemocnění se obvykle dělí do dvou skupin: na neovlivnitelné a ovlivnitelné.\n\n\nAteroskleróza je dlouhodobý proces, proto pravděpodobnost její manifestace formou některého z kardiovaskulárních onemocnění vzrůstá s věkem. Za rizikový se považuje věk nad 45 let u muže a nad 55 let u ženy.\n\nMuži mají vyšší riziko aterosklerózy a z ní plynoucích onemocnění než ženy před menopauzou. Za příčinu tohoto faktu se považuje protektivní vliv estrogenů. (Estrogeny zvyšují hladinu HDL-cholesterolu.)\n\nKandidátních genů, zodpovědných za rozvoj aterosklerózy, jsou desítky až stovky. Jejich konkrétní podíl je předmětem výzkumu. Z praktického hlediska se jako rizikový posuzuje infarkt myokardu u prvostupňového mužského příbuzného mladšího 55 let a prvostupňové ženské příbuzné mladší 65 let.\n\n"}
{"id": "902459", "url": "https://cs.wikipedia.org/wiki?curid=902459", "title": "Zbigniew Herbert", "text": "Zbigniew Herbert\n\nZbigniew Herbert (29. října 1924 – 28. července 1998) byl polský básník a esejista.\n\nNarodil se ve Lvově, účastnil se protiněmeckého odboje v řadách Zemské armády. Studoval filozofii a práva, v roce 1956 vydal první sbírku \"Struny světla\". Kriticky se vyjadřoval ke komunistickému režimu, od roku 1986 žil v exilu v Paříži. Je pochován na hřbitově 'Cmentarz Powązkowski' ve Varšavě.\n\nJeho básnická tvorba je intelektuálně náročná, vyznačuje se četnými mytologickými a filozofickými odkazy. Psal také fejetony pod pseudonymem \"Pan Cogito\".\n\nČesky vyšel výbor jeho poezie \"Druhý pokoj\" (Mladá fronta 2000) a uměnovědné eseje \"Barbar v zahradě\" a \"Zátiší s udidlem\".\n\nV roce 2008 se v Polsku slavil \"Rok Zbigniewa Herberta\".\n\n\n"}
{"id": "902462", "url": "https://cs.wikipedia.org/wiki?curid=902462", "title": "Kanton Mana", "text": "Kanton Mana\n\nKanton Mana ( ) byl francouzský kanton v departementu Francouzská Guyana v regionu Francouzská Guyana. Tvořily ho 2 obce. Zrušen byl po reformě kantonů 2014.\n\n"}
{"id": "902467", "url": "https://cs.wikipedia.org/wiki?curid=902467", "title": "Dunn's River Falls", "text": "Dunn's River Falls\n\nDunn's River Falls neboli vodopády na řece Dunn jsou jedna z nejznámějších turistických atrakcích na Jamajce. Jde o přírodní park s bohatou faunou, flórou a kaskádovitými vodopády.\n\nDunn's River Falls tvoří pomyslné schodiště vápencových útvarů, které se svažují na pláž, přičemž po něm stéká osvěžující voda. Rozkládá se na více než 183 metrech. Je tu několik oddělených kaskád, které padají přímo do kotle dole, jiné vstupují do řeky přes řadu malých kataraktů. Tyto malé katarakty jsou přerušovány římsami z odolné horniny, která tříští proudící vodu v oblaka mlhy a tříště. Slunce pak doplňuje celý efekt divadlo zářivými proměnlivými duhami. Výchozy skály mezi kaskádami jsou pokryty hustými porosty stromů a listí, palmy, bambusy, a kapradiny reprezentují okolní prales. Pod stromy září z podrostu divoké květy - begonie, bromélie, a orchideje. Tyto barevné orgie doplňují ptáci a jiné pestře barevné druhy poletují v korunách stromů.\nVodopády vypadají nejlépe v období dešťů od listopadu do března, ale krásné jsou v každém čase. I přes dojem trvalosti, vyvolaný nepřetržitým hlukem vod, mohou vodopády skoro zmizet. Oblast je známá jako tzv. \"Las Chorreras\" , což znamená \"proudící vody\". Význam \"Las Chorreras\" byl postupem času pozměněn na \"Ocho Rios\", což znamená osm řek. Místní dnes zkráceně říkají Ochi. Nicméně osm řek ve skutečnosti v okolí není, nachází se zde pouze čtyři řeky. Tyto čtyři řeky jsou známé jako Cave River, Roaring River, Turtle a Dunn. Charakteristické jsou svým nekonečným prouděním, rychlými spády a propojenými kaskádami, které ústí do Karibského moře.\n\nVodopády leží v blízkosti Ocho Rios, které je druhým největším městem Jamajky. Nachází se zhruba uprostřed severního pobřeží. Ocho Rios slouží jako rekreační zóna a místo relaxace i pro obyvatele 90 km vzdálené metropole Kingstonu. V letovisku Ocho Rios žije přibližně 100 000 obyvatel. Dříve to byla menší rybářská vesnička, ale díky turismu se rychle rozrůstala. Dnes se zde nachází mnoho luxusních hotelů a bílé písečné pláže s průzračným mořem.\n\nMezi hojně navštěvované pláže patří Royal Plantation, Sandals Grande Ocho Rios a další. Letovisko je taktéž velkým lákadlem mnoha vodních sportů. Na své si zde přijdou především příznivci potápění. Pod hladinou se pro milovníky potápění nachází pozoruhodný podmořský svět. V Ocho Rios kotví mnoho výletních lodí, které proplouvají Karibikem, takže každou chvíli je přístav zaplaven vlnou turistů, kteří touží nasát jamajskou atmosféru.\n\nDunn's River Falls a přilehlý park mají velmi zajímavou historii. Jako první tuto oblast z Evropy osídlili Španělé. Právě ti zdejší oblast pojmenovali \"Las Chorreras\", tedy Proudící vodopády. Měli tím na mysli právě vodopády Dunn's River Falls. V roce 1657 se v blízkosti řeky Dunn odehrála velká bitva mezi vojsky Anglie a Španělska o ovládnutí ostrova, kterou Anglie vyhrála. Prvním anglickým vlastníkem této oblasti byl Charles Pryce. Angličané však název oblasti špatně pochopili jako \"Ocho Rios\", neboli \"Osm řek\". Tohoto názvu užívali, přestože osm řek se zde nevyskytovalo. Okolí řeky Dunn se později stalo součástí 276 akrů Belmont majetku, který byl získán vládou v roce 1972. Od této doby probíhalo proporcionální rozšíření, vytváření cest skrz oblast, rekreační místa a zábavné vybavení pro turisty.\n\nOblast je spojena se zemědělstvím a především pěstováním cukrové třtiny. V 19. století zde byly rozsáhlé plantáže cukrové třtiny a jamajského pepře (nové koření). Již ve 20. letech 19. století se z plantáže Shaw Park stal první hotel, který měl přilákat turisty. Navíc v půdě byl nalezen cenný minerál bauxit, díky němuž se rozhodlo o výstavbě přístavního terminálu. Bažiny v této oblasti časem vyschly, navezlo se na ně několik tisíc tun písku a tak vznikly pláže jako např. \"Turtle Beach\" nebo \"Columbus Foot\".\n\nPark Dunn's River Falls je známý převážně pro své vodopády, avšak poskytuje i mnoho dalších lákadel jako je zahrada Shaw Park, muzeum Coyoba River, které vystavuje historii indiánské vesnice Taíno, či exkluzivní vila a původní dům Iana Fleminga, autora románů s Jamesem Bondem. Vyhledávaný je však především pro možnost procházet se mezi vodopády. Sestup nebo výstup není nikterak nebezpečný, neboť voda protéká pouze do výšky kotníků. Vzhledem k tropickému klimatu je výlet u turistů velmi oblíben. V případě úrazu je na místě zajištěna kvalifikovaná první pomoc. Výstup je dlouhý zhruba hodinu. Terasovité vodopády jsou cca 55 metrů široké a 180 metrů dlouhé, s výškovým převýšením 55 metrů. Jsou jako obří přírodní schody obsahující i umělá vylepšení. Tento přírodní skvost doplňuje několik malých lagun. Vodopády stékají do Karibského moře na západním pobřeží Jamajky poblíž atraktivní pláže s jemným bílým pískem.\n\nKrásy Dunn's River Falls je možné vidět v několika známých filmech. Nejznámějším filmem, který se zde natáčel, je bezpochyby první bondovka Dr. No z roku 1962. Ian Fleming, který je autorem románové předlohy k tomuto filmu, se do Jamajky přímo zamiloval. Film obsahuje známou scénu s Ursulou Andress vystupující z vody na zdejší pláž. V roce 1988 zde byly natáčeny scény z filmu Koktejl s Tomem Cruisem. Přírodních scenérií bylo využito i při focení v reality show Amerika hledá topmodelku (série číslo devatenáct).\n\n\n"}
{"id": "902470", "url": "https://cs.wikipedia.org/wiki?curid=902470", "title": "Bertram Forer", "text": "Bertram Forer\n\nBertram R. Forer (24. října 1914 Springfield, Massachusetts, USA – 6. dubna 2000 Springfield, Massachusetts, USA) byl americký psycholog známý především pro popsání Forerova efektu.\n\nForer se narodil ve Springfieldu v Massachusetts a graduoval na Massachusettské univerzitě v Amherstu v roce 1936. Tituly M.A. a Ph.D. v klinické psychologii získal na Kalifornské univerzitě v Los Angeles.\n\nSloužil jako psycholog a administrátor ve vojenské nemocnici ve Francii během 2. světové války. Po návratu pracoval na psychiatrické klinice Ministerstva pro záležitosti veteránů v Malibu. V Malibu též provozoval soukromou praxi.\n\nV roce 1948 provedl na svých studentech osobnostní test a aniž by ho vyhodnotil, dal všem studentům stejnou analýzu poskládanou z astrologického textu z novin. Studenty pak požádal, aby ohodnotili tento jejich popis na škále od nuly (nejméně) do pěti (nejvíce) podle přesnosti. Průměrné ohodnocení bylo 4,26. Tento experiment byl od roku 1948 mnohokrát zopakován a průměr vycházel vždy zhruba 4,2. Tento jev byl pojmenován Forerův efekt. Ukazuje, že lidé mají tendenci přijímat obecné popisy jako individuální, aniž by si uvědomovali, že mohou platit téměř na kohokoliv. Důvodem je podvědomé přání lidí, aby takovéto popisy byly pravdivé. Forerův experiment je často používán ke kritice osobnostních testů, jako například MBTI.\n"}
{"id": "902479", "url": "https://cs.wikipedia.org/wiki?curid=902479", "title": "Săcueni", "text": "Săcueni\n\nSăcueni ( ) je město v rumunské župě Bihor.\n\nV roce 2002 zde žilo 11 665 obyvatel, 77 %  z nich bylo maďarské národnosti \n\nAdministrativní součástí města jsou i vesnice Cadea, Ciocaia, Cubulcut, Olosig a Sânnicolau de Munte.\n"}
{"id": "902483", "url": "https://cs.wikipedia.org/wiki?curid=902483", "title": "František Patlejch", "text": "František Patlejch\n\nFrantišek Patlejch (* 6. května 1951) je bývalý český fotbalista, obránce.\n\nOdchovanec SK Roudnice nad Labem. V československé lize hrál za LIAZ Jablonec a Slavii Praha. Nastoupil v 92 ligových utkáních a dal 4 góly. Za Slavii odehrál celkem 132 utkání, z toho 52 ligových. Ze Slavie odešel před jarní částí sezóny 1979/80 do VP Frýdek-Místek. V Poháru UEFA nastoupil ve 2 utkáních.\n\n\n"}
{"id": "902484", "url": "https://cs.wikipedia.org/wiki?curid=902484", "title": "Kvasetice (zámek)", "text": "Kvasetice (zámek)\n\nZámek Kvasetice stojí v Kvaseticích v okrese Havlíčkův Brod.\n\nPseudogotický zámek nechal v roce 1864 postavit tehdejší majitel panství Květinov-Kvasetice Prokop Richlý, původně pro svého syna Viléma. Ten ovšem zdědil panství Mirošov spolu s mirošovským zámkem, rodovým sídlem, a kvasetický zámek s panstvím připadl jeho sestře Bertě, provdané roku 1865 za JUDr. Jaroslava Schmidta, jenž v té době vlastnil zámek v nedalekém Petrkově. Po svatbě se novomanželé odstěhovali na zámek v nedalekém Květinově. Berta přenechala zámek s panstvím svému manželovi Jaroslavu a jeho bratru Zdeňkovi. Jaroslav ovšem v roce 1879 odešel do USA a celé panství vlastnil JUDr. Zdeněk Schmidt, po jehož smrti v roce 1888 zámek krátkou dobu spravovala vdova Marie Schmidtová a synovec ing. R. Schmidt, aby ho nakonec převzal její syn Jaroslav. Ten nechal v letech 1920-1921 zámek upravit a přistavět skleník se zimní zahradou. Exteriér byl navíc doplněn o anglický park s řadou drobných staveb. Za druhé světové války zámek obsadili Němci a v roce 1948 byl původním majitelům znárodněn. Došlo zde ke zřízení Inseminační stanice se školou a celý zámecký areál připadl Státnímu statku Havlíčkův Brod. Po zrušení školy sloužil jako byty zaměstnanců statku a tím skončily veškeré údržby zámku. Na přelomu let 1978-1979 jej za 100 000 Kčs odkoupil národní podnik Pleas, jenž měl v plánu jej upravit na rekreační středisko, ovšem kvůli nedostatku financí z tohoto plánu sešlo. V 90. let byl zámek vrácen Schmidtům, ovšem z uvažované generální opravy z důvodu velké finanční náročnosti opět sešlo. Dnes je zámek v soukromém vlastnictví (majitelem je společnost Kvasetice – Květinov, a. s.) a nezadržitelně se mění ve zříceninu.\n\nZámecký areál leží u silničky, spojující Kvasetice se silnicí I/34 (z Havlíčkova Brodu na Věž) a Hurtovu Lhotu.\n\n"}
{"id": "902487", "url": "https://cs.wikipedia.org/wiki?curid=902487", "title": "Hilpoltstein", "text": "Hilpoltstein\n\nHilpoltstein je město v německé spolkové zemi Bavorsko, v zemském okrese Roth ve vládním obvodu Střední Franky.\n\nV roce 2011 zde žilo 13 363 obyvatel.\n"}
{"id": "902490", "url": "https://cs.wikipedia.org/wiki?curid=902490", "title": "Václav Josef Holas", "text": "Václav Josef Holas\n\nVáclav Josef Holas, OSA (30. srpna 1917 – 16. července 1982) byl český římskokatolický duchovní, člen řádu augustiniánů, nositel augustiniánské řádové tradice v Bělé pod Bezdězem a v České Lípě.\n\nNarodil se v obci Ústup (farnost Olešnice na Moravě) jako Václav Holas. Ve třinácti letech mu zemřel otec. Jeho bratr Josef studoval na pražském akademickém gymnáziu a po maturitě plánoval vstoupit do augustiniánského řádu. V roce 1936 však zemřel. Václav, který měl původně převzít rodinné hospodářství, se rozhodl vstoupit k augustiniánům místo něj.\n\nDo augustiniánského řádu skutečně vstoupil, v roce 1945 složil věčné sliby a o rok později byl vysvěcen na kněze. Působil nejprve v Praze v konventu při kostele sv. Tomáše, později v Zaječově a Dolním Ročově. Od roku 1948 byl kaplanem v České Lípě a zároveň administrátorem uprázdněného kláštera v Bělé pod Bezdězem.\n\nV roce 1949 dosavadní převor augustiniánského kláštera v Domažlicích, P. Václav Sedláček, uprchl za hranice a P. Holas byl ustanoven na jeho místo. V roce 1950 byl v rámci Akce K internován a následně prožil dva roky u PTP. Po návratu do civilu nedostal státní souhlas a proto se vrátil k rodině do Ústupu a staral se o hospodářství. V roce 1968 se mohl vrátit k duchovní správě. Byl ustanoven ve farnosti Bedřichov u Lysic. Zanedlouho si jej však vyžádal biskup Trochta a ustanovil jej spolu s dalším augustiniánem, P. Pešou (rovněž rodákem z olešnické farnosti), od r. 1969 na děkanství do České Lípy. V osobách P. Holase a P. Peši se tedy vrátil do České Lípy augustiniánský řád, který v dějinách města mnoho znamenal.\n\nP. Holas byl v České Lípě pouze rok. V roce 1970 zemřel v nedalekých Zákupech tamní kněz, P. Surý, a P. Holas byl ustanoven místo něj. Zde prožil pak celý zbytek života. Zemřel 16. července 1982 a byl pohřben v Olešnici na Moravě.\n\n\n"}
{"id": "902494", "url": "https://cs.wikipedia.org/wiki?curid=902494", "title": "Musée national des arts d'Afrique et d'Océanie", "text": "Musée national des arts d'Afrique et d'Océanie\n\nMusée national des Arts d'Afrique et d'Océanie (\"Národní muzeum umění Afriky a Oceánie\") bylo muzeum umění v Paříži. Sídlilo v Palais de la Porte Dorée ve 12. obvodu na \"Avenue Daumesnil\". Muzeum bylo v roce 2003 sloučeno s Musée du quai Branly.\n\nMuzeum pod názvem \"Musée des Colonies\" (Muzeum kolonií) vzniklo v Palais de la Porte Dorée z expozice Mezinárodní koloniální výstavy v roce 1931. V roce 1935 bylo přejmenováno na \"Musée de la France d'outre-mer\" (Muzeum zámořské Francie), v roce 1960 na \"Musée des Arts africains et océaniens\" (Muzeum afrického a oceánského umění) a roku 1990 na \"Musée national des Arts d'Afrique et d'Océanie\". V roce 2003 bylo muzeum uzavřeno a jeho sbírky převzalo Musée du quai Branly. V paláci od roku 2007 sídlí Cité nationale de l'histoire de l'immigration.\n\n"}
{"id": "902495", "url": "https://cs.wikipedia.org/wiki?curid=902495", "title": "Květinov (zámek)", "text": "Květinov (zámek)\n\nZámek Květinov stojí v obci Květinov, v okrese Havlíčkův Brod.\n\nV roce 1810 se majitelem květinovského statku stal Jan Langer ze Štambachu, jenž v roce 1811 nechal v obci, při silnici na Herálec, postavit klasicistní zámek. Další majitel Jan Leopold Kunrath, poštmistr v Moravských Budějovicích, nechal v jeho okolí vybudovat anglický park. Později se statek dostal do vlastnictví Richlých, majitelů panství Mirošov. Ti jej spojili se statkem Kvasetice do panství Květinov-Kvasetice. V roce 1865 si zámek vybral za své sídlo JUDr. Jaroslav Schmidt, jehož potomci vytvořili květinovskou větev rodu. Ti si ovšem za své sídlo zvolili zámek v Kvaseticích a opuštěný květinovský zámek chátral. V roce 1925 došlo k propadu stropů a odstranění věžičky. Po válce sice proběhla jeho oprava, jelikož však byl využíván k ubytování zaměstnanců velkostatku, znovu rychle zchátral. Dnes je v majetku Biskupství královéhradeckého a stále chátrá.\n\n"}
{"id": "902497", "url": "https://cs.wikipedia.org/wiki?curid=902497", "title": "Evolucionismus (náboženství)", "text": "Evolucionismus (náboženství)\n\nEvolucionismus je v religionistice teorie, která předpokládá vývoj náboženských systémů od jednodušších ke složitějším. Mezi první zastánce této teorie patřili angličtí badatelé Edward Burnett Tylor, který považoval za nejstarší formu náboženství animismus, a Robert Henry Codrington, který prosazoval jako nejstarší formu náboženství manaismus. V opozici k evolucionismu stojí degenerativní teorie, která předpokládá prvotní monoteismus. Zastánci této teorie jsou především křesťanští teologové.\n\nJako nejstarší forma náboženství byly různými badateli chápány následující systémy:\n\n\nZa vyšší formy náboženství pak jsou pokládány následující systémy:\n"}
{"id": "902498", "url": "https://cs.wikipedia.org/wiki?curid=902498", "title": "Alice Coachmanová", "text": "Alice Coachmanová\n\nAlice Marie Coachmanová (9. listopadu 1923 Albany, Georgie – 14. července 2014) byla americká atletka, olympijská vítězka ve skoku do výšky.\n\nOd dětství se musela vyrovnávat s rasovými předsudky i chudobou (zpočátku například skákala bosa). Během kariéry získala celkem 25 atletických národních titulů, z toho desetkrát za sebou v letech 1939 až 1948 zvítězila ve skoku do výšky. O možnost dosáhnout velkých mezinárodních sportovních úspěchů ji připravila druhá světová válka.\n\nNa Letních olympijských hrách v Londýně v roce 1948, které se kvůli druhé světové válce konaly o čtyři roky později, se stala první ženou tmavé pleti, jež vybojovala zlatou olympijskou medaili. K tomuto úspěchu ji osobně poblahopřál i tehdejší britský král Jiří VI.. Ve finále, ve kterém ji sužovaly bolesti zad zvítězila výkonem 168 cm, čímž tehdy vylepšila olympijský rekord. Stejnou výšku překonala také Britka Dorothy Tylerová, která však díky horšímu technickému zápisu získala stejně jako na LOH 1936 v Berlíně stříbro a bronz vybojovala Francouzka Micheline Ostermeyerová (161 cm). Po olympijských hrách ukončila sportovní kariéru.\n\n"}
{"id": "902502", "url": "https://cs.wikipedia.org/wiki?curid=902502", "title": "Taťána Arntgolc", "text": "Taťána Arntgolc\n\nTaťána Albertovna Arntgolc Татья́на Альбе́ртовна Арнтго́льц (*18. března 1982, Kaliningrad, Sovětský svaz) je ruská divadelní a filmová herečka.\n\nNarodila se 18. března 1982 v Kaliningradu do rodiny herců Kaliningradského oblastního dramatického divadla, zasloužilého umělce Alberta Alfonsoviče Arntgolce a herečky Valentiny Michajlovny Galič. Po pradědovi z otcovy strany má německé předky, předci matky byli ruští rolníci z Rostovské oblasti. Její o 20 minut mladší sestra - identické dvojče Olga a starší bratr Anton jsou rovněž herci.\n\nDo deváté třídy se sestry učily v běžné škole, dále postoupily na kaliningradské lyceum č. 49 do herecké třídy Borise Bejněnsona. Krom toho se Taťána zabývala pětibojem a moderní gymnastikou. Po absolvování lycea byla spolu se sestrou Olgou přijata na \"Vysokou divadelní školu M. S. Ščepkina\" v Moskvě.\n\nJiž od druhého semestru hrála roli studentky gymnázia tříd 10 - 11. B Káti Trofimové v pokračování oblíbeného televizního seriálu \"Prosté pravdy\" (1999-2003) o žácích, učitelích a rodičích. Než v roce 2003 dokončila studia, natočila ještě malou vtipnou roli v minisérii \"Next\" (2001). Nepřijala angažmá v repertoárovém divadle, velká vytíženost při natáčení seriálů a filmů to ani nedovolovala. Během krátké doby se stala filmovou a především seriálovou hvězdou.\n\nFilm \"Divy v Rešetově\" (2003) režiséra Michaila Levitina, ve kterém hrála pohádkovou bytost, získal v roce 2004 na filmovém festivalu \"Usměj se, Rusko!\" ve Velkém Novgorodu v nominaci \"Nejlepší film pro děti\" cenu \"nejkouzelnější komedie\".\n\nVe 4dílné minisérii \"Líbánky\" (2003) hrála ústřední roli vrtkavé nevěsty Alji na svatební cestě plné boje.\n\nVšeobecně známou ruskému publiku se stala v roli Věry, mladé ženy pronásledované představitelem státní moci, v seriálu \"Posedlost\" (2004).\n\nVe filmu \"Poslední víkend\" (2005) hrála roli Káti, která se přátelí s partou výrostků a hlavního hrdinu vodí za nos. Všem členům party vlastní sklon řešit problémy netradičně je postupně přibližuje strašnému konci.\n\nHrála jednu z hlavních rolí, postavu služky s čistou duší Jelizavetu Kolcovou, ve zdařilé 60dílné kostýmní romanci \"Talisman lásky\" (2005). Děj místy úsměvného melodramatu se točí kolem rodiny průmyslníka Uvárova, žijící v paláci v Petrohradu 19. století. Nenápadnou, i když důležitou úlohu v něm sehrávají nadpřirozené síly. Seriál byl obsazen dlouhou řadou významných herců a vycházejících hvězd, z nich Anatolij Bělyj s Taťánou hrál také v sériích \"Posedlost\", \"Furceva\" a \"Tanec na žhavém uhlí\", Nikita Zverjev ve válečné sérii \"Silnější než výstřel\", Grigorij Antipenko ve filmu \"Ten večer andělé plakali\" a v divadelní hře \"Dva na houpačce\", Alexandr Ďjačenko v seriálu \"Sňatek podle závěti\".\n\nV nejlepším smyslu ozdobila detektivní seriál \"Blázinec\" (2006), ve kterém hrála roli jedné z obětí válečného zločinu, ošetřovatelky Káťi, a roli jí podobné ošetřovatelky Světlany ze současnosti. Vyšetřování vraždy chovance ústavu, jediného svědka strašné události z války, nakonec odhaluje viníka obou zločinů. Přítele Světlany, místního policistu, věřícího v budoucnost ruské vesnice, hrál Kirill Pletňov. Spolu s Taťánou hrál též ve filmech \"V dešti střel\" a \"Druhé povstání Spartaka\".\n\nVe třetím dílu válečného filmu \"V dešti střel\" (2006) sehrála zapamatovatelným způsobem roli zdravotní sestry lazaretu Věry Sviridové.\n\nVelký herecký výkon podala v roli Věry v seriálu \"A přesto miluji…\" (2006) podle stejnojmenné knihy Jeleny Charkovy . Věra Ivanova je zprvu mladou krásnou a naivní ženou, která se nerozumně provdala do prominentní rodiny 70. let a je později díky nenávistné tchyni a svému manželi s vadou charakteru, uvržena do bídy a po dalších životních pádech umírá na tuberkulózu v ještě mladém věku podobna stařeně. Pro Taťánu to představovalo zahrát velkou změnu nejen v nalíčení, ale i v chování a hlase tak, aby tomu divák uvěřil, což se podle ohlasu diváků podařilo. Děj seriálu ale není jen tragický. V komediálních scénách Taťána předvedla, že smysl pro humor je jí vlastní. Uměleckým ztvárněním scén zobrazujících hluboké lidské city seriál výrazně překonal úroveň běžné televizní zábavy.\n\nPři výrobě 4dílné série \"Silnější než výstřel\" (2007) byl použit film \"Ни шагу назад\" s Nikitou Zverjevem v roli poručíka Viktora Suchanova. Film byl rozstříhán na několik částí a prodloužen na dvojnásobek doplněním o příběh učitelky Mariny, Viktorovy nevěsty a později vyškolené diverzantky-radistky, kterou hrála Taťána. V této roli se prvně předvedla jako chladnokrevná věrná bojovnice.\n\nVelký úspěch u diváků měl 12dílný seriál \"Sňatek podle závěti\" (2008) s pracovním názevem \"Путь к мечте\" natočený podle románů Evženie Žarinovy \"Sňatek podle závěti\" a \"Rozvod s magnátem\". V ústřední roli Sandry zde Taťána hraje ženu, která ve frustrující životní situaci přistoupí na podmínky vysoké hry a stává se ženou s falešnou identitou v zámožných kruzích, což je samozřejmě spojeno s mnohým nevkusem a nebezpečím. A protože u tohoto bondovského žánru tolik nezáleží na reálnosti děje, dobře tu vynikla excelentní hra Taťány na dokonale noblesní ženu, snažící se chránit své dítě ve světě plném špatné vůle. Natáčelo se v Londýně, v Baku, v Moskvě a okolí, též v Praze. Dále podle scénáře Olgy Gurovy vznikly pokračovací série \"Návrat Sandry\" (2011) a \"Tanec na žhavém uhlí\" (2013), které téma vytěžily bez ztráty kvality.\n\nV komediální sérii \"Šikulky\" (2009) hrála striptérku Natašu, která si činí starost o svou stále svobodnou sestru, učitelku Káťu (Olga Arntgolc). Podá pod jejím jménem žádost do sňatkové agentury. Fotografie, na kterých se nechala vyfotit pro potřeby agentury, unikly a objevily se na titulní stránce pánského časopisu. Učitelka je profesně znemožněna a vyhozena ze zaměstnání. Zaměstná se u onoho vydavatele jako soukromá vychovatelka jeho synka a po peripetiích se vezmou. Nataša náhle uvidí muže ve svém stylistovi a také se vdává.\n\nMinisérie \"Tráva pod sněhem\" (2010) byla natočena podle stejnojmenného románu Věry Koločkové a název je asi optimistický. Taťána v něm hraje hlavní roli sympatické Lesji, která je podobně jako Věra v seriálu \"A přesto miluji…\" po svatbě silně zklamána. Poté co ji novomanžel raději vyhnal, než by se vzdal místa ve službách, musí se sama emancipovat v průmyslové logistice a později v kuchyni. Přitom ještě vychovává malého chlapce, kterého u ní zanechala její sestra emigrantka. Má ale štěstí, že ji dobrá duše levně ubytovala. Později ji potká samostatný mladý muž (Pavel Baršak), který se stejně jako ona sám čestně pere se životem, a nezkazí to ani fakt, že jeho otec (Alexej Gorbunov), kterého dosud nepoznal, je mocí i nemocí zkorumpovaný.\n\nV 12dílném životopisném televizním seriálu \"Furceva\" (2011) ji byla svěřena postava mladé Kateřiny Furcevy, významné sovětské političky, jediné členky politbyra strany své doby a ministryně kultury SSSR 60. let. Od 6. dílu ji v roli vystřídala Irina Rozanova. V úvodních titulcích je poctivě deklarováno, že film není rekonstrukcí skutečnosti, ale pouze pokusem zachytit atmosféru doby a osud hrdinky z pohledu dneška.\n\nV seriálu \"Zkouška ryzosti\" (2011) se Taťána v roli půdní ekoložky Julie připlete k rozkrytí mafie sibiřského městečka Čita zneužívající čínské utečence k otrocké práci při ilegální těžbě zlata v soukromém \"gulagu\". Jevgenij Pronin hrál spolu s Taťánou hlavní roli též v seriálu \"Pokušení\".\n\nDobrý ohlas u diváků získal seriál \"Vlaštovčí hnízdo\" (2012), v kterém Taťána hrála hlavní roli obětavé studentky a později chirurga Izaídy Kornilovy. V tomto seriálu hrál roli jejího manžela její skutečný manžel Ivan Židkov. Spolu též hráli ve filmu \"Čistá zkouška\" a v divadelních hrách \"Pět večerů\" a \"Nehas co tě nepálí\".\n\nV dobrodružném filmu \"Viktoria\" (2012) hrála ženu vojáka uneseného drogovou mafií, hledající uneseného syna ve fiktivním státě Šarifstánu, ochotnou k libovolné oběti pro své dítě. Děj se z velké části odehrává v exotickém exteriéru, natočeném ve skutečnosti na Krymu.\n\nV seriálu \"Ostřelovači: Láska na mušce\" (2012) sehrála roli frontové bojovnice, která čelí lásce ke svému milenci (rakouský herec Wolfgang Cerny), též ostřelovači, na straně nepřítele. Děj má svou zdánlivou logiku, je dobře natočen a dá se o něm přemýšlet.\nÚstřední roli pilotky Evženie Zvonarjovy sehrála v seriálu \"Noční vlaštovky\" (2013), ve kterém se autoři filmu pokoušeli připomenout nelehký úděl sovětských bojových letkyň během Velké vlastenecké války.\n\nV polském filmu \"Fotograf\" (2014) hrála roli policejní vyšetřovatelky Nataši. Film je detektivka ve dvou časových rovinách, o praktickém používání nepravdy. Sériový vrah Fotograf jediné Nataše nemohl ublížit což využili při jeho pronásledování do Lehnice. Film byl v ČR uveden na stanici ČT ART.\n\nV souvislosti s konáním XXII. ZOH v Soči vznikl film \"Šampióni\" (2014). V pěti dramatických příbězích podle skutečnosti jsou vzpomenuta slavná vítězství Ruska v zimních sportech. Taťána hraje roli krasobruslařky Jeleny Běrežné, která se po vážném úrazu díky kolegovi Antonu Sicharulidze vrací na led. Ve dvojici získávají zlato na ZOH 2002. Konstantin Krjukov hrál roli jejího přítele již v sérii \"Vlaštovčí hnízdo\".\n\nSeriál \"Pokušení\" (2014) přinesl Taťáně roli zdravotní sestřičky Věry z provinčního průmyslového města. Věra chce mít život jako z pohádky a skutečně se zamiluje do syna majitele místní vagonky, který se ji rozhodl získat. Okolnosti ale nejsou příznivé a podrobují jejich vztah náročnému testu.\n\nVedle sestry Olgy hrála ve filmu \"Glanc\" a v seriálech \"Prosté pravdy\", \"Nač potřebuješ alibi?\" a \"Šikulky\". Přestože v mladším věku byly sestry na první pohled velmi podobné, jako herečky jsou charakterově rozdílné. Mohou se ale v případě nezbytnosti zastoupit nebo dabovat. V několika divadelních hrách se alternovaly.\n\nJako herečka \"Moderního divadla antreprízy\" vystupuje od 1. listopadu 2012 spolu s Grigorijem Antipenkem v představení \"Dva na houpačce\" .\nLyrická komedie \"Křižovatky lásky\" měla premiéru 22. července 2015 a s Taťánou v ní hraje Alena Chmelnická, Jelizaveta Saksina a Sergej Gorobčenko, známý ze seriálu \"Moskva - Centrální obvod\".\n\nTaťána je povahově prakticky univerzální herečka, i když vysloveně zlou povahu hrála jen v jedné malé roli v sérii \"Nač potřebuješ alibi?\".\n\nNa konci roku 2008 se provdala za herce Ivana Aleksejeviče Židkova. Dne 15. září 2009 se jim narodila dcera Marija Židkova. Rozvedli se v létě 2013.\n\n\n\n\n"}
{"id": "902503", "url": "https://cs.wikipedia.org/wiki?curid=902503", "title": "Seznam převorů augustiniánského kláštera v Bělé pod Bezdězem", "text": "Seznam převorů augustiniánského kláštera v Bělé pod Bezdězem\n\nKlášter augustiniánů v Bělé pod Bezdězem byl založen v roce 1345, v roce 1421 konventuály vyvraždili husité. V roce 1445 byl obnoven, avšak v průběhu 16. století opět zanikl. Opětovně obnoven byl roku 1633. Od té doby, až do definitivního zániku konventu v r. 1950, se zde vystřídali tito převorové (představení komunity) a administrátoři:\n\n\n\n\n\n\n"}
{"id": "902508", "url": "https://cs.wikipedia.org/wiki?curid=902508", "title": "Lesonice (zámek)", "text": "Lesonice (zámek)\n\nZámek Lesonice stojí v centru obce Lesonice, v okrese Třebíč. Od srpna 2014 v části zámku funguje Muzeum lidových kapel.\n\nZámku předcházela tvrz vystavěná v roce 1225 nebo 1364. Ve 2. polovině 16. století nechali páni z Čechtína, kterým lesonické panství patřilo, tvrz přestavět na renesanční zámek. Od roku 1823 bylo panství v držení Reichenbachů, píšících se s přídomkem \"z Lesonic\". Ti nechali kolem roku 1830 zámek zbourat a na jeho místě vystavět dvě budovy nového klasicistního zámku. Od téhož roku zámek využívala šlechta minimálně a sloužil především správě panství. Od roku 1890 v jeho budově funguje škola. V roce 1950 bylo do levého křídla umístěno lesnické učiliště, dnes je zde pracoviště SOU řemesel a služeb Moravské Budějovice. V pravém křídle funguje zdravotnické středisko a i nadále základní škola. V roce 2014 bylo v tomto křídle v prostorách bývalé hasičské zbrojnice otevřeno Muzeum lidových kapel. Jeho součástí je i \"Krčma\" s obrazy hlavních momentů vzpoury na lesonickém panství. V roce 1975 prošel zámek modernizací. V současné době patří obci Lesonice.\n\nNedaleko zámku vede červeně značená turistická stezka od Vícenic na Bítovánky a Želetavu, kterou kopíruje trasa NS Otokara Březiny. Kromě toho vede do obce řada silniček, které ji spojují s Babicemi, Šebkovicemi, silnicí I/38 u Martínkova a Cidlinou.\n\n"}
{"id": "902511", "url": "https://cs.wikipedia.org/wiki?curid=902511", "title": "Seznam cizinců v Montreal Canadiens", "text": "Seznam cizinců v Montreal Canadiens\n\nToto je seznam cizinců, kteří alespoň jednou nastoupili za hokejový tým Montreal Canadiens hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "902520", "url": "https://cs.wikipedia.org/wiki?curid=902520", "title": "Petr Remeš", "text": "Petr Remeš\n\nPetr Remeš (* 1. březen 1967) je bývalý český fotbalista, záložník.\n\nHrál za VP Frýdek-Místek, RH Cheb, SK Sigma Olomouc, FC Baník Havířov, FC Baník Ostrava a FC Vítkovice. V československé lize nastoupil v 77 utkáních a dal 4 góly.\n\n\n"}
{"id": "902526", "url": "https://cs.wikipedia.org/wiki?curid=902526", "title": "Metropolitní plán hlavního města Prahy", "text": "Metropolitní plán hlavního města Prahy\n\nMetropolitní plán je územní plán hlavního města Prahy. Územní plán určuje, jak se bude město v následujících deseti až dvaceti letech rozvíjet, kde se smí a nesmí stavět apod. Je to závazný plán pro stavební úřady, které mohou v konečné fázi vydat povolení k umístění konkrétní stavby. Aktuálně platný územní plán byl totiž schválen roku 1999 a jeho platnost vyprší v roce 2022. Navíc se od té doby hlavní město v mnohém změnilo a proto se přistoupilo k přípravě nového územního plánu, jehož pořízení bylo zahájeno na základě usnesení Zastupitelstva hl. m. Prahy ze 7. 6. 2012. Cílem nového Metropolitního plánu je zastavit rozšiřování města do krajiny nebo zajištění dostatku kvalitní veřejné vybavenosti. Pro to vymezí zastavitelná a nezastavitelná území, určí, jak dané území využívat nebo stanoví výškovou regulaci. Proces tvorby plánu stanoví především stavební zákon a další předpisy. Plán lze v digitální podobně snadno prohlížet v aplikaci na webu Institutu plánování a rozvoje hlavního města Prahy \n\nPřípravy Metropolitního plánu se účastní hned několik orgánů státní správy. Proces ve finále ovlivňují politici, architekti, urbanisté a památkáři, městské části a široká veřejnost.\n\nZadavatelem Metropolitního plánu je samospráva hl. m. Prahy, tedy Zastupitelstvo hl.m. Prahy, které zadání nového plánu schválilo v září 2013. To nakonec schvaluje i finální podobu jeho návrhu.\n\nPořizovatelem Metropolitního plánu je Odbor územního rozvoje Magistrátu hl. m. Prahy (ÚZR MHMP), který má stejný status jako například stavební úřady - orgán státní správy v přenesené působnosti. Tak je zajištěna jeho nezávislost a může tak být státním dohledem nad procesem pořizování Metropolitního plánu. Odbor má zajistit zákonnost celého procesu a dohlížet na to, aby byl v souladu se schváleným zadáním, nadřazenou dokumentací a zákony. Řídí také proces projednávání návrhu a zpracovává veškeré připomínky a námitky jak ze strany dotčených orgánů, tak městských částí i veřejnosti.\n\nProjektantem Metropolitního plánu je Institut plánování a rozvoje hl. m. Prahy (IPR), při kterém zpracování plánu zajišťuje Kancelář metropolitního plánu pod vedením Ing. arch. Romana Kouckého. V souladu se zadáním, zásadami územního rozvoje a zákony ČR tak vypracovává návrh územního plánu. Následně pak do návrhu zapracovává připomínky podle pokynů pořizovatele.\n\nPořízení Metropolitního plánu inicioval tehdejší první náměstek primátora a radní pro územní rozvoj, od června 2013 již primátor hl. m. Prahy, Tomáš Hudeček (TOP 09). Zrušil přípravy \"staronového\" územního plánu, tzv. Konceptu 09, a na jednání Zastupitelstva hl. m. Prahy v létě roku 2012 prosadil přípravu zcela nového dokumentu, který by měl více odpovídat současným potřebám města. Zastupitelstvo hlavního města bylo při hlasování ubezpečeno, že nový územní plán dle nové metodiky bude schválen v letech 2015–2016. Tomáš Hudeček to ve své řeči komentoval slovy: \"\"Harmonogram tak, jak je v plánu, já hodlám maximálně dodržet, ostatně i ta metodika tomu nasvědčuje, že by to neměl být problém.\"\"\n\nZadání Metropolitního plánu bylo schváleno v září 2013 Zastupitelstvem hl. m. Prahy. V dubnu 2014 byla představena první část Konceptu odůvodnění Metropolitního plánu, který je podkladem pro předběžnou diskusi o metodice plánu, o možnostech návrhu, o způsobu možných řešení problémů Prahy a její metropolitní oblasti. V září 2016 byl pro zpoždění s přípravou Metropolitního plánu a údajné nerespektování pokynů pořizovatele odvolán ředitel Institutu plánování a rozvoje Petr Hlaváček. V dubnu 2018 byl Metropolitní plán oficiálně předán pořizovateli. Dle schváleného harmonogramu se předpokládá finální schválení Metropolitního plánu v roce 2022.\n\nPodle novely stavebního zákona bude současný územní plán Prahy platit pouze do 31. prosince 2022. V případě, že by Metropolitní plán v tu dobu nebyl schválený, řídí se stavební úřady nadřazenou územně plánovací dokumentací, tedy Zásadami územního rozvoje.\n\nMetropolitní plán by měl mít oproti předchozímu Územnímu plánu hl. m. Prahy menší škálu barev, které navíc budou mít zcela jinou funkci – místo charakteru plochy určí míru jejího povoleného zatížení, po vzoru moderních územních plánů jako je například v rakouské Vídni. \n\nNový návrh Metropolitního plánu je vcelku podrobný. Zahrnuje nejen město jako celek, ale i jednotlivé lokality, jejich charakter a využití. Charakter lokality se odvíjí od jejího historického vývoje, typu zástavby a jejích funkcí, výškové hladiny staveb, přírodně krajinného rázu, charakteru veřejných prostranství, sociálně ekonomických a kulturně civilizačních skutečností a jejich projevů. Lokality nemusí nutně respektovat hranice mezi jednotlivými městskými částmi.. Avšak jednotlivé domy, jejich architektonické řešení a nebo stromy v něm zahrnuty nejsou. Plán tedy rozděluje území hlavního města na více než 700 lokalit, každá spadá do jednoho ze 13 typů zastavitelných území (mezi nimi je například historická část města, bloková struktura či průmyslové areály). Pokud má lokalita v plánu písmeno \"Z\", znamená to, že je zastavitelná. Případná nová zástavba však musí respektovat charakter lokality. Stanoví tak jasně hranici mezi městem a okolní krajinou. Každá lokalita dále spadá do jednoho ze čtyř způsobů využití - obytný, rekreační, produkční nebo přírodní. Plán tak určuje, jaká činnost zde může a nemůže probíhat. \n\nVýstavbu v jednotlivých lokalitách bude nově omezovat výšková regulace, která jasně určí, jaká bude maximální povolená výška budov. Ta vychází z výšky stávající zástavby. Nově tedy nebude možné například v nízké zástavbě postavit o několik pater vyšší bytový dům, a to ani změnou územního plánu. Jakákoliv nová stavba bude muset stoprocentně zapadat do daného prostředí a charakteru zástavby. V lokalitách, kde má být udrženo intenzivní a živé město, může plán určovat i minimální výšku zástavby. \n\nDalší novinkou vznikajícího Metropolitního plánu bude možnost tzv. etapizace. To znamená, že pokud to bude účelné pro zajištění koordinace a postupného naplňování priorit a hlavních cílů rozvoje města, bude územní plán moci stanovit pořadí změn v území. Například v lokalitě, kde se počítá s výraznou výstavbou, určí plán plochy, jejichž zastavěnost bude podmiňovat výstavbu na jiných plochách. To by například pomůže zpomalit rozšiřování zástavby do volné krajiny na okraji Prahy.\n\nSpecifickou pozornost bude Metropolitní plán věnovat veřejným prostranstvím, která budou vymezena v samostatné vrstvě Metropolitního plánu. Zadání Metropolitního plánu říká, že: \"Kvalitativnímu standardu veřejných prostranství a jejich logice je nutné podřídit jak vedení dopravní i technické infrastruktury, tak jednotlivé stavby a stavební celky.\" Veřejná prostranství budou hierarchizována například na veřejné prostranství celopražského významu, veřejné prostranství důležité pro městskou část, nebo veřejné prostranství, které má formu parku, i když parkem oficiálně není. Ve schváleném zadání Metropolitního plánu se píše: \"Jako součást urbanistické koncepce územní plán zohlední a bude respektovat plošný rozsah a režim ochrany historických zahrad a parků, drobné plochy s parkovými úpravami budou vymezeny jako součást jiných veřejných prostranství.\"\n\nV případě, když bude potřeba řešit podrobnost, kterou návrh Metropolitního plánu nezahrnuje, přijde na řadu stavební zákon. Ten nabízí tři nástroje pro podrobnější plánování území: územní studie, regulační plán a územní plán části Prahy.\nV případě Prahy umožňuje stavební zákon (č. 183/2006 Sb., o územním plánování a stavebním řádu, ve znění pozdějších předpisů) dvouúrovňové pojetí územního plánu. Aby byla jasně a nezaměnitelně odlišena „horní“ úroveň (celé město) od úrovně „dolní“ (vymezená část města) užívá se nadále pro účely pořízení a vydání Územního plánu hl. m. Prahy v obou plánovacích úrovních (zejména pak při formulování konkrétních požadavků) legislativní zkratka: Metropolitní plán hl. m. Prahy. \n\nProjednávání návrhu Metropolitního plánu je několikaletý proces, který by však měl být hotov do roku 2022, protože podle stavebního zákona musí nový územní plán Prahy začít platit nejpozději 1. 1. 2023. Pokud by se to do té doby nestihlo, budou se stavební úřady řídit nadřazenou územně plánovací dokumentací - Zásadami územního rozvoje.\n\nDo procesu projednávání plánu se mohou zapojit i občané a to ve dvou fázích - v tzv. společném jednání a v tzv. veřejném projednávání. Na základě výsledků projednání připomínek, které zpracuje pořizovatel se zpracovatelem, pak zpracovatel návrh plánu upraví.\n\nKoncept odůvodnění Metropolitního plánu je podkladem pro předběžnou diskusi o metodice plánu, o možnostech návrhu, o způsobu možných řešení problémů Prahy a její metropolitní oblasti.\n\n Jeho první část, skládající se z 12 sešitů a 8 výkresů, byla zveřejněna na v dubnu 2014:\n\n"}
{"id": "902530", "url": "https://cs.wikipedia.org/wiki?curid=902530", "title": "Fotbalista roku", "text": "Fotbalista roku\n\nFotbalista roku v zemích:\n\nmezinárodní aj. ocenění:\n"}
{"id": "902534", "url": "https://cs.wikipedia.org/wiki?curid=902534", "title": "Alexandr Mensdorff-Pouilly", "text": "Alexandr Mensdorff-Pouilly\n\nAlexander hrabě Mensdorff-Pouilly, od roku 1868 první \"kníže z Ditrichštejna na Mikulově\" (4. srpna 1813 Coburg – 14. února 1871 Praha) byl rakouský státník a ministr zahraničí; český místodržitel.\n\nAlexandr Mensdorff-Pouilly byl synem generála Emmanuela Mensdorf-Pouilly (1777–1852) z nerovného sňatku s princeznou Sofií Sasko-Kobursko-Saalfedskou. Stal se tak blízkým příbuzným mnoha evropských monarchů – jeho bratranci byli princ Albert, manžel britské královny Viktorie, Ferdinand II. Portugalský, manžel portugalské královny Marie II., a belgický král Leopold II. Sestřenice Charlotta se provdala za mexického císaře Maxmiliána.\n\nRoku 1829 vstoupil do armády, kdy v roce 1836 byl povýšen do hodnosti rytmistra, v roce 1844 v hodnosti majora. Účastnil se v letech 1848–1849 bojů v Itálii a Uhrách. Roku 1850 dosáhl hodnosti generálmajora.\n\nV roce 1851 působil jako komisař ve Šlesvicku-Holštýnsku. Roku 1852 byl jmenován rakouským vyslancem v Petrohradě a v roce 1853 odvolán. Následně žil v Anglii. Po návratu z Anglie působil jako velitel 7. armády. Roku 1859 byl povýšen do hodnosti podmaršálka. Během povstání v Polsku 1863 byl generálním guvernérem v Haliči. Roku 1864 byl povolán na post ministra zahraničních věcí, který vykonával až do roku 1866, kdy Rakousko ztratilo celé Benátsko. Roku 1870 se stal velícím generálem v Záhřebu a následně v Praze.\n\nJako jeden z dědiců obrovského majetku vymřelého rodu Ditrichštejnů získal v roce 1868 nárok na knížecí titul se jménem Dietrichstein-Mensdorff-Pouilly. S manželkou Alexandrinou „Aline“ von Dietrichstein-Proskau-Leslie (1824–1906) měl syny Huga, dědice knížecího titulu, a Alberta, dlouholetého velvyslance v Londýně.\n\n\n"}
{"id": "902538", "url": "https://cs.wikipedia.org/wiki?curid=902538", "title": "Fotbalista roku (Rakousko)", "text": "Fotbalista roku (Rakousko)\n\nOcenění Fotbalista roku () je v Rakousku udělováno od roku 1984, od té doby se koná každoročně. Je organizováno agenturou APA (Austrian Press Agency). Trenéři a sportovní ředitelé rakouských bundesligových klubů nominují každý tři hráče působící v Rakousku (nebo pocházející z Rakouska). Hráč, který dostane nejvíc hlasů, získává ocenění.\n\nPrvním vítězem se stal Herbert Prohaska, vítězem za rok 2016 je David Alaba z FC Bayern Mnichov.\n\n"}
{"id": "902545", "url": "https://cs.wikipedia.org/wiki?curid=902545", "title": "Luigi Poggi", "text": "Luigi Poggi\n\nLuigi kardinál Poggi (25. listopadu 1917 Piacenza – 4. května 2010 Řím) byl italský římskokatolický kněz, vatikánský diplomat a úředník římské kurie, kardinál.\nKněžské svěcení přijal 28. července 1940. Následující dva roky působil v rodné diecézi Piacenza, poté pokračoval ve studiích v Římě. Od roku 1945 začal pracovat ve státním sekretariátu ve Vatikánu v sekci vztahů se státy. V letech 1963 až 1964 jednal v Tunisku o vzájemných vztazích mezi místní vládou a Vatikánem. Příslušná dohoda byla podepsána v roce 1964.\n\nV dubnu 1965 byl jmenován titulárním arcibiskupem a zároveň apoštolským delegátem ve střední Africe. Biskupské svěcení mu udělil tehdejší státní sekretář Amleto Giovanni Cicognani. V květnu 1969 byl jmenován nunciem v Peru. Od srpna 1973 působil jako vyslanec se zvláštními pravomocemi pro obnovení vztahů se socialistickými státy – Polskem, Maďarskem, Československem, Rumunskem a Bulharskem. Od února 1975 byl vedoucím vatikánské delegace pro stálé pracovní konmtakty s Polskem. V letech 1986 až 1992 působil jako nuncius v Itálii.\n\nV dubnu 1992 přešel do služby v Papežské kurii. Vystřídal ve funkci proarchiváře a proknihovníka Římskokatolické církve kardinála Ortase.\nPři konzistoři v listopadu 1994 ho papež Jan Pavel II. jmenoval kardinálem. Po této nominaci se stal plnoprávným prefektem vatikánské knihovny a vatikánských archivů. Na odpočinek odešel v březnu 1998. V letech 2002 až 2005 zastával funkci kardinála-protojáhna.\n"}
{"id": "902546", "url": "https://cs.wikipedia.org/wiki?curid=902546", "title": "Galerie 3x3", "text": "Galerie 3x3\n\nGalerie 3x3 je prostor pro prezentaci současného mladého umění nacházející se v Liberci. \n\nTento prostor dříve fungoval jako šatna Malého divadla Františka Xavera Šaldy. Na začátku listopadu 2010 získal novou dimenzi a trojice umělců a kurátorů zde začala prezentovat výstavy nejrůznějších uměleckých projektů přesahujících zdaleka hranice libereckého regionu. Název Galerie 3x3 také odkazuje k velikosti prostoru, jenž nabízí. Projekt 3x3 vznikl původně z iniciativy studentů a absolventů českých uměleckých škol Andrey Pekárkové a Tomáše Dianišky. Na základě jejich zkušeností s provozem tohoto již konkrétního prostoru vzniká vize vytvoření pravidelně a dlouhodobě fungující Galerie 3x3. Do umělecké rady, která později k projektu vzniká, se připojují Helena Krásová a Jan Nálepa. \nČinnost galerie v prostoru divadla, v té době ještě nespecifického galerijního prostoru, byla zahájena na jaře roku 2010 výstavou vizuální umělkyně Andrey Pekárkové alias AKA 47 s názvem 3x3 art+time+space/hardecore.\n\nVýstavní plán je pečlivě připravován již zmíněnou uměleckou radou, která si předsevzala poměrně nelehký úkol, totiž představit libereckému publiku aktuální tendence současného českého umění mladé generace. Galerie se zaměřuje spíše na výstavy monografického typu a klade důraz na jednotlivé projekty studentů uměleckých škol, začínajících umělců i těch již etablovaných. Oříškem pro vybrané autory i kurátory bývá ona specifická velikost prostoru, se kterou se musí vypořádat, aby posléze mohli libereckému publiku předvést to nejlepší z jejich aktuální práce. \n\n\n\n\n\nhttp://document.li/yxex\n\nhttp://liberecky.denik.cz/kultura_region/male-divadlo-jak-ho-neznate-maji-zde-dve-nove-gale.html\n\nhttp://www.czechoriginalfashion.cz/clanek/reportaz/radioaktivni-pot-cista-krasa-aneb-marius-konvoj-v-liberecke-galerii-3x3\n\nhttp://www.youtube.com/watch?v=JpJ8ifETcoA\n\n"}
{"id": "902549", "url": "https://cs.wikipedia.org/wiki?curid=902549", "title": "Jednorožec, gorgona a mantikora", "text": "Jednorožec, gorgona a mantikora\n\nJednorožec, gorgona a mantikora aneb Tři neděle básníka (v anglickém originále ) je „madrigalová bajka“ pro sbor, deset tanečníků a devět nástrojů s hudbou a původním libretem italskoamerického skladatele Giana Carla Menottiho. Zakládá se na žánru italské madrigalové komedie z 16. století a sestává z prologu a dvanácti madrigalů proložených šesti hudebními (tančenými) mezihrami. Jednorožec, gorgona a mantikora v názvu díla jsou alegoriemi pro tři etapy života protagonisty příběhu, podivného básníka, který chová bájné bytosti jako domácí zvířata. Premiéra díla se konala ve Washingtonu v Coolidgeově auditoriu Knihovny Kongresu dne 19. října 1956.\n\n\"Jednorožce, gorgonu a mantikoru\" objednala v roce 1956 nadace Elizabeth Sprague Coolidge Foundation pro 12. festival komorní hudby ve Washingtonu. Při sestavování libreta Menotti využil starší skici, kterou si načrtl po čtení T. H. (=Terence Hanbury) Whitovy knihy \"Bestiář\" () z roku 1954, překladu středověkého latinského bestiáře. Obsahem je komický, ale vposledku melancholický útok na „netečné vrahy básníkových snů“: otrockou společenskou konformnost a snadnost, s jakou je odvrhováno to, co je „nemódní“. Jak shledala řada komentátorů a potvrdíl sám Menotti, autor se v příběhu silně identifikuje s básníkem. Tři bytosti z názvu jsou alegorickými reprezentacemi etap básníkova života, přičemž jednorožec symbolizuje krásu a přísliby mládí, gorgona úspěch a povýšenost středního věku a mantikora představuje ostýchavou osamělost stáří.\n\nPřestože libreto je napsáno v angličtině, sleduje Menottiho dílo vzor italské madrigalové komedie neboli \"commedia harmonica\" ze 16. století, která byla jedním z předchůdců operního žánru a jejímž typickým představitelem je \"L'Amfiparnaso\" Orazia Vecchiho. Na rozdíl od běžných oper je veškerý zpěv sborový, zcela bez sólových úloh. (Rozsáhlé sborové pasáže však charakterizují i obě bezprostředně předcházející Menottiho díla, opery \"Amahl a noční návštěvníci\" a \"Svatá z Bleecker Street\".) I když tanec byl od počátku zamýšlen jako integrální součást díla, Menotti se zdráhal označovat je jako balet a nakonec se rozhodl pro žánrové označení „madrigalová bajka“. Hudbu složil prakticky na poslední chvíli a posílal madrigaly choreografovi Johnu Butlerovi postupně, jak je dokončoval. Dvanáctý a poslední madrigal byl dokončen teprve týden a první úplná zkouška se konala pouhé čtyři dny před premiérou.\n\nSvětová premiéra se konala v Coolidgeově auditoriu (budova Thomase Jeffersona) Knihovny Kongresu. Dirigoval ji Paul Callaway (který na poslední chvíli zastoupil Thomase Schipperse, jenž byl příliš zaneprázdněn, než aby mohl dílo dokončované na poslední chvíli řádně nastudovat), choreografii provedl John Butler a představení se konala 19., 20. a 21. října 1956 s příznivým ohlasem u kritiky i obecenstva. Newyorskou premiéru uvedl New York City Ballet dne 15. ledna 1957 v inscenaci dirigované Thomasem Schippersen a v choreografii Johna Butlera. Úlohu Básníka v této inscenaci tančil Nicholas Magallanes a tři bájné bytosti tančili Arthur Mitchell (Jednorožec), Eugene Tanner (Gorgona) a Richard Thomas (Mantikora). Od té doby byli \"Jednorožec, gorgona a mantikora\" mnohokrát uvedeni jak v plné baletní podobě, tak (častěji) pouze jako sborové dílo. Bostonskou premiéru nastudoval v roce 1972 sbor Boston Cecilia, který ji uvedl opět v roce 1996 v inscenaci ve Sanders Theatre; tato inscenace byla základem pro studiovou nahrávku pořízenou tímto sborem následujícího roku.\n\nZ inscenací v 21. století lze jmenovat tu v Reno v podání Nevada Opera a Sierra Nevada Ballet v roce 2007; v italském Spoletu na Festivalu dvou světů rovněž v roce 2007; a ve Washingtonu, D.C. v podání sboru Cantate Chamber Singers a baletního souboru Bowen McCauley Dance v roce 2009. Při příležitosti stého výročí Menottiho narození roku 2011 se konala představení v Seattlu v podání vokálního souboru The Esoterics, v Tucsonu v podání The Arizona Choir v Lublani v nastudování Slovinského národního divadla opery a baletu (na Lublaňském hradě, první představení už v roce 2010).\n\"Jednorožec, gorgona a mantikora\" sestává z prologu a dvanácti madrigalů, které vyprávějí ucelený příběh. Jsou zpívané (většinou \"a cappella\") 24-hlasým smíšeným sborem (SATB) a proložené šesti instrumentálními mezihrami. Žánrově je lze obtížně zařadit; muzikolog David Patmore hovoří o kombinaci masky, baletu a komorní hudby. Provozované dílo trvá přibližně 45 minut a je instrumentováno pro komorní soubor sestávající z pěti dechových nástrojů (flétna, klarinet, hoboj, fagot a trubka), dvou nižších smyčcových nástrojů (violoncello a kontrabas), harfy a bicí soupravy.\n\nMenotti sám popsal obsah a poselství díla takto: „Ve skutečnosti je \"Jednorožec, gorgona a mantikora\" symbolické dílo o životě umělce. Jednorožec je jeho mládí, gorgona střední věk a mantikora stáří. Básník má tyto tři nestvůry a vždycky, když už má všeho dost, přejde z jedné periody do druhé. Nejprve zabije jednorožce, nebo alespoň tvrdí lidem, že ho zabil. Pak zabije gorgonu, pak mantikoru. Všichni ho následují; kdokoli ho kopíroval a pořídil si jednorožce a gorgony a mantikory, zabije svoje mantikory a gorgony a jednorožce. Ale když básník nakonec umírá, jdou do jeho domu a zjistí, že on má stále všechny tři bytosti. Pro umělce je každé dílo, které vytvoří, částí jeho vlastního vývoje, a když se mě lidé ptají: „Které je vaše nejoblíbenější dílo?“, nevím. Všechna představují nějakou radost, nějaké utrpení.“\n\nKritik \"Time Magazine\", který byl přítomen světové premiéře, popsal hudbu \"Jednorožce\" jako „zvláštní a podmanivá kombinace starých kontrapunktových harmonií a kousavých, moderních, dramatických hodnot“. Týž kritik zvláště ocenil melancholickou krásu dvanáctého a posledního madrigalu, kdy sbor zpívá „téměř liturgicky, jakoby každý hlas byl jednou píšťalou varhan“. Podle kritika \"Boston Globe\" R. Dyera „Menottiho zhudebnění slov je vždy profesionálně přesné a to, jak zvládl celou škálu renesančních sborových technik, svědčí o jeho teoretické průpravě a jeho kázni“.\n\nMenotti o dvanáctém madrigalu řekl: „Je to to nejvíce niterně a osobně procítěné, co jsem kdy napsal. Je to něco, co bych si přál pro svůj pohřeb.“ Tři věky života spojené s bájnými stvořeními skladatel identifikoval navíc se třemi zeměmi, v nichž strávil většinu svého života: „Itálie je můj jednorožec, Amerika má gorgona a Skotsko má mantikora.“ Tento madrigal byl rovněž zpíván roku 1981 na pohřbu skladatele Samuela Barbera, který byl po mnoho let Menottiho milencem.\n\n\"Jednorožec, gorgona a mantikora\" byli označeni jako jedno z Menottiho nejpromyšlenějších a nejpoutavějších děl, i respektovaná encyklopedie \"The New Grove Dictionary of Opera\" je charakterizuje jako jedno z Menottiho nejkouzelnějších děl.\n\n\n\n"}
{"id": "902553", "url": "https://cs.wikipedia.org/wiki?curid=902553", "title": "Stolby", "text": "Stolby\n\nStolby (rusky celým názvem Госудaрственный прирoдный заповeдник «Столбы») je rozlehlá přírodní rezervace na severozápadních výběžcích Východních Sajan ve Středosibiřské vysočině poblíž města Krasnojarsk v Ruské federaci. Rezervaci o rozloze 472,19 (původně 471,54) km², založenou v roce 1925, tvoří tajga mezi řekami Mana a Jenisej.\n\nChráněné území se nachází v sousedství městské zástavby při jižním okraji krajské metropole Krasnojarska. Přirozené hranice rezervace tvoří pravostranné přítoky Jeniseje – řeka Bazaicha (\"Базаиха\") na severovýchodě a na jihi a jihozápadě řeky Mana (\"Мана\") a Bolšaja Slizněva (\"Большая Слизнева\"). Na severu je území zčásti ohraničeno tokem Jeniseje a železniční trati, která mezi Krasnojarskem a Divnogorskem vede souběžně s řekou.\n\nZ geologického hlediska jsou hlavními horninami na území rezervace hlubinné magmatické horniny žula a syenit. Významným geomorfologickým prvkem rezervace jsou syenitové svědecké vrchy (rusky \"останцы\"). Nacházejí se zde vysoké skalní věže, podle nichž vznikl název rezervace S\"tolby\" (t. j. česky \"sloupy\").\n\nV rezervaci převládají lesy, v nichž rostou především jedle. Na území rezervace bylo zaregistrováno 740 druhů cévnatých rostlin a 260 druhů mechů.\n\nMezi druhy, zapsané v Červené knize Ruské federace, patří například vzácné orchideje \"Neottianthe cucullata,\" prstnatec májový, vstavač vojenský a \"Calypso bulbosa\" z čeledi vstavačovitých, střevíčník pantoflíček, střevíčník velkokvětý (\"Cypripedium macranthos\") a kavyl Ivanův.\n\nV rezervaci žijí jednak zástupci tajgy (sobol asijský, kabar pižmový, burunduk páskovaný, hraboš lesní, jeřábek lesní) a také zástupci lesostepí (srnec sibiřský, sysel dlouhoocasý, tchoř stepní). Z chráněných druhů dravců se zde vyskytuje například orlovec říční, orel skalní, raroh velký a sokol stěhovavý.\n\nNa území rezervace se nachází krasnojarská zoologická zahrada \"Rojev ručej\" (\"Красноярский парк флоры и фауны „Роев ручей“\"), jejímž předchůdcem byl tzv. \"Ž\"ivý koutek\"\" (\"\"Живой уголок\"\"), založený v roce 1947. Z hlediska počtu chovaných druhů živočichů je krajsnojarská zahrada po moskevské ZOO druhou největší zoologickou zahradou v Rusku.\n\nVědecký zájem o oblast Stolbů má třistaletou historii. V letech 1720 – 1727 v okolí Krasnojarska bádal německý lékař a botanik Daniel Gottlieb Messerschmidt, který na základě pověření cara Petra I. prováděl výzkum přírodního bohatství Ruska. V letech 1733 – 1734 Stolby navštivil dánský mořeplavec Vitus Bering během své druhé expedice do východních oblastí Sibiře a o rok později sem zavítali německý badatel, přírodovědec a etnograf Johann Georg Gmelin a ruský botanik, etnograf a geograf Sergej Petrovič Krašennikov, který akademika Gmelina doprovázel v rámci suchozemské části Beringovy druhé kamčatské expedice. V období let 1771 – 1773 strávil v Krasnojarsku více než rok německý encyklopedista, přírodovědec a cestovatel Peter Simon Pallas, který zde napsal několik monografií o sibiřské flóře a fauně.\n\nNa začátku 30. let 19. století propukla v okolí Krasnojarska zlatá horečka. Z té doby (od slova rýt, rusky \"рыть\") pochází pojmenování jedné z lokalit \"Роев ручей\" (\"ручей\" = \"potok\"). V téže době se na tuto oblast také začala soustřeďovat pozornost lovců kožešinové zvěře (např. sobolů, lišek a dalších zvířat).\n\nV 70. a 80. letech 19. století profesor krasnojarského gymnázia Ivan Timofejevič Savenkov začal organizovat výpravy středoškoláků do okolí Stolbů. Zpracoval topografický popis území Stolbů, který se stal v budoucnu základní příručkou geologů, působících na Sibiři. V roce 1886 I. T. Savenkov vydal publikaci o geologické stavbě okolí Krasnojarska.\n\nNa základě iniciativy místních obyvatel výkonný výbor Jenisejské gubernie 30. června 1925 vydal vyhlášku o zřízení přírodní rezervace Stolby.\n\nOd počátku 21. století příslušné ruské orgány usilují o zapsání přírodní rezervace Stolby na seznam Světového dědictví UNESCO (návrh byl podán 6. 3. 2007).\n\nNa hranice chráněného území se lze dostat veřejnou dopravou, konkrétně do zastávky \"Turbaza\" (\"Турбаза\"), kam zajíždějí autobusy krasnojarské městské hromadné dopravy. Území Stolbů je oblíbeným výletním cílem obyvatel Krasnojarska již zhruba od poloviny 19. století. Neformálně se na tomto území rozlišují dvě oblasti: \"Stolby\" a \"Divoké Stolby\" (\"Дикие столбы\"). Zatímco \"Stolby\" jsou turistům otevřené, \"Divoké Stolby\" představují nedostupnou oblast v hloubí rezervace, kam je přístup omezen. Podle formálnějšího rozdělení se jedná o tři oblasti:\n\n\"Stolbismus\" byl od 19. století chápán jako sociokulturní fenomén, resp. způsob života, spojený s krasnojarskými Stolby, s horolezeckými aktivitami ve zdejším terénu a neformálním společenstvím lidí, vyznávajícím tento způsob trávení volného času. Vznik \"stolbismu\" spadá do poloviny 19. století, kdy kromě výletníků začali přicházet do této oblasti první lezci. Postupně si tento okruh nadšenců vypracoval vlastní pravidla, přičemž jedním z nejdůležitějších bylo, že \"stolbisté\" zásadně dávali přednost volnému lezení po skalách bez jištění, výstup jiným způsobem se nepočítal. Jak uvádějí historické záznamy, mezi \"stolbisty\", což byli lidé nejrůznějších profesí a vzdělání, převládalo volnomyšlenkářství a odpor vůči vládnoucímu režimu – což platilo jak v období carské vlády, tak i později v době stalinismu. Výrazem toho byla m. j. i řada politicky motivovaných nápisů a hesel, které \"stolbisté\" po sobě zanechali na skalách – ne náhodou nejpopulárnějším z nich byl stále obnovovaný nápis \"Svoboda\". \"Stolbisté\" později stáli při zakládání organizovaného horolezectví v zemi a řada z nich dosáhla v tomto sportovním oboru mistrovských titulů.\n\n\n"}
{"id": "902556", "url": "https://cs.wikipedia.org/wiki?curid=902556", "title": "Abbeville (Georgie)", "text": "Abbeville (Georgie)\n\nAbbeville je město v okrese Wilcox County v Georgii ve Spojených státech amerických. Patří do oblasti metropolitní Georgie. V roce 2011 zde bydlelo 2195 obyvatel. Abbeville je sídelním městem Wilcox County.\n\nPodle sčítání lidí v roce 2000, žilo v Abbeville 2298 obyvatel, 373 domácností, a 225 rodin. V roce 2011 žilo v Abbeville 2333 mužů (80,1%), a 582 žen (19,9%). Průměrný věk obyvatele je 38 let.\n"}
{"id": "902562", "url": "https://cs.wikipedia.org/wiki?curid=902562", "title": "Kostel svaté Maří Magdalény (Kuřim)", "text": "Kostel svaté Maří Magdalény (Kuřim)\n\nKostel svaté Maří Magdalény je římskokatolický chrám ve městě Kuřim v okrese Brno-venkov. Je chráněn jako kulturní památka České republiky. Je farním kostelem kuřimské farnosti.\n\nKuřimský kostel založil král Přemysl Otakar I. před rokem 1226. Jednalo se o jednoduchou jednolodní stavbu, z niž se dochovala východní část severní zdi lodi s částí zdi kněžiště. Asi ve druhé polovině 15. století byla k severní straně chrámu přistavěna současná hranolová věž. Zřejmě před polovinou 18. století byl Mořicem Grimmem zpracován projekt na celkovou barokní přestavbu kostela. K té došlo v letech 1766–1772, není však jisté, zda byly využity Grimmovy plány. Ze starého chrámu zbyla pouze věž a část severní zdi, jinak byl kostel postaven zcela nově jako jednolodní s odsazeným presbytářem ukončeným apsidou. K severní i jižní zdi kněžiště přiléhají malé útvary obdélného půdorysu, v jižním se původně nacházela sakristie, která byla později přemístěna do severního přístavku, kde do té doby zřejmě byla kaple. Před vchodem v jižní zdi lodi stojí malá předsíň.\n\nDo roku 1833 se kolem kostela nacházel hřbitov.\n"}
{"id": "902581", "url": "https://cs.wikipedia.org/wiki?curid=902581", "title": "Libice nad Doubravou (zámek)", "text": "Libice nad Doubravou (zámek)\n\nZámek Libice nad Doubravou stojí v centru městyse Libice nad Doubravou, v ulici Zámecká, nedaleko náměstí sv. Jiljí. Od roku 1987 je chráněn jako kulturní památka.\n\nZámek byl vystavěn někdy po roce 1709 v barokním stylu Václavem Rudolfem Haugvicem. Z této doby se dochovaly pouze klenby v přízemí zámku. Tehdy se jednalo patrně o patrovou budovu o půdorysu obdélníka s navazujícími hospodářskými budovami. V letech 1862-1864 k němu nechal Benedikt Boleslavský z Rittersteinu přistavět severní trakt s věžičkou a zároveň prošel novogotickou přestavbou. V následujících letech se zde vystřídala celá řada majitelů, mezi nimi i Karel Gürtler z Kleebornu. Od roku 1925 zámek vlastnil ing. Jaroslav Hostan, kterému byl po revoluci navrácen. Ten jej obratem prodal.\n\nV roce 2008 zámek zakoupila společnost Archatt, která již zrekonstruovala několik objektů, mj. i pivovar v Dalešicích. V roce 2009 se situace okolo zámku ocitla u soudu, neboť jeden z věřitelů jednoho z předchozích majitelů žádal, aby byl zámek tomuto dlužníku navrácen.\nV roce 2011 se společnost rozhodla provést kompletní rekonstrukci objektu. Ve stejném roce zažádala o dotace u ministerstva kultury (cca 250 000 Kč) a u Kraje Vysočina (cca 230 000 Kč). Sama společnost chtěla do první etapy oprav investovat 2 mil. Kč. V první etapě měla projít kompletní rekonstrukcí střecha a krovy zámecké budovy. K dokončení první etapy rekonstrukce zámku by mělo dojít v roce 2013.\n\nZámecká ulice, která vede okolo zámku, ústí na silnici II/344 od Chotěboře na Hranice. U zámku začíná žlutě značená turistická stezka taktéž na Hranice a vede okolo něj zelená turistická značka od Libické Lhotky na Suchou.\n\n"}
{"id": "902584", "url": "https://cs.wikipedia.org/wiki?curid=902584", "title": "Oldřich Kapler", "text": "Oldřich Kapler\n\nOldřich Kapler (* 29. prosince 1915 Ivančice – 4. března 1998 Opava) byl český přírodovědec.\n\nAč dokumenty uvádějí, že se narodil 29. prosince, na svět přišel až 30. prosince před 2. hodinou ranní, v č.p. 43 na Malém rynku. Byl pokřtěn strýcem páterem Karlem Tirayem.\nMalý Ola se přestěhoval na Drůbeží trh do sousedství strýčka pátera Karla, který tam bydlel se sestrou Julií, neteří a matčinou sestrou Lídou. Vzdělaná rodina dala směr jeho dalšímu životu. Ještě před tím, než uměl číst, poznával díky strýčkovi v knihách a herbářích Polívky, Mikana, Exlera a Noska mnoho rostlin a živočichů. Tetičky učitelky jej zasvětily do umění kresby tužkou, uhlem i perem. Vše co viděl, srovnával s tím, co už znal, poznamenal si to i nakreslil a tomuto způsobu studia přírody zůstal věrný po celý život. Doma měl stále v nádržkách ze sklenic nějaké živočichy, čolky, mloky, larvy a housenky a s tím vystačil až do měšťanky. Tam se jej ujal velice dobrý učitel Alois Švarc, který jej nechal v přestávkách i po vyučování bádat v kabinetu, kde i mnoho přírodnin a školních pomůcek opravil, přerovnal, zařadil do systému či i přepreparoval, bylo-li třeba. Tam také poprvé poznal krásy života vyhynulého – paleontologie.\n\nV roce 1931 ukončil měšťanku a odešel do učení na vodoinstalatéra u Františka Žáka v Brně. Přesto prolézal Stránskou skálu a usazeniny v Židlochovicích a stal se „renomovaným“ dodavatelem zkamenělin do Zemského muzea, kam nálezy donášel už vypreparované a mnohdy i určené.\n\nPo vyučení v krizovém roce 1934 rozšířil řady nezaměstnaných, ale díky tomu, že jeho znalosti a dovednosti se dostávaly do povědomí, dovolili mu v ivančické měšťance i v jiných ústavech za drobný peníz zpracovat sbírky zkamenělin a recentních měkkýšů. Při jejich určování se seznámil s mnoha učenci ze Zemského muzea v Brně. Zpracoval přes 200 druhů zkamenělin včetně několika diluviálních kostí, když zpracování ramenní kosti prehistorického desmana ze Stránské skály mu už zajistilo určitý věhlas. Mohl studovat muzejní knihy a sbírky, a stále se tak zdokonalovat.\n\nV roce 1935 podal žádost o přijetí za volontéra při Zemském muzeu, ale až po dvou letech, na žádost profesora Dr. Karla Absolona, byla na zasedání zemského výboru projednána s rozhodnutím, že bude přijat hned, jakmile to finance dovolí. Tak zatím mnohdy i bezplatně zpracovával přírodniny v muzeu v Ivančicích i na různých školách.\n\nPři těchto činnostech stále pracoval i na svých zoologických „projektech“, byl i několikrát požádán různými spolky o přednášku (např. pro spolek Pterophylum či Naturfreunde), kde přednášel i německy, kterýžto jazyk se z měšťanské podoby doučil samostudiem na velice slušnou úroveň. Začal studovat vodní živočichy žijící v kalužích, zejména lupenonohé bezobratlé. Seznámil se s profesorem Brunem Valouškem z mužského učitelského ústavu a k jedné jeho práci nakreslil názornou tabuli 75 kreseb terciérních dírkovců. Naučil se odchovávat různé živočichy z přineseného bahna z kaluží. O lupenonohých z vlastních chovů a pozorování sestavil svůj první článek pro časopis „Vesmír“.\n\nV roce 1937 nastoupil Oldřich Kapler vojenskou prezenční službu u 5. leteckého pluku jako palubní radista. Při kurzu radistů v Kutné hoře stačil probádat temnější křídové útvary, za pobytu v Hradci Králové studoval hydrobiologii, v Kuchyni u Malacek zkoumal i místní step. To už také publikoval a po jednom příspěvku do „Přírody“ si jej pozval profesor Absolon a nabídl mu možnost studií v jeho knihovnách. Od té doby mu rovněž korigoval jeho články.\n\nV roce 1939 nastoupil na místo kustoda přírodnin v krajinském, dnes městském muzeu v Ivančicích, kde několik let zpracovával a třídil přírodovědný materiál. Tam zůstal až do nasazení do Reichu. Ani totální nasazení u říšských drah, hrůzy války neuhasily jeho badatelskou činnost. Zaznamenával vše, co viděl jak ve Štětíně, na pobřeží Baltu, hledal a nacházel živočichy zalité v jantaru.\n\nV Německu potkal i svou budoucí ženu, Polku, Hanku Kocieckou. Přežili těžká bombardování i útrapy válečných přesunů, rozdělení i trvalé odloučení před koncem války, kdy se jeho žena vrátila do Polska, aby pečovala o svého ochrnutého otce. Stále si psali, pokud to válka dovolila, ale sešli se až poté, co skončila. To už paní Růžena Kaplerová bydlela v Brně, kde měla v nájmu cukrárnu. Otec Raimund zůstal v Ivančicích, kde pečoval o svou nemohoucí sestru Pepinu.\n\nOldřich pak začal pracovat ve Slezském (Zemském) muzeu v Opavě, které bylo totálně zničené stejně jako Opava sovětskými vojsky při dobývání Ostravy. Jako muzejní zřízenec s několika dalšími prohrabával sutiny, vše použitelné a opravitelné shromažďovali v jediné místnosti se střechou, kde vše čistil, třídil, znovu popisoval a ukládal do zachovalých muzejních skříní. Tak činil až do převratu, kdy ještě stihl s Edmundem Reitterem, světoznámým entomologem z Opavy, uspořádat výstavu \"Barevná krása motýlů\". Také absolvoval preparátorský kurz v Praze a postoupil na místo řádného preparátora Slezského muzea. Jeho největším preparátorským počinem se stala rekonstrukce prehistorického ptáka Archaeornis siemensi, sestrojená z peří a částí těl soudobých ptáků.\n\nPo roce 1947 byl z muzea vyhozen. Nastoupil jako svářeč po zaškolení do VŽKG – Vítkovických železáren Klementa Gottwalda. Ve volných chvílích a o nedělích prolézal na kole okolí Opavy, lovil v kalužích, kopal v lomech a na odkryvech, v opavských sádrovcích a sepisoval, porovnával a studoval. Na cestu už brával i postupně své čtyři syny. Odchod z muzea jej velice mrzel. Práce v továrně však byla daleko více finančně zajímavá. Jeho druhorozený syn Oldřich se později stal zdatným entomologem, také samoukem, při práci stavebního technika. Oldřich starší zase začal publikovat, o své poznatky se dělil s lidmi i v periodikách a to už nejen o přírodě. Zajímal se živě o dění ve svém okolí, nebál se i kritických glos, pokud je tehdejší tisk dovolil otisknout. Publikoval v Živě, Vesmíru, v denním tisku, vydával turistické průvodce po oblastech, kam posílaly své zaměstnance odbory VŽKG (Hvar, Krka, Rumunsko a.p.).\n\nV roce 1969 napsal knihu: Klíč k určování čsl. vodních plžů, kterou vydal Český svaz chovatelů. Za četné zlepšovací návrhy byl oceněn stříbrným a zlatým odznakem VŽKG. Když onemocněl tuberkulózou, léčil se v Paskově u Karviné a u své ženy.\n\nPo sametové revoluci začal Oldřich Kapler pracovat jako vedoucí přírodovědného kroužku při Stanici mladých přírodovědců v Opavě. Postavil tam ptačí voliéru a po získání vedení pro projekt mořského akvária i kroužek mořské akvaristiky. Za svou práci získal vyznamenání ministra školství – „Vzorný pracovník ve školství“. Rovněž byl doživotním Čestným členem Svazu ochránců přírody.\n\nNa jedné z cest po Řecku se mu podařilo najít nový druh kovaříka, který nese jeho vědecké jméno: \"Lacon kapleri\"\n\nO životě pod mořskou hladinou napsal svou druhou knihu. Populárně naučnou metodou zde představil vše, co je možné vidět v pobřežních vodách moří kolem Evropy, jak exponáty dopravit živé domů, jak zařídit mořská akvária a jak se o ně starat, a vše doplnil vlastními kresbami a ilustracemi odborníků ilustrátorů.\n\nOldřich Kapler odešel uprostřed rozdělané další knihy a spousty neutříděného materiálu 4. března 1998 ve věku 83 let.\n\nBibliografie Oldřicha Kaplera obsahuje více než 300 položek – jde o články, zprávy a populárně-vědné úvahy publikované v časopisech (Akvaristické listy, Vesmír, Živa, Příroda, Akvárium terárium, Časopis Slezského Muzea v Opavě, Entomologické listy aj.), ve sbornících, ročenkách a v novinách. Některé jeho články byly publikovány i v zahraničí a nebo z nich bylo hojně citováno.\n\nPozn.: SKPB – Sborník klubu přírodovědného v Brně, AL – Akvaristické listy Praha, AT – Akvárium terárium\n"}
{"id": "902589", "url": "https://cs.wikipedia.org/wiki?curid=902589", "title": "ÚDA Praha (basketbal)", "text": "ÚDA Praha (basketbal)\n\nÚDA Praha, dříve též ATK Praha, byl český vojenský basketbalový klub, který sídlil v pražských Dejvicích. V letech 1950-1953 startoval v československé basketbalové lize ve 4. ročnících (1950/51, 1951, 1952, 1953) pod názvem ATK Praha a skončil postupně na 6., 4., 5. a 2. místě. Poté klub již pod názvem ÚDA Praha vyhrál nejvyšší ligu celkem třikrát (v letech 1954, 1955, 1956) a patří mu v historických tabulkách československé ligy celkové 5. místo. Oporami mistrovského týmu byli zejména reprezentanti Miroslav Škeřík, Jaroslav Tetiva a Jaroslav Šíp.\n\nPři reorganizaci sportovních klubů státních ozbrojených složek byl v roce 1956 zrušen oddíl basketbalu. Plno hráčů přešlo do konkurenčního klubu Slovanu Orbis Praha, kde hned v následující sezóně vybojovali mistrovský titul.\n\nDukla v Praze na Julisce obnovila činnost a do československé ligy se vrátila v sezóně 1959/60 a pod názvem Dukla Dejvice (trenér D. Ozarčuk) skončila na 9. místě, když jejím nejlepším hráčem a střelcem byl reprezentant Boris Lukášik. V sezónách 1960/61 a 1963/64 (v té za ní hrál Václav Klaus) skončila na 12. místě ze 14 účastníků. V ostatních letech Dukla Dejvice startovala v československé 2. lize.\n\nV klubu hrála řada hráčů kteří reprezentovali Československo.\n\n\n\nZdroj: \n\n\n\nZdroj: \n\n\n\n"}
{"id": "902591", "url": "https://cs.wikipedia.org/wiki?curid=902591", "title": "Gabriella Dorio", "text": "Gabriella Dorio\n\nGabriella Doriová (nepřechýleně Gabriela Dorio) (* 27. června 1957 Veggiano, Benátsko) je bývalá italská atletka, běžkyně na střední tratě, olympijská vítězka v běhu na 1500 metrů z roku 1984.\n\nJejím prvním úspěchem byla stříbrná medaile na juniorském mistrovství Evropy v běhu na 1500 metrů v roce 1975. O rok později získala bronzovou medaili na mistrovství světa v přespolním běhu. O několik měsíců později startovala v olympijském finále v běhu na 1500 metrů, kde skončila šestá. Při druhém olympijském startu v Moskvě v roce 1980 doběhla v olympijském finále na 800 metrů osmá a umístila se čtvrtá v běhu na 1500 metrů.\n\nV dalším olympijském cyklu nejdříve v roce 1981 zvítězila na světové letní univerziádě v Bukurešti v běhu na 1500 metrů a získala stříbrnou medaili v běhu na 800 metrů. V roce 1982 zvítězila na halovém mistrovství Evropy v Miláně v běhu na 1500 metrů. Při evropském šampionátu pod širým nebem na podzim téhož roku vybojovala ve stejné disciplíně bronzovou medaili. V roce 1983 doběhla na halovém ME v Budapešti těsně pod stupni vítězů, na 4. místě a v Edmontonu obhájila univerzitní zlato v běhu na 1500 metrů. Životního úspěchu dosáhla na olympiádě v Los Angeles v roce 1984, když zvítězila ve finále na 1500 metrů.\n\n\n"}
{"id": "902592", "url": "https://cs.wikipedia.org/wiki?curid=902592", "title": "Niklas Moisander", "text": "Niklas Moisander\n\nNiklas Moisander (* 29. září 1985, Turku, Finsko) je finský fotbalový obránce a reprezentant, který hraje v klubu Werder Brémy. V letech 2012 a 2013 získal ve Finsku ocenění Fotbalista roku. Jeho dvojče Henrik je fotbalovým brankářem.\n\nNiklas začal svou kariéru ve finském klubu TPS Turku, odkud přestoupil do Nizozemska. Zde působil v mužstvech AFC Ajax, PEC Zwolle a AZ Alkmaar, se kterým vyhrál nizozemskou fotbalovou ligu i nizozemský Superpohár. Z Alkmaaru se vrátil v roce 2012 nazpět do Ajaxu jako náhrada za belgického reprezentanta Jana Vertonghena, který přestoupil do anglického Tottenhamu Hotspur. S Ajaxem se také stal mistrem Eredivisie, a sice v letech 2013 a 2014.\n\nV roce 2015 přestoupil do italského týmu UC Sampdoria z Janova.\n\nHrál za finské reprezentační výběry v kategoriích do 17, 19 a 21 let.\n\nV A-týmu Finska debutoval 29. května 2008 v přátelském střetnutí v Duisburgu proti Turecku, nastoupil na hřiště v 81. minutě. Finsko zápas prohrálo 0:2. Svůj první gól zaznamenal 10. října 2009 v kvalifikačním utkání proti hostujícímu Walesu a byl to vítězný gól na konečných 2:1 pro Finsko.\n\nV roce 2011 jej finský trenér Mixu Paatelainen učinil kapitánem mužstva, kapitánskou pásku převzal po Petri Pasanenovi.\n\n"}
{"id": "902598", "url": "https://cs.wikipedia.org/wiki?curid=902598", "title": "Acworth (Georgie)", "text": "Acworth (Georgie)\n\nAcworth je město v okrese Cobb County v Georgii ve Spojených státech amerických. V roce 2011 zde žilo 20 476 obyvatel. Acworth se nachází na úpatí hor na severu Georgie, u jihovýchodního břehu jezera Allatoona na řece Etowah.\n\nPodle sčítání lidí v roce 2000, žilo ve městě 13422 obyvatel, 5194 domácností, a 3589 rodin. V roce 2011 žilo ve městě 9738 mužů (47.6%), a 10738 žen (52.4%).\n"}
{"id": "902599", "url": "https://cs.wikipedia.org/wiki?curid=902599", "title": "Kuřim (zámek)", "text": "Kuřim (zámek)\n\nZámek Kuřim se nachází na západním okraji města Kuřim v okrese Brno-venkov. Komplex budov tvoří renesanční, tzv. Starý zámek z konce 16. století a novorenesanční Nový zámek z konce 19. století, propojených budovou kočárovny. Soubor je chráněn jako kulturní památka.\n\nSnad od 14. století zde stála tvrz, názory na její přesnou lokalizaci se různí. Stavebněhistorický průzkum J. Eliáše určil za dochovanou budovu tvrze větší část východního křídla Starého zámku, archeologický průzkum L. Belcrediho naopak považuje za zbytky tvrze základy, které archeologové nalezli ve sklepech jižního křídla. Obě možnosti se přitom vzájemně nevylučují. Tvrz je poprvé zmiňována až v roce 1547, kdy Kuřim s tvrzí získalo od dědiců zemřelého Zikmunda Nekeše z Landeka město Brno, které sem přemístilo správu městských statků. Protože původní tvrz prostorově nevyhovovala, byla nahrazena trojkřídlým jednopatrovým renesančním zámkem, který v letech 1592–1594 postavil Antonio Paris. Na nádvorní straně jižního křídla byla vytvořena arkádová lodžie, dvůr byl na severní straně uzavřen zdí, za kterou se nacházely hospodářské budovy. V 18. století byla k západnímu křídlu přistavěna kočárovna.\nSpráva brněnských statků zůstala na kuřimském zámku do roku 1884, poté zde byl umístěn městský dívčí sirotčinec. Pro rozšíření kapacity byl v letech 1888 a 1889 postaven tzv. Nový zámek, který je dlouhým západním spojovacím křídlem na místě kočárovny napojen na západní křídlo Starého zámku. Historizující Nový zámek byl postaven jako upravená zrcadlová kopie původní stavby, jedná se o trojkřídlou budovu, oproti renesančnímu zámku ovšem s velmi krátkými bočními křídly. Severní křídlo, které tvoří čelo nádvoří, disponuje v přízemí arkádovou chodbou. Podlouhlý dvůr mezi oběma stavbami je z východní strany uzavřen zdí.\n\nOd roku 1923 sídlil v zámku zemský ústav pro kojence a kojící matky, od roku 1948 domov mládeže a od roku 1951 zde působí Střední odborná škola a Střední odborné učiliště Kuřim, která také objekt vlastní. Bývalá konírna je využívána jako galerie současného umění, funguje zde také kavárna.\n\nV roce 2017 vznikla v prostorách zámku stálá výstava o historii města. Je zde mj. vystaven model kuřimského zámku v jeho renesanční podobě, který je vyrobený na 3D tiskárně, smírčí kámen objevený ve zdi kuřimského kostela nebo kostra z hrobu z doby kamenné, jenž se našel na území města.\n\n"}
{"id": "902601", "url": "https://cs.wikipedia.org/wiki?curid=902601", "title": "Okres Suchumi", "text": "Okres Suchumi\n\nOkres Suchumi je nižší územně-správní celek Abcházie, uznávaný jak abchazskou separatistickou vládou, tak centrální gruzínskou vládou v Tbilisi. Na západě sousedí s Okresem Gudauta a na východě s Okresem Gulripš. Na severní straně sousedí s Ruskem a z jihu je omýván Černým mořem. Okresním městem je Suchumi, které je zároveň hlavním městem celé Abcházie.\n\nV čele okresní rady stáli:\n\nV okresu žije podle sčítání lidu v roce 2011 74 445 obyvatel, z toho 62 914 obyvatel žije přímo v Suchumi. Před vypuknutím války mezi Gruzií a Abcházií v roce 1992 zde žilo 158 666 obyvatel, z nichž většina byli Gruzínci. Během války většina Gruzínského obyvatelstva emigrovala nebo byla zabita v rámci etnických čistek. Dnes Abcházci tvoří většinu obyvatel, ale drtivá většina žije přímo v Suchumi, kde tvoří 67,3 % obyvatelstva. Naopak ve zbytku regionu tvoří pouhých 30,4 % a jsou zde až druhou největší etnickou skupinou po Arménech, kterých je zde 56,1 %.\n\n\n"}
{"id": "902608", "url": "https://cs.wikipedia.org/wiki?curid=902608", "title": "Finetrading", "text": "Finetrading\n\nFinetrading je způsob, jak financovat oběžná aktiva bez zapojení banky. Finetradingová společnost, neboli finetrader, zde působí jako obchodní mezičlánek mezi dodavatelem a kupujícím a financuje domluvený nákup zboží. Finetrader po odeslání zboží kupujícímu vstupuje do obchodu a uhradí fakturu dodavatele. Současně finetrader vyměří kupující straně prodlouženou lhůtu splatnosti, např. 120 dnů. Dodavatel tak může okamžitě disponovat likvidními prostředky plynoucími z obchodu, zatímco odběratel, který využívá finetrading jako způsob financování, získá čas až do úplného zaplacení zboží. Za využívání finetradingu si finetrader účtuje individuální poplatky, tzv. prolongační poplatky, jejichž výše je závislá především na bonitě kupujícího a délce období, po které je kupující financován. Poplatky sestávají většinou z tzv. skonta a prolongačních poplatků, které jsou vypočítávány na denní bázi. Na období, v kterém obchod probíhá, uzavírá finetrader pojistnou smlouvu na krytí úvěrových rizik plynoucích z obchodu. Rozdíly od reverzního factoringu jsou uvedeny v části Srovnání s factoringem.\n\nFinetrading je služba, která umožňuje financování nákupu u společností, které potřebují pro svou výrobu zboží nebo suroviny. Poskytovatel služeb (finetrader) zde vystupuje jednak jako obchodní mezičlánek, neboť zboží na pokyn kupujícího nabývá, a jednak jako financující instituce, neboť obchod předfinancovává až do úplného zaplacení kupujícím. Předmětem financování je většinou movitý majetek, který je bilančně aktivován pouze po krátkou dobu, tedy oběžný majetek jakým je zboží, suroviny nebo hotové či nehotové výrobky. Finetrading je nově vytvořený výraz, jehož základ lze spatřovat v anglických slovech \"finance\" a \"trade\". Gerundium zakončené koncovkou -ing zde zdůrazňuje trvající aktivitu mezi smluvními partnery, tedy \"obchodování\". Finetrader vstupuje jako třetí strana do existujícího obchodního vztahu (dodavatel - odběratel) a umožňuje svým působením realizaci určitých obchodů.\n\nPoté, co se kupující a prodávající dohodnou na zapojení finetradera do nákupního procesu, bude uzavřena rámcová smlouva mezi oběma partnery. Finetrader přezkoumá podklady týkající se bonity odběratele a uzavře většinou na své náklady smlouvu o pojištění příslušných rizik. Následně může začít proces vlastního finetradingu (viz obrázek), který může být u různých poskytovatelů finetradingu různý. Většinou je proces následovný:\n\n\nVzhledem k pravidlům Basel II u nd Basel III je přístup k úvěrovému financování pro společnosti stále obtížnější. Proto nabývají u firem střední velikosti na významu alternativní, tedy mimobankovní způsoby financování. Zpravidla je možné financovat finetradingem nákupy, pokud roční objem nakupovaného zboží přesáhne 100.000 EUR; větší úvěrové rámce se pohybují většinou v řádech několika milionů EUR. Finetrading je tak vhodný pro širokou škálu společností střední velikosti. Je běžné, že nákupní úvěrové rámce jsou využívané během roku opakovaně, po zaplacení dlužné částky je tak úvěrová linka opět využitelná. Instrument je využíván především tam, kde může společnosti přinést flexibilitu během hospodářského cyklu: \n\n\n\n\nZa využívání finetradingu jsou účtované poplatky, jejichž výše je individuální a může se lišit u různých poskytovatelů. Jejich výše záleží především na druhu zboží, ročnímu objemu nákupů, četnosti nákupů, bonitě společnosti a celkové době využití. Většinou poskytovatelé finetradingu neúčtují úroky, jak je tomu běžné u bank, nýbrž poplatky, které tak představují vedlejší uznatelné náklady. Jako jednorázový poplatek je účtován zřizovací poplatek. Tím je zajištěno, že kupující bude celoročně disponovat nákupním úvěrovým rámcem. Průběžně jsou pak účtovány prolongační poplatky, jejichž výše závisí na tom, jak dlouho bude kupující strana potřebovat na zaplacení finetradingové společnosti. V typickém případě je výše poplatků rozdělena dle denních a měsíčních cyklů a stoupá s celkovou délkou období, po které je finetrading využíván. \n\nFinetrading je nový způsob financování ve srovnání s etablovanými alternativami jakými jsou například factoring, leasing nebo mezaninové financování. Finetrading financuje nákup jako takový.\n\nVe srovnání s factoringem jde finetrading o jeden krok dále. Nedochází zde k prodeji pohledávek, které při obchodě vznikají, nýbrž finetradingová společnost přebírá přímo financování nákupu jako takového.\n\nFinetrading je často zaměňován s reverzním factoringem. Obě alternativní formy financování se ovšem odlišují jak po strukturální, podnikohospodářské, tak právní stránce, jak ukazuje následující tabulka. \n\n"}
{"id": "902611", "url": "https://cs.wikipedia.org/wiki?curid=902611", "title": "Goniobranchus", "text": "Goniobranchus\n\nGoniobrauchus je rod mořských plžů z čeledi Chromodorididae.\n\nRod \"Goniobranchus\" byl popsán Peasem v roce 1866, ale byl považován za synonymní k rodu \"Chromodoris\" až do roku 2012, kdy začal být znovu používán pro skupinu vývojově podobných plžů na základě analýzy DNA.\n\n"}
{"id": "902612", "url": "https://cs.wikipedia.org/wiki?curid=902612", "title": "Libkova Voda (zámek)", "text": "Libkova Voda (zámek)\n\nZámek Libkova Voda stojí na okraji obce Libkova Voda, asi 5 km na jihozápad od Pelhřimova. Od roku 1963 je chráněn jako kulturní památka.\n\nZámku měla údajně předcházet tvrz, ovšem toto tvrzení nemá podporu v žádném z dochovaných dobových pramenů. O tvrzi se nezmiňuje ani odborná literatura (neuvádí ji August Sedláček ani např. kolektiv autorů československé akademie v publikaci \"Hrady, zámky a tvrze – díl jižní Čechy\"). Kdo a kdy zámek založil, není známo. Prvními možnými zakladateli se jeví Leskovcové z Leskovce (Arnošt Leskovec a po roce 1621 Albrecht Šebestián Leskovec), kteří sídlili na Horní Cerekvi a Libkovu Vodu vlastnili na přelomu 16. a 17. století. Problém je, že zejména Albrecht Šebestián měl finanční problémy, takže je nepravděpodobné, že by zámek postavil. V dalších letech se majitelé často střídali – vlastnili ji různí církevní hodnostáři jako např. Ferdinand Leopold Beno z Martinic či Arnošt August Khünburg. Teprve v první čtvrtině 18. století se objevuje druhý možný zakladatel zámku, Maxmilián Regal, čemuž by napovídal i sloh, ve kterém byl vystavěn. V rodu Regalů zůstal zámek až do roku 1802. V roce 1841 zde u tehdejšího majitele Leopolda Srnky pobýval Bedřich Smetana. Roku 1851 zámek odkoupil svobodný pán Karel Komers von Lindenbach. V rodu Komersů zůstal do roku 1902, kdy jej získal Franz Humal. V následujících letech docházelo k častému střídání majitelů. V roce 1936 jej zakoupil Eduard Slavík, jenž o něj přišel zestátněním v roce 1949. Následně jej vlastnil Státní statek Pelhřimov, dnes je opět v soukromém vlastnictví.\n\nMajitelem zámku byla společnost Bohemen Vastgoed. V letech 2007–2008 prošel objekt kompletní rekonstrukcí. V roce 2013 se firma pokusila v obci vybudovat bioplynovou stanici, ale narazila na odpor místních obyvatel. od dubna byl zámek nabízen k prodeji. Jelikož se však neprodal, byl na konci října umístěn do dražby. Realitní kancelář Naxos Brno ji nabízela za vyvolávací cenu 55 milionů Kč. V současné době je ve vlastnictví soukromé osoby.\n\nOkolo zámku prochází žlutě značená turistická trasa od Čelistné na Ondřejov. Do obce vede trojice silniček, které ji spojují s Myslotínem, Božejovem a Ústrašínem.\n\n"}
{"id": "902616", "url": "https://cs.wikipedia.org/wiki?curid=902616", "title": "Adairsville", "text": "Adairsville\n\nAdairsville je město v okrese Bartow County v Georgii ve Spojených státech amerických. V roce 2011 zde žilo 4649 obyvatel. Adairsville se nachází 19 km jižně od Calhounu, 29 km severovýchodně od Rome a 98 km severně od Atlanty.\n\nPodle sčítání lidí v roce 2000, žilo ve městě 2542 obyvatel, 991 domácností, a 702 rodin. V roce 2011 žilo ve městě 2248 mužů (48,4%), a 2401 žen (51,6%). Průměrný věk obyvatele je 31 let.\n"}
{"id": "902617", "url": "https://cs.wikipedia.org/wiki?curid=902617", "title": "Chromodorididae", "text": "Chromodorididae\n\nChromodorididae je taxonomická čeleď z řádu Doridodea. Jedná se o mořské plže. Jedinci jsou středně velcí a barevní. Vyvážejí se do celého světa, ale většina druhů žije v Indo-Pacifické oblasti. Některé rody ale můžeme nalézt i jinde – např. (\"Mexichromis\", \"Chromodoris\", \"Glossodoris\" a \"Hypselodoris\"). Všechny rody se živí houbami.\n\nChromodorididae jsou často protáhlé, poměrně úzké a často mají vysokou patu. „Srst“ je velmi jemná a hladká, v mnoha případech je zabarvena. Okraj hřbetu může být úzký i široký, rhinophory jsou povětšinou kloubové. Kolem řitního otvoru na zadní straně mohou být uspořádané žábry staženy do pochvy žaber. Šneci mají raduly s mnoha zuby.\nZdrojem potravy jsou především houby.\n\nStejně jako ostatní plži jsou i Chromodorididae hermafroditi.\n\n"}
{"id": "902618", "url": "https://cs.wikipedia.org/wiki?curid=902618", "title": "Antonín Appeller", "text": "Antonín Appeller\n\nAntonín Appeller (6. června 1677 – 1735) byl barokní kameník působící na území Čech.\n\nNarodil se do innsbrucké kamenické rodiny, jejíž řemeslo spadá až do roku 1512. Tehdy přišel na svět Donatius Appeller starší, nejstarší člen z kamenosochařských rodin Appellerů, kterého lze nazvat pra-pra-pradědem Antonína. Otcem Antonína byl Bartolomäus Appeller a matkou Ursula Ramblairová.\n\nJeho svatba v Litomyšli roku 1709 je zatím prvním datem, které se od jeho narození objevuje. Tím pádem je zde třicet dva let, které jsou našemu poznání zatím utajeny. Spekuluje se, zda se mohl celou dobu učit u svého otce nebo se věnovat tovaryšské cestě. Díky innsbruckým archiváliím se dá předpokládat jeho pobyt v Praze, kde se mohl seznámit se stejně klasicizující tvorbou Ferdinanda Maxmiliána Brokoffa nebo Matěje Václava Jäckela.\n\nV roce 1709 se oženil s Kateřinou, která mu ještě téhož roku porodila syna Antonína Františka, pokřtěného 11. června 1709. Po svatbě se ale přesto vrátil do Innsbrucku, jelikož v tzv. \"Bürgerbuch\" je zapsán ještě jako občan a pomáhá při stavbách. Smlouva s Františkem Václavem hrabětem Trauttmansdorffem ke stavbě mariánského sloupu na litomyšlském náměstí roku 1713 ho vrátila zpět ke své rodině. Na sloupu pracoval společně s Giovannim Battistou Alliprandim, který touto dobou pozvolna dohasínal. Rok po dokončení litomyšlského sloupu, v roce 1717, získal zakázku v Letohradě a až do roku 1725 na ni pracoval. Jedná se také o mariánský sloup, avšak velkolepěji pojatý s reliéfní výzdobou a početnějším výskytem soch. Obě statue vznikly jako poděkování za ochranu před morem.\n\nAntonín Appeller působil i v České Třebové, kde vytvořil dvojici soch původně pro most přes řeku Třebovku. Dnes lze sv. Barboru se sv. Kateřinou spatřit před kostelem sv. Jakuba Většího. Působil nejspíš i v Lanškrouně, kde se před kostelem sv. Anny nachází zpodobnění Panny Marie Bolestné a sv. Antonína Paduánského. Sv. Jan Sarkander před lanškrounským zámkem, stál původně na mostě v Nádražní ulici spolu s dalším mučedníkem zpovědního tajemství sv. Janem Nepomuckým, který je také dnes u zámku, ale týká se rukopisu zcela jiného autora.\n\nNávrat do Litomyšle reprezentuje socha sv. Jana Kalasanského v nice na fasádě dnešního Regionálního muzea. Známá je výpomoc ve výzdobě interiéru kostela Nalezení sv. Kříže, kterou měl za úkol barokně vyzdvihnout Matyáš Bernard Braun. Práce se však nezhostil dle představ objednavatelů a k úpravám byl sezván Jiří František Pacák a Antonín Appeller. František Václav hrabě Trauttmannsdorff se zasloužil o barokní vzhled města. Pacáka přizval k výzdobě zdí zámecké zahrady, kam nechal vystavět Apollona, Cereru, Plutona a Dianu. Minerva a Marta jsou dílem Václava Hendrycha. Ani Antonína nenechal bez práce. Archivně jsou doložené drobné práce na zámku.\n\nPředposlední zmínka o Antonínovi je ze zámeckých účtů Františka Václava hraběte Trauttmansdorffa, který roku 1731 vyplatil finanční odměnu za práci na zámku. Byla to pravděpodobně jeho poslední umělecká činnost, v roce 1735 Antonín Appeller zemřel.\n\nTvorba se soustředí na zobrazení biblické tematiky v klasicizujícím duchu. Nesnaží se rozhýbávat tolik své postavy jako tomu bylo ve tvorbě Matyáše Bernarda Brauna a to i přes dlouholetou kamenickou tradici v jeho rodině. Antonínovy sochy jsou typické svým žalostným výrazem ve tváři se spadlými koutky víček dolů. Obličejový typ je také charakteristický svým velkým nosem.\n\n\n\n\n"}
{"id": "902619", "url": "https://cs.wikipedia.org/wiki?curid=902619", "title": "Henrik Moisander", "text": "Henrik Moisander\n\nHenrik Moisander (* 29. září 1985, Turku, Finsko) je finský fotbalový brankář, který hraje ve finském klubu TPS Turku. Jeho dvojče Niklas je fotbalovým obráncem.\n\nHenrik začal svou fotbalovou kariéru ve finském klubu TPS Turku, odkud v roce 2003 přestoupil do Nizozemska. Zde působil do roku 2006 v rezervním týmu AFC Ajaxu. V srpnu 2006 odešel do švédského klubu Assyriska FF.\n\n"}
{"id": "902621", "url": "https://cs.wikipedia.org/wiki?curid=902621", "title": "AMX-13", "text": "AMX-13\n\nAMX-13 je francouzský lehký tank užívaný zejména k průzkumu. Byl vyvinut ve francouzském Atelier de Construction d’Issy-les-Moulineaux. Kanón je pevně uložen ve výkyvné věži. První kusy byly vyzbrojeny kanónem ráže 75 mm, pozdější verze obdržely kanóny ráže 90 mm a 105 mm.(3 granáty v zásobníku)\n\nIzraelské obranné síly toto vozidlo použily v šestidenní válce kde 138. záložní divize pod velením Ariela Šarona úspěšně pronikla egyptskými postaveními až k Suezskému průplavu.\n"}
{"id": "902623", "url": "https://cs.wikipedia.org/wiki?curid=902623", "title": "Adel (Georgie)", "text": "Adel (Georgie)\n\nAdel je město v okrese Cook County v Georgii ve Spojených státech amerických. V roce 2011 zde žilo 5348 obyvatel. Město je hlavním městem okresu Cook. Město se původně jmenovalo Puddleville, ale pošťák Joel \"strýček Jack\" Parrish město přejmenoval na Adel.\n\n22. ledna 2018 se přes město prohnalo několik tornád, která zde zničila nebo poškodila většinu budov a zabila několik lidí.\n\nPodle sčítání lidí v roce 2000, žilo ve městě 5307 obyvatel, 1958 domácností, a 1335 rodin. v roce 2011 žilo ve městě 2572 mužů (48,1%), a 2776 žen (51,9%). Průměrný věk obyvatele je 35 let.\n"}
{"id": "902629", "url": "https://cs.wikipedia.org/wiki?curid=902629", "title": "Ashley Purdy", "text": "Ashley Purdy\n\nAshley Purdy (* 28. ledna 1984) je americký hudebník, baskytarista a bývalý člen alternativní rockové skupiny Black Veil Brides, která vznikla v roce 2006. V minulosti byl členem spousty kapel, mezi nejslavnější patří například Stolen Hearts. Od roku 2013 vlastní také módní značku s názvem \"Ashley Purdy Fashion Inc. \"\n\nAshley je jedináček. Když mu bylo 10 jeho rodiče zemřeli a tak byl vychován svými prarodiči ve státě Missouri . V 18 letech se přestěhoval do Los Angeles v Kalifornii. Kde studoval reklamu a design na \"Otis College of Art and Design\" a kde také v současnosti žije. \n\nK Black Veil Brides se připojil v roce 2009. V mládí působil také ve skupině Chïldren of the Beast. Jeho nejoblíbenější zpěvák je Dwight Yoakam. Jako skupinu má rád například Skid Row, Guns and Roses a Kiss. Pracuje na grafickém designu, čehož hojně využívá i v kapele. \n\n"}
{"id": "902642", "url": "https://cs.wikipedia.org/wiki?curid=902642", "title": "Kachovka", "text": "Kachovka\n\nKachovka () je město v Chersonské oblasti na Ukrajině. Leží na levém břehu Kachovské přehrady na Dněpru naproti Beryslavu; zhruba 71 kilometrů na východ od Chersonu. S Beryslavem je Kachovka nejblíže spojena mostem vedoucím ze západně ležící Nové Kachovky, nejbližší další mosty jsou v Chersonu respektive v Záporoží. Přes most v Nové Kachovce vede evropská silnice E58, která pak prochází jižně od Kachovky. V roce 2013 žilo v Kachovce přes 37 tisíc obyvatel.\n"}
{"id": "902648", "url": "https://cs.wikipedia.org/wiki?curid=902648", "title": "Mistrovství Evropy v basketbalu žen 1974", "text": "Mistrovství Evropy v basketbalu žen 1974\n\n14. mistrovství Evropy v basketbalu žen proběhlo v dnech 23. srpna – 3. září v Italských městech Cagliari, Sassari a Nuoro.\n\nTurnaje se zúčastnilo 12 týmů, rozdělených do tří čtyřčlenných skupin, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě hrály o 7. - 10. místo. Mistrem Evropy se stalo družstvo Sovětského svazu.\n\n SSSR - Německo 106:47 (64:25)\n\n23. srpna 1974 – Cagliari\n\n23. srpna 1974 – Cagliari\n\n24. srpna 1974 – Cagliari\n\n24. srpna 1974 – Cagliari\n\n25. srpna 1974 – Cagliari\n\n25. srpna 1974 – Cagliari\n Bulharsko - Rumunsko 79:69 (41:35)\n\n23. srpna 1974 – Nuoro\n\n23. srpna 1974 – Nuoro\n\n24. srpna 1974 – Nuoro\n\n24. srpna 1974 – Nuoro\n\n25. srpna 1974 – Nuoro\n\n25. srpna 1974 – Nuoro\n ČSSR - Nizozemsko 64:42 (38:22)\n\n23. srpna 1974 – Sassari\n\n23. srpna 1974 – Sassari\n\n24. srpna 1974 – Sassari\n\n24. srpna 1974 – Sassari\n\n25. srpna 1974 – Sassari\n\n25. srpna 1974 – Sassari\n\n\n ČSSR - Itálie 60:40 (30:27)\n\n27. srpna 1974 – Cagliari\n\n27. srpna 1974 – Cagliari\n\n28. srpna 1974 – Cagliari\n\n28. srpna 1974 – Cagliari\n\n29. srpna 1974 – Cagliari\n\n29. srpna 1974 – Cagliari\n\n29. srpna 1974 – Cagliari\n\n31. srpna 1974 – Cagliari\n\n31. srpna 1974 – Cagliari\n\n31. srpna 1974 – Cagliari\n\n1. září 1974 – Cagliari\n\n1. září 1974 – Cagliari\n\n1. září 1974 – Cagliari\n\n2. září 1974 – Cagliari\n\n2. září 1974 – Cagliari\n\n3. září 1974 – Cagliari\n\n3. září 1974 – Cagliari\n\n3. září 1974 – Cagliari\n\n\n Německo - Dánsko 64:54 (25:25)\n\n27. srpna 1974 – Sassari\n\n27. srpna 1974 – Sassari\n\n28. srpna 1974 – Sassari\n\n28. srpna 1974 – Sassari\n\n29. srpna 1974 – Sassari\n\n29. srpna 1974 – Sassari\n\n31. srpna 1974 – Sassari\n\n31. srpna 1974 – Sassari\n\n1. září 1974 – Sassari\n\n1. září 1974 – Sassari\n\n2. září 1974 – Sassari\n\n2. září 1974 – Sassari\n1. SSSR\n\n2. ČSSR\n"}
{"id": "902649", "url": "https://cs.wikipedia.org/wiki?curid=902649", "title": "Malý Cetín", "text": "Malý Cetín\n\nMalý Cetín je obec na Slovensku v okrese Nitra. Leží na západním okraji Žitavské sprašové pahorkatiny na levostranné nivě a terase řeky Nitry, 10 km jihovýchodně Nitry.\n\nPrvní písemná zmínka o obci je z roku 1113, kdy byla majetkem zoborského kláštera. Od 15. století byla ve vlastnictví Ostřihomského arcibiskupství. Na majetku hospodařila až do 19. století církevní šlechta, predialisté. V 16. století byla část půdy pronajata zemanům z Veľkého Cetína. V roce 1554 byla obec napadena Turky. Během josefínského sčítání v letech 1784–1787 žilo v obci 217 obyvatel, z toho bylo 43 šlechticů. Epidemie cholery v roce 1831 si vyžádala 35 obětí, v roce 1849 18 obětí. Obyvatelé se věnovali zemědělství. V roce 1951 bylo v obci založeno JZD.\n\n"}
{"id": "902650", "url": "https://cs.wikipedia.org/wiki?curid=902650", "title": "Slatinné vrchy", "text": "Slatinné vrchy\n\nSlatinné vrchy (430 m n. m.) jsou neovulkanický vrch, resp. souvrší v okrese Česká Lípa Libereckého kraje. Leží asi 2,5 km VSV od vesnice Obora na katastrálním území obce Bezděz.\n\nZ východního vrcholu jsou omezené výhledy na blízké vrchy Velký a Malý Bezděz, z okraje plošiny na západním vrcholu je výhled na většinu Ralské pahorkatiny a okolní rybníky.\n\nJak Slatinné vrchy, tak oba kopce Bezdězů jsou na katastru \"Bezděz\" 603686.\n\nVrch náleží do celku Ralská pahorkatina, do podcelku Dokeská pahorkatina, do okrsku Bezdězská vrchovina, do podokrsku Slatinská pahorkatina.\n\nKolem vrchu pochází několik lesních cest odbočujících z červené turistické trasy E10 (Bezděz–Doksy) na jihu či z \"Mariánské cesty\" na severu. Dvě cesty vedou do sedel mezi trojvrší. Automobil je možno zanechat nejblíže v obci Bezděz.\n"}
{"id": "902653", "url": "https://cs.wikipedia.org/wiki?curid=902653", "title": "Stadiál", "text": "Stadiál\n\nStadiál je kratší studenější a sušší klimatické období v rámci jednoho glaciálu. Během jednoho glaciálu mohlo dojít k několika studenějším výkyvům – stadiálům, mezi kterými probíhaly teplejší období – interstadiály.\n"}
{"id": "902654", "url": "https://cs.wikipedia.org/wiki?curid=902654", "title": "Pinzón", "text": "Pinzón\n\nPinzón je příjmení užívané, hlavně v zemích v nichž je španělština uředním jazykem. Mezi významné nositelé tohoto příjmení patří:\n\n\n"}
{"id": "902655", "url": "https://cs.wikipedia.org/wiki?curid=902655", "title": "Martha Cooper", "text": "Martha Cooper\n\nMartha Cooper (nar. 1943 v Baltimore, Maryland, USA) je americká fotografka. Spolupracovala s časopisem \"National Geographic\", byla členkou redakce \"New York Post\". Známou se stala zejména díky dlouhodobému dokumentování graffiti, street artu, mural artu a dalších tvůrčích směrů propojených s hip hop subkulturou. Tématu se věnuje už od 70. let 20. století.\n\nNarodila se v průběhu druhé světové války v Baltimoru, což je největší město ve východoamerickém státu Maryland. Vystudovala etnologii na univerzitách v Oxfordu a Cambridge. V 60. letech minulého století pracovala pro časopis \"National Geographic\", později byla zaměstnancem deníku \"New York Post\". Její fotografie se objevovaly v řadě odborných i populárních časopisů a také v knihách.\n\nKe graffiti se dostala prostřednictvím fotografování dětí ulice. Náhodně se setkala s Dondim, který byl jedním z nejvlivnějších newyorských tvůrců graffiti v historii směru. Začala dokumentovat jeho dílo a také práce podobně tvořících writerů. Z těchto snímků vznikla kniha zachycující street art subkulturu, kterou vydala v roce 1984 s Henry Chalfantem a nazvala ji \"Subway Art\". Knize se přezdívá bible graffiti a prodalo se jí přes půl milionu výtisků.\n\nMartha pracovala více jak dvacet let jako fotografka newyorského centra City Lore, jehož cílem je dokumentovat umění ulice. Její snímky prošly řadou světových galerií. Díky její práci přežilo na fotografiích umění, jehož životnost se běžně počítá na týdny či měsíce. Mezi další její knihy patří \"R.I.P.: Memorial Wall Art\" (1994), \"Hip Hop Files: Photographs 1979–1984\" (2004), \"We B Girlz\" (2005, s Nikou Kramer o ženách v graffiti), \"Street Play, From Here to Fame\" (2005), \"New York State of Mind\" (2007), \"Going Postal\" (2009) nebo \"Tag Town\" o počátcích street artu v New Yorku.\n\nV roce 2013 pracovala na projektu Sowebo, ve kterém zachycuje problémové předměstí Baltimoru zasažené kriminalitou, drogami a sociálním vyloučením. Také se zaměřuje na boom graffiti v Jihoafrické republice.\n\nV dubnu 2013 Martha Cooper poprvé navštívila Prahu a vystavila své práce v libeňské galerii Trafačka.\n\n\n"}
{"id": "902660", "url": "https://cs.wikipedia.org/wiki?curid=902660", "title": "Urská standarta", "text": "Urská standarta\n\nUrská standarta (anglicky \"Standard of Ur\") je název sumerského artefaktu z města Ur, pocházejícího pravděpodobně z 26. století př. n. l. V dnešní rekonstruované podobě, která však nemusí odpovídat původní podobě, jde o dřevěnou truhlici, vyloženou mozaikou. Byla nalezena britským archeologem Jamesem Woolleyem ve 20. letech 20. století. V současné době se nachází v Britském muzeu v Londýně. Název pochází z původního výkladu nálezce, který artefakt považoval za standardu. Tento účel však nebyl dalším zkoumáním potvrzen.\n\n"}
{"id": "902661", "url": "https://cs.wikipedia.org/wiki?curid=902661", "title": "Vodopád Hostačovky", "text": "Vodopád Hostačovky\n\nVodopád Hostačovky nebo také Malý vodopád se nachází na říčce Hostačovce těsně nad jejím ústím do řeky Doubravy. Geomorfologicky náleží do Čáslavské kotliny a katastrálně k obci Žleby.\n\nPůvod vodopádu není zcela jasný. Nachází se v anglickém parku u zámku Žleby. Nad hranou vodopádu jsou patrné umělé lidské zásahy, žádné písemné záznamy o změně toku Hostačovky a umělém vybudování vodopádu však neexistují. V případě, že se jedná o přirozeně vzniklý vodopád, tak představuje klasickou ukázku vodopádu vertikálních vrstev. Obě ramena vodopádu jsou vějířovitá a u paty vodopádu se téměř sbíhají.\n"}
{"id": "902673", "url": "https://cs.wikipedia.org/wiki?curid=902673", "title": "Hassiba Boulmerka", "text": "Hassiba Boulmerka\n\nHassiba Boulmerka ,arabsky حسيبة بولمرقة (10. července 1968 Constantine) je bývalá alžírská atletka, běžkyně na střední tratě, olympijská vítězka na 1500 metrů z roku 1992.\n\nJako dvacetiletá se zúčastnila olympiády v Soulu v roce 1988, kde startovala v bězích na 800 i 1500 metrů (v obou případech nepostoupila z rozběhu dále). Její výkonnost stoupala a v roce 1991 se stala mistryní světa v běhu na 1500 metrů – šlo o první titul pro africkou závodnici. V následující sezóně patřila mezi favoritky v této disciplíně při olympijském finále v Barceloně. V závěrečném kole porazila všechny soupeřky a získala zlatou medaili, první pro Alžírsko v historii olympoijských her. Zvítězila v novém africkém rekordu 3:55,30.\nNásledující sezony nebyla tak úspěšná, na světovém šampionátu v roce 1993 získala bronzovou medaili v běhu na 1500 metrů. V roce 1995 zaznamenala jediné vítězství na důležitých závodech, šlo však o vítězství v běhu na 1500 metrů na světovém šampionátu v Göteborgu. Na olympiádě v Atlantě v roce 1996 skončila v této disciplíně v semifinále. O rok později skončila s aktivní sportovní kariérou.\n\n"}
{"id": "902680", "url": "https://cs.wikipedia.org/wiki?curid=902680", "title": "Tetjana Samolenková", "text": "Tetjana Samolenková\n\nTetjana Samolenková (ukrajinsky: \"Тетяна Володимирівна Самоленко-Доровських\" – \"Tetjana Volodymyrivna Samolenko-Dorovskych\", rusky: \"Татьяна Самоленко-Доровских\"; * 12. srpna 1961 Sekretarka u Orenburgu) je bývalá atletka, běžkyně na střední tratě startující za Sovětský svaz a později za Ukrajinu.\n\nJe olympijskou vítězkou ze Soulu 1988 v běhu na 3000 metrů a trojnásobnou mistryní světa. Na světovém šampionátu v Římě v roce 1987 získala titul v bězích na 1500 i 3000 metrů, v roce 1991 zvítězila v běhu na 1500 metrů. Necelé dva týdny před mistrovstvím světa ve Stuttgartu v roce 1993 jí bylo prokázáno užití zakázaného stanozololu. IAAF ji potrestala čtyřletým trestem, což znamenalo pro jednatřicetiletou atletku konec kariéry.\n\n"}
{"id": "902681", "url": "https://cs.wikipedia.org/wiki?curid=902681", "title": "Portable C", "text": "Portable C\n\nPřekladač Portable C, také známý jako pcc nebo někdy pccm (\"\"), je raný překladač pro programovací jazyk C, který napsal Stephen C. Johnson v Bellových laboratořích v polovině 70. let 20. století. Zčásti je založen na nápadech Alana Snydera z roku 1973.\n\nByl to jeden z prvních kompilátorů, kde se mohl výstupní kód snadno přizpůsobovat různým počítačovým architekturám. Svůj debut si odbyl ve Version 7 Unix a byl dodáván jako součást BSD az do roku 1994, kdy vyšla verze 4.4BSD a byl nahrazen překladačem GCC. Ve své době byl velice rozšířený a to až natolik, že na počátku 80 let byla většina kompilátorů založena právě něm. Anders Magnusson and Peter A Jonsson obnovili vývoj pcc v roce 2007 přepsáním do podporovanějšího C99.\n\nKlíčem k úspěchu pcc byly jeho přenositelnost a lepší diagnostické schopnosti. Překladač byl navržen tak, že jen málo z jeho zdrojových souborů bylo závislých na konkrétním stroji. Prováděl poměrně robustní kontrolu syntaktických chyb a důkladnější kontrolu platnosti než jeho současníci.\n\nPrvní kompilátor C napsal Dennis Ritchie, který používal rekurzivní-sestupný parser. Naproti tomu Johnsonův pccm je založen na základě yacc parseru a použil obecnější model cílového stroje. Oba překladače produkovaly cílově specifický assembler kód, který se shromažďuje k následnému propojení objektů moduly.\n\nNová verze pcc na základě originálu Steva Johnsona, je nyní udržována Andersem Magnussonen. Překladač je poskytována pod BSD licencí a jeho vývoj je financován neziskovou organizaci s názvem BSD Fund.\n\nTato nová verze byla přidána do NetBSD a OpenBSD v září 2007.\nObjevovaly se spekulace, že by nakonec mohl nahradit kompilátor gcc v rámci BSD operačních systémů, ale Theo de Raadt tvrdí, že pcc ještě není připraven být náhradou gcc a odstranění gcc není prioritou.\nPCC verze 1.0 byla nakonec vypuštěna 1. dubna 2011. Tato verze podporuje architektury procesorů x86 a x64 a běží na NetBSD, OpenBSD, FreeBSD, různých distribucích systému Linux a Microsoft Windows. Další vývoj, včetně rozšíření podpory pro více architektur, FORTRAN 77 a C++ stále pokračuje.\n"}
{"id": "902684", "url": "https://cs.wikipedia.org/wiki?curid=902684", "title": "Amleto Giovanni Cicognani", "text": "Amleto Giovanni Cicognani\n\nAmleto Giovanni kardinál Cicognani (24. února 1883 Brisighella – 17. prosince 1973 Vatikán) byl italský římskokatolický kněz, kardinál a státní sekretář.\n\nKněžské svěcení přijal v roce 1905. V roce 1933 byl vysvěcený na titulárního arcibiskupa a byl vyslaný do USA jako apoštolský delegát. Při konzistoři v roce 1958 ho papež Jan XXIII. jmenoval kardinálem (jeho titulární bazilikou se stala bazilika svatého Klementa). V letech 1959 až 1961 působil jako sekretář Kongregace pro východní církve. V roce 1961 byl jmenován státním sekretářem, tuto funkci vykonával do roku 1969, kdy rezignoval na všechny funkce a odešel na odpočinek. Jeho nástupcem ve funkci se stal Jean-Marie Villot.\n\n\n"}
{"id": "902687", "url": "https://cs.wikipedia.org/wiki?curid=902687", "title": "Mario Bazina", "text": "Mario Bazina\n\nMario Bazina (* 8. září 1975, Mostar, Jugoslávie) je bývalý chorvatský fotbalový záložník a reprezentant. V roce 2005 získal v Rakousku ocenění Fotbalista roku.\n\nMario se narodil v Bosně a Hercegovině v Mostaru a hrál zde fotbal v mládežnických týmech klubů NK Široki Brijeg a FK Velež Mostar. Po vypuknutí války v Jugoslávii se s rodiči přestěhoval do chorvatského Splitu. Tady pokračoval s kopanou v Hajduku Split. Poté působil v NK Hrvatski dragovoljac a Dinamu Záhřeb, než v roce 2001 zamířil do Rakouska, kde získal řadu trofejí a později ukončil fotbalovou kariéru.\n\nReprezentoval Chorvatsko v mládežnických kategoriích.\n\nZa chorvatský národní A-tým debutoval 21. srpna 2002 v přátelském domácím utkání s Walesem. Šel do hry v 60. minutě za stavu 0:1, Chorvaté nakonec dokázali vybojovat remízu 1:1. Byl to jeho jediný zápas v A-mužstvu.\n\n"}
{"id": "902694", "url": "https://cs.wikipedia.org/wiki?curid=902694", "title": "Svitavská radiála", "text": "Svitavská radiála\n\nSvitavská radiála je čtyřpruhová, směrově rozdělená silniční radiála v Brně, která slouží jako severní přivaděč. Je součástí silnice I/43.\n\nRadiála začíná na mimoúrovňové křižovatce s Velkým městským okruhem (VMO; silnice I/42) ve východní části Králova Pole a vede severním směrem jako ulice Sportovní. U historického jádra čtvrti se nachází mimoúrovňová křižovatka (MÚK) Královo Pole s ulicí Křižíkovou, kudy původně vedl VMO. Po přibližně 500 metrech překračuje radiála po estakádě prostor před královopolským nádražím, je zde zřízena další MÚK. Dále vede podél železniční trati k jižnímu okraji Řečkovic, kde se na ni mimoúrovňově napojuje Hradecká radiála (silnice II/640). Svitavská radiála odtud dále pokračuje již jako ulice Hradecká východním obchvatem Řečkovic, estakádou překračuje ulici Hapalovu, na níž, společně s ulicí Gromešovou, ústí větve MÚK Mokrá Hora. Podél ulice Maříkovy se stáčí severovýchodním směrem, po přibližně 1400 metrech se nachází mimoúrovňová křižovatka Ivanovice ústící právě na Maříkovu a navazující Řečkovickou ulici. Radiála dále vede severním a později opět severovýchodním směrem, východně od původní silnice I/43, která zde prochází okrajem intravilánu Ivanovic a přes obec Česká. Právě na silnici spojující Českou a Lelekovice ústí jedna větev následující MÚK. Svitavská radiála končí po dalších přibližně 500 m na neúplné mimoúrovňové křižovatce se silnicí II/385, zužuje se na směrově nedělenou dvoupruhovou silnici, která pokračuje jako I/43 dále na sever.\n\nPřipravované pokračování radiály vede přibližně v trase současné silnice, mimoúrovňové křižovatky jsou navrženy u kuřimské čtvrti Podlesí, u kuřimské věznice a na jižním okraji Lipůvky, kde má radiála končit.\n\nSvitavská radiála byla postavena v kategorii R 24,5 v průběhu 80. a 90. let 20. století. Před rokem 1984 byl zprovozněn úsek mezi královopolským nádražím a MÚK Ivanovice, v další etapě (do roku 1987) byla radiála prodloužena severním směrem od MÚK Ivanovice k provizornímu sjezdu na jižním okraji České. Do roku 1989 byla vybudována estakáda před královopolským nádražím, před rokem 1993 začala auta jezdit po obchvatu České (na dnešní konec radiály na MÚK Česká) a v jižní části mezi nádražím Královo Pole a MÚK Královo Pole. Poslední úsek od MÚK Královo Pole do prostoru budoucí křižovatky s VMO byl zprovozněn do roku 1994. V následujících letech (do roku 2000) proběhla dostavba dvou větví MÚK Ivanovice. V letech 2003 a 2004 byla za částku 114 milionů korun celkově rekonstruována estakáda v Řečkovicích pocházející z roku 1982. Mezi lety 2000 a 2003 proběhla stavba severní části Velkého městského okruhu (ulice Porgesova), který byl na Svitavskou radiálu napojen jednou větví budoucí MÚK. Tato křižovatka na začátku radiály byla vybudována v letech 2009–2013, náklady dosáhly 1,311 miliardy korun.\n\nPokračování Svitavské radiály mezi Českou a Lipůvkou je navrženo v kategorii S 24,5.\n"}
{"id": "902700", "url": "https://cs.wikipedia.org/wiki?curid=902700", "title": "Maketa mobilního telefonu", "text": "Maketa mobilního telefonu\n\nMaketa mobilního telefonu (někdy též zvana atrapa) je imitace skutečného přístroje. Distribuují je výrobci, společně s telefony, přímo prodejcům. Ti je používají ve svých prodejnách, aby neriskovali poškození či krádež skutečného přístroje. \n\nMakety mají obvykle místo displeje vložený obrázek, který ilustruje prostředí telefonu. Veškeré makety jsou pevně uzavřeny a v žádném případě se nedají použít na výměnu dílů (kryt, klávesnice, ...) u skutečného telefonu. Neobsahují žádnou elektroniku ani baterii. Výjimkou jsou modely, které mají funkční displej, na kterém běží prezentace telefonu. Výrobci se však chrání proti zneužití těchto maket, proto neobsahují žádnou elektroniku zaměnitelnou s přístrojem. I použitá baterie je jiná než v telefonu.\n\nVšechny makety mají stejné rozměry i hmotnost (v plastovém krytu je vložená ocelová destička pro dorovnání hmotnosti) jako samotný přístroj.\n\nU všech maket je použitý materiál stejný nebo velice podobný jako u přístroje. Klávesnice je zdánlivě funkční, aby si zájemce o telefon mohl vyzkoušet její odezvu. Ale téměř nikdy není dosaženo přesně stejného výsledku, jako má \"živý\" mobilní telefon. \n\nExistuje i malá komunita sběratelů těchto maket.\n\nVýjimkou v rozměrech se stávají velké (v nadživotní velikosti) reklamní modely, které mají na první pohled upoutat pozornost. Mohou dosahovat až velikosti reklamní cedule o výšky lidské postavy.\n\nDalší výjimkou ve velikosti jsou tzv. miniaturní makety. Ty ovšem nemají se světem mobilní techniky nic společného a původně se vyráběly jen jako přívěšek na klíče. Tyto minimakety se ovšem staly předmětem sbírání mnoha Japonců. Proto se výrobce (firma Maitan) rozhodl vyrábět tyto přívěsky dále. Dosahují zhruba 40 % velikosti skutečných telefonů a lze je pořídit v přepočtu za cenu 80 Kč.\n"}
{"id": "902703", "url": "https://cs.wikipedia.org/wiki?curid=902703", "title": "Karel Večeřa", "text": "Karel Večeřa\n\nJméno a příjmení Karel Večeřa nosí tyto osobnosti:\n\n"}
{"id": "902710", "url": "https://cs.wikipedia.org/wiki?curid=902710", "title": "Adrian (Georgie)", "text": "Adrian (Georgie)\n\nAdrian je město v Johnson County a Emanuel County ve státě Georgia ve Spojených státech amerických. V roce 2011 v něm žilo 666 obyvatel. Johnson County spolu s Adrian city patří do oblasti Dublin Micropolitan Statistical Area.\n\nPodle sčítání lidí v roce 2010 žilo ve městě 558 obyvatel, 230 domácností, a 163 rodin. V roce 2011 žilo ve městě 296 mužů (44,6 %), a 370 žen (55,4 %). Průměrný věk obyvatel je 33 let.\n"}
{"id": "902712", "url": "https://cs.wikipedia.org/wiki?curid=902712", "title": "KAJOTbet Hockey Games 2013 (duben)", "text": "KAJOTbet Hockey Games 2013 (duben)\n\nKAJOTbet Hockey Games 2013 byl turnaj v rámci série Euro Hockey Tour 2012/2013, který se konal od 25. do 28. dubna 2013. Zápas mezi Švédskem a Ruskem se uskutečnil v Kinnarps Aréně ve Švédsku, ostatní zápasy se uskutečnily v brněnské Kajot Aréně.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n"}
{"id": "902714", "url": "https://cs.wikipedia.org/wiki?curid=902714", "title": "Henry George", "text": "Henry George\n\nHenry George (2. září 1839, Philadelphia – 29. říjen 1897, New York) byl americký politický ekonom, politik a novinář. V ekonomii vyšel z ricardiánských pozic, proslul svým názorem, že jediná spravedlivá daň je daň z nemovitosti, a že by měla být ideálně daní jedinou. George vyšel z toho, že nemovitost leží na půdě, která v hlubším smyslu patří všem, a společenství má tedy právo užití této země zdanit, proti tomu zdaňování kreativity se zdálo Georgovi nespravedlivé a neefektivní. Tyto názory později ovlivnily některé směry evropských zelených (zejm. v Británii). Ekonomický směr vycházející z jeho myšlenek se nazývá georgismus a bazíruje na tom, aby bylo zdaňováno neproduktivní vlastnictví, nikoli kreativita a produkce. Georgova nejvýznamnější práce \"Progress and Poverty\" z roku 1879 (rychle se jí prodalo přes 3 miliony výtisků) se rovněž zabývá ekonomickými cykly. Jako politik George začínal jako republikán, ale nakonec přešel k Demokratické straně. Měl rovněž blízko ke krátce existující United Labor Party. Byl znám svým bojem proti železniční a těžařské lobby a odporem ke spekulacím s pozemky. Roku 1886 kandidoval na starostu New Yorku, skončil druhý. Poté založil a vedl týdeník \"Standard\".\n\n\n\n"}
{"id": "902718", "url": "https://cs.wikipedia.org/wiki?curid=902718", "title": "Dhan Gopal Mukerdží", "text": "Dhan Gopal Mukerdží\n\nDhan Gopal Mukerdží (angl. Mukerji, též Mukerjee, v bengálštině ধন গোপাল মুখোপাধ্যায়, přepis \"Dhôn Gopal Mukhopaddhae\") (6. července 1890 – 14. července 1936); první indický spisovatel úspěšný tvorbou v anglickém jazyce, proslul především v USA. Jeho díla byla přeložena do řady jazyků včetně češtiny.\n\nNarodil se na okraji džungle poblíž Kalkaty, hlavního města indického Bengálska. Ve věku 20 let ho rodiče poslali do Japonska, odkud se brzy přestěhoval do USA. Studoval v San Francisku, oženil se s malířkou Ethel Ray Duganovou (jejich syn, rovněž Dhan Gopal, známý jako Dan, později pracoval ve vysoké funkci pro PANAM).\n\nVe dvacátých letech se odstěhoval do New Yorku, kde započalo jeho spisovatelsky nejplodnější období. Roku 1923 vydal autobiografickou knihu, avšak detaily z jeho pozdějšího života jsou nejasné. Navzdory tomu, že měl mnoho přátel, cítil se v Americe izolovaný a omezený, protože vyjma psaní, shánění peněz a obstarávání zábavy pro celebrity neměl mnoho co na práci. Životní rozhodnutí mu znemožnila vrátit se natrvalo do Indie, a proto si stesk po rodné zemi kompenzoval psaním o džungli a zvířatech. Nešťastná poslední léta ho zavedla hlouběji do spirituality, podporované zájmem Západu o duchovní dědictví jeho domoviny, a potřebou vysvětlovat myšlenkový svět Indie převážně americkým čtenářům. 14. července 1936 se v New Yorku oběsil krátce po svých 46. narozeninách.\n\nŘada Mukerdžího děl je věnována dětem, za knihu \"Gay Neck: The Story of a Pigeon\" (1927, česky \"Příběhy hrdinného holuba\") získal r. 1928 ocenění American Library Association. Psal však i knihy naučné, především o indické spiritualitě. Kniha \"The Face of Silence\" (1926, česky \"Světec či Bůh?\") o životě a díle indického světce Rámakrišny ovlivnila francouzského spisovatele Romaina Rollanda při psaní jeho významného dvoudílného spisu \"Mystický a činný život dnešní Indie\" (česky 1931, 1995). Do angličtiny přeložil i zásadní duchovní spis své země \"Bhagavadgítu\", jejíž českou verzi zpracovanou podle Mukerdžího připravil (stejně jako řadu dalších Mukerdžího děl) překladatel a indolog Rudolf Janíček (1945, 1989, 1995, 1998). Mukerdží napsal i memoár \"My Brother's Face\" (1924) věnovaný jeho bratru Jadovi Gopal Mukerdžímu, který byl v Bengálsku bez soudu vězněn z politických důvodů. O svém životě a rozdílech mezi západním a východním vnímáním světa napsal autobiografickou knihu \"Caste and Outcaste\" (1923, česky Kasta a vyvržený). \n\n\nVšechny tituly přeložil prof. Ing. Rudolf Janíček.\n\nPoznámka: \"O slonu Kárím\" (2008): výbor z obou Muderdžího knih o slonu Kárím zpracoval a pod vlastním jménem vydal Vladimír Hulpach. Vydání v Knižním klubu bylo doplněno ilustracemi Zdeňka Buriana z původních titulů vydaných ve 40. letech 20. století.\n"}
{"id": "902719", "url": "https://cs.wikipedia.org/wiki?curid=902719", "title": "Petr Škarabela", "text": "Petr Škarabela\n\nPetr Škarabela (* 24. listopadu 1967, Frýdek-Místek) je bývalý český fotbalový obránce.\n\nHrál za Baník Ostrava, SSV Ulm 1846, Fotbal Třinec a SpVgg Greuther Fürth. V československé lize nastoupil ve 143 utkáních a dal 27 gólů. V evropských pohárech nastoupil v 9 utkáních a dal 1 gól.\n"}
{"id": "902720", "url": "https://cs.wikipedia.org/wiki?curid=902720", "title": "Eugen Dühring", "text": "Eugen Dühring\n\nEugen Karl Dühring (12. leden 1833 Berlín – 21. září 1921 Nowawes) byl německý filozof a ekonom. Jeho ekonomické teorie stály na díle Friedricha Lista. Ve svém díle agresivně útočil na kapitalismus, liberalismus, marxismus, křesťanství a židovství. Známý se stal především reakcemi, které to vyvolalo: Friedrich Engels napsal známý spis \"Anti-Dühring\", Theodor Herzl Dühringa označil za vynálezce nové, rasistické větve antisemitismu, a tvrdil, že právě četba Dühringa ho přivedla k založení sionismu.\n\n"}
{"id": "902721", "url": "https://cs.wikipedia.org/wiki?curid=902721", "title": "Andovce", "text": "Andovce\n\nAndovce (v minulosti \"Andód\", \"Ondod\", maď. \"Andódy\") jsou obec na Slovensku v Nitranském kraji, která se nachází přibližně 2 km západně od města Nové Zámky. V roce 2008 zde žilo 1 335 obyvatel, většina maďarské národnosti.\n\nObec se nachází v Podunajské nížině, v jihozápadní části okresu Nové Zámky. Mezi nejbližší sídla patří Nové Zámky ležící 2 kilometry na východ a Palárikovo, které leží 5 kilometrů na severozápad.\n\nPrvní písemná zmínka o Andovcích pochází z roku 1424. V následujících dokumentech se uvádí, že Andovce patřily do správy panství Beckovského hradu. V první polovině 15. století přešla obec v majetek augustiniánského kláštera v Nitře. V tureckých soupisech z roku 1570 se uvádí, že v obci v té době bylo předmětem zdanění 7 domů, v nichž žilo 20 občanů.\n\nPo první světové válce připadla obec na základě Trianonské mírové smlouvy Československé republice. V listopadu 1938 po Vídeňské arbitráži připadla obec Maďarsku, ale po druhé světové válce byla znovu přičleněna k ČSR. V roce 1948 došlo k poslovenštění původního názvu obce na Andovce.\n\nV obci se nachází římskokatolický Kostel svaté Rozálie z roku 1740.\n"}
{"id": "902726", "url": "https://cs.wikipedia.org/wiki?curid=902726", "title": "Derartu Tuluová", "text": "Derartu Tuluová\n\nDerartu Tuluová (* 21. března 1972 Bekoji) je bývalá etiopská atletka, běžkyně na dlouhé tratě, dvojnásobná olympijská vítězka v běhu na 10 000 metrů.\n\nVe svých dvaceti letech se v roce 1992 stala olympijskou vítězkou v běhu na 10 000 metrů. Podruhé zvítězila v olympijském finále na této trati v roce 2000. O čtyři roky později získala svoji třetí olympijskou medaili v běhu na 10 000 metrů, tentokrát bronzovou.\nNa mistrovství světa v této disciplíně vybojovala v roce 1995 stříbrnou medaili a v roce 2001 titul. Třikrát se rovněž stala mistryní světa v přespolním běhu (v letech 1995, 1997 a 2000).\n\n"}
{"id": "902728", "url": "https://cs.wikipedia.org/wiki?curid=902728", "title": "Seznam cizinců v Ottawa Senators", "text": "Seznam cizinců v Ottawa Senators\n\nToto je seznam cizinců, kteří alespoň jednou nastoupili za hokejový tým Ottawa Senators hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "902737", "url": "https://cs.wikipedia.org/wiki?curid=902737", "title": "Petr Kopl", "text": "Petr Kopl\n\nPetr Kopl (* 2. června 1976 Třebíč) je český komiksový kreslíř věnující se zejména specifickému stylu kresby zvané cartooning. Je znám hlavně komiksovou adaptací viktoriánské literatury, kterou shromažďuje v sérii knih Viktoria Regina, a komiksovými stripy \"Štěky Broka Špindíry\", které byly vydány i knižně. Ilustroval také sérii Kouzelný Atlas \"Putování časem\" od Veroniky Válkové\n\nIlustroval téměř 40 knih, z velké části učebnic jazyků pro děti. Je také grafikem, příležitostným žurnalistou, scenáristou a hercem.\n\nPetr Kopl projevoval kreslířské nadání už v dětství, kdy začal se svou komiksovou tvorbou. Inspirací pro jeho tvorbu v té době byly především komiksy Asterix a Martin a kocour Kolumbus. V mládí však trpěl těžkým astmatem, které od puberty začalo ustupovat. Vystudoval obchodní akademii v Třebíči a poté pracoval několik let jako prodavač.\n\nV současnosti žije v Jihlavě a pracuje jako grafik v reklamní agentuře. Kromě ilustrací se věnuje i divadlu, kdy hraje v jihlavských souborech NaKop Tyjátr a De Facto Mimo.\n\nPetr Kopl se věnuje tvorbě komiksů. Ilustroval i některé příběhy v časopise Čtyřlístek, v roce 2013 mu zde vychází seriál \"Morgavsa a Morgana\". Do komiksové formy převedl například Dumasovy \"Tři mušketýry\", \"Krále Artuše\" nebo \"Psa baskervillského\". Spolupracuje s Veronikou Válkovou, které ilustruje její severskou fantasy sérii \"Wetemaa\" i cyklus Dobrodružné výpravy do minulosti. Některé své ilustrace Petr Kopl také vystavoval; při tom si ho všiml americký spisovatel Robert Wortock a společně vytvořili komiks \"The Black Goat with the Golden Horns\" (Černý kozel se zlatými rohy), který vyšel soukromým nákladem ve Spojených státech.\n\nJeho průřezovým dílem jsou stripy \"Štěky Broka Špindíry\", které začaly vycházet nejdříve v Jihlavských listech a později byly vydány i knižně. Jde o krátké několikaobrázkové komiksy, které jsou někdy i trochu ostřejší. Vypráví o čtyřech letech života malého podvraťáka jménem Brok. Autor v nich vychází ze svých dlouholetých zkušeností se psy. Předobrazem Broka byl především jeho první pes, kříženec Jack.\n\nKromě tvorby komiksů ilustroval Petr Kopl téměř 40 knih: především učebnice a příručky angličtiny pro děti i dospělé, učebnice němčiny nebo příručku \"Už vím, co udělám, když…\", která radí dětem v různých životních situacích. Kreslil také do měsíčníku pro dětské domovy Zámeček. Vytvořil vizuální podobu maskotů M a N pro Mistrovství světa v biatlonu v Novém Městě na Moravě v roce 2013 a také maskota pro Hry VI. zimní olympiády dětí a mládeže ČR 2014.\n\nJeho trvalým vzorem jsou autoři komiksů Asterix – René Goscinny a Albert Uderzo. Obdivuje i picasovskou genialitu amerického cartoonisty Bena Caldwella.\n\nOd prosince roku 2015 začal Petr Kopl společně se scenáristou Petrem Mackem vydávat sešitový komiks Dechberoucí Zázrak, který vychází u nakladatelství Czech News Center. Po jeho 25 číslech navázali dalším společným projektem, komiksem o legendárním Pérákovi, uveřejňovaném na pokračování v časopise ABC. Sebrané a rozšířené vydání série, původně publikované v časopise ABC, vyšlo v květnu 2019 jako samostatná kniha \"Pérák: Oko budoucnosti\".\n\n\n\nSerie Victoria Regina\n\n\nVýběr knih, které Petr Kopl ilustroval:\n\n"}
{"id": "902740", "url": "https://cs.wikipedia.org/wiki?curid=902740", "title": "Okres Zgierz", "text": "Okres Zgierz\n\nOkres Zgierz (polsky \"Powiat zgierski\") je okres v polském Lodžském vojvodství. Rozlohu má 855,18 km² a v roce 2011 zde žilo 164 227 obyvatel. Sídlem správy okresu je město Zgierz.\n\nMěstské:\n\nMěstsko-vesnické:\n\nVesnické:\n\n"}
{"id": "902741", "url": "https://cs.wikipedia.org/wiki?curid=902741", "title": "Kanton Maripasoula", "text": "Kanton Maripasoula\n\nKanton Maripasoula ( ) byl francouzský kanton v departementu Francouzská Guyana v regionu Francouzská Guyana. Tvořilo ho 5 obcí. Zrušen byl po reformě kantonů 2014.\n\n"}
{"id": "902745", "url": "https://cs.wikipedia.org/wiki?curid=902745", "title": "Kanton Matoury", "text": "Kanton Matoury\n\nKanton Matoury ( ) byl francouzský kanton v departementu Francouzská Guyana v regionu Francouzská Guyana. Tvořila ho pouze obec Matoury. Zrušen byl po reformě kantonů 2014.\n"}
{"id": "902749", "url": "https://cs.wikipedia.org/wiki?curid=902749", "title": "HMS Victoria (1887)", "text": "HMS Victoria (1887)\n\nHMS Victoria byla bitevní loď stejnojmenné třídy ve službách Britského Královského námořnictva, která se 22. června 1893 nedaleko libanonského Tripolisu potopila po srážce s bitevní lodí HMS \"Camperdown\". Spolu s ní šlo ke dnu i 358 námořníků.\n\nStavba bitevní lodě \"Victoria\" byla zahájena 13. června 1885. Loď se měla původně jmenovat \"Renown\", ale vzhledem k tomu, že se blížilo zlaté výročí královny Viktorie, byla loď přejmenována. \"Victoria\" sice před veřejností budila dojem mohutného plavidla (silné pancéřování a obří kanóny ráže 413 mm), ale konstrukčně to byla špatně postavená loď s velice nízkou přídí, která často mizela ve vlnách (\"Victoria\" a její sesterská loď \"Sans Pareil\" byly proto příhodně označovány jako „přezůvky“). Na lodi se však objevilo více chyb. Při výstřelu z hlavní věže (se dvěma kanóny ráže 413 mm) se deformovala paluba, a po 75 výstřelech z této věže musela být loď stažena do doků na opravu. Loď poháněly dva trojčinné parní stroje značky Humphreys & Tennant, každý s výkonem 2800 kW, napojené na dva šrouby na zádi. \"Victoria\" byla první loď Královského námořnictva vybavená parní turbínou; byla užita pro pohon dynama.\n\nLoď, byla pod velením kapitána J. E. Stokese převelena v březnu 1890, ke Středomořské flotile, které velel viceadmirál sir Anthony Hoskins, jehož v roce 1891 nahradil viceadmirál sir George Tryon. \"Victoria\" byla nyní vlajkovou lodí Středomořské flotily. Dne 29. ledna 1892, najela nedaleko řeckého města Platea na mělčinu. Loď, nyní pod velením kapitána Maurice Bourkeho, začala rychle nabírat vodu do trupu a brzy byly tři vodotěsné přepážky zatopené. Po několika neúspěšných pokusech se \"Victorii\" 4. února podařilo vyprostit. Poté odplula do doku Hamilton na Maltě k opravě. Oprava byla dokončena v květnu a \"Victoria\" se opět přidružila ke Středomořské flotile. Ta nyní směřovala k libanonským břehům, kde mělo přijít pro \"Victorii\" osudové cvičení.\n\nDne 22. června 1893 vyplulo 11 bojových lodí pod Tryonovým velením na další z mnoha cvičení. Moře bylo klidné a vál jen mírný vánek. Admirál Tryon chtěl své loďstvo po pětidenním odpočinku v Bejrútu opět procvičit. Plavil se na vlajkové lodi flotily a plánoval odvážný manévr. Rozdělil lodě do dvou proudů, každá s rozestupy šesti kabelů (zhruba 1150 metrů), načež se měly oba proudy otočit o 180 stupňů do středu. Náčelník štábu Thomas Hawkins-Smith nesměle namítl, že v tom případě budou lodě potřebovat odstup osmi kabelů. Tryon souhlasil, ale po odchodu náčelníka štábu si nechal zavolat vlajkového důstojníka lorda Gillforda a nařídil mu, ať se loďstvo zformuje do dvou proudů s rozestupy šesti kabelů a následně ať se otočí o 180 stupňů do středu. Gillford signál vyvěsil, ale okamžitě přišel Hawkins-Smith a ptal se, zda neudělal chybu. Poslal ho zpátky za Tryonem, ale ten prohlásil: „Nechte to na šesti kabelech.“\n\nLodě nyní pluly ve dvou proudech, první pod velením viceadmirála Tryona na \"Victorii\", druhý pod velením kontradmirála Markhama na jeho vlajkové lodi \"Camperdownu\". Oba proudy pluly rychlostí 9 uzlů směrem k syrskému pobřeží. Rozzuřený Tryon vyslal na \"Camperdown\" signál, kterým se Markhama ptal, proč ještě nezahájil obrat. Lodím hrozilo, že najedou na břeh, a proto musel Markham uposlechnout. \"Victoria\" i \"Camperdown\" se otočily současně. Kapitán \"Victorie\", Archibald Maurice Bourke poznamenal, že lodě budou příliš blízko u sebe. Tryon ho však nevnímal. Najednou si hrozící nebezpečí uvědomil i on. Okamžitě zavolal na strojovnu: „Oba stroje plný chod vzad!“. Příkaz však přišel příliš pozdě. Ve stejné chvíli totiž \"Camperdown\" zajel svým klounem na přídi do pravoboku trupu \"Victorie\" před dělovou věží a odhodil ji 20 metrů daleko. Všechny lodě okamžitě zahájily spouštění člunů, ale Tryon je zastavil, protože se domníval, že loď se udrží na hladině. Opět se ovšem mýlil. Během dvanácti minut loď klesla ke dnu. Zemřelo 358 námořníků a důstojníků, včetně George Tryona. Zachránilo se jich 357, včetně Hawkinse-Smitha a komandéra Johna Jellicoea (budoucího admirála loďstva a velitele Home Fleet), kterému pomohl plavčík Philip Roberts-West.\n\nLoďstvo se vrátilo na Maltu pod velením Markhama. Všechny lodě držely smutek, s výjimkou \"Camperdownu\". Okamžitě zasedl vojenský soud, který obvinil George Tryona, ale ten už byl mrtvý. Proto soud nakonec obvinil Markhama, zato že špatně porozuměl rozkazu a nemanévroval správně s \"Camperdownem\". Byl zbaven hodnosti kontradmirála a už nikdy mu nebyla svěřena žádná významnější funkce. Soud nakonec konstatoval, že nemůže zjistit, proč se \"Victoria\" potopila. Tryonovi však tato událost úplně zničila pověst, a to i přesto, že celou kariéru sloužil dobře a oddaně Jejímu Veličenstvu.\n"}
{"id": "902750", "url": "https://cs.wikipedia.org/wiki?curid=902750", "title": "Fridolín Macháček", "text": "Fridolín Macháček\n\nFridolín Macháček (20. března 1884, Praha – 29. března 1954, Plzeň) byl plzeňský muzeolog, archivář a historik.\n\nFridolín Macháček se narodil v Praze 20. března 1884. Otec František pocházel z Chrasti na Chrudimsku. Matka Vilemína, rozená Mathesiusová, pocházela z Prahy. Macháček měl ještě dvě starší sestry. Jeho otec brzy zemřel a živitelkou rodiny se stala Macháčkova matka, která věnovala velkou pozornost synovu vzdělání.\n\nMacháček navštěvoval školu sv. Havla, v letech 1894–1902 pokračoval na reálném gymnasiu. Na vysoké škole se chtěl věnovat moderní filologii, nakonec se ale zapsal na Filozofickou fakultu Karlovy univerzity (obor dějepis-zeměpis). Zde se setkal s množstvím pro budoucnost významných osobností - Václavem Vojtíškem, Karlem Guthem, Karlem Stloukalem a dalšími. Mimo jiné navštěvoval i přednášky z filozofie, archeologie či pomocných věd historických.\n\nV roce 1904 se v Městském historickém muzeu v Plzni uvolnilo místo sekretáře a Fridolín Macháček byl svým profesorem Václavem Novotným na tento post doporučen. Macháček zde nastoupil roku 1907, ještě před ukončením studia. To dokončil o několik měsíců později, roku 1908 získal titul doktora filozofie.\n\nFridolín Macháček neměl v plzeňském muzeu na starost jen muzejní sbírky, ale i archivní a knihovnické, protože tyto tři instituce zde byly spojeny v jednu. Inventáře sbírek byly ovšem neúplné a neodborně zpracované. Macháček si uvědomoval, že funkce i způsob práce těchto pracovišť jsou odlišné a usiloval o to, aby v budoucnu bylo možné jejich rozdělení. Také chápal, že pro udržení a další rozvoj muzea je velmi důležitá výchovně-vzdělávací činnost. Proto začal od roku 1908 pořádat tematické výstavy, které byly doprovázeny přednáškami.\n\nSpolu s C. Purkyně a J. Strnadem založil v roce 1909 Sborník městského historického muzea v Plzni. Vycházel až do roku 1926, s přerušením v letech 1914–1918.\n\nBěhem první světové války podlehla Macháčkova žena nevyléčitelná duševní chorobě a Macháček zůstal sám na výchovu svých tří dcer. Tíživá finanční situace přinutila Macháčka k ještě usilovnější práci.\n\nS dalšími plzeňskými intelektuály vydával silně protirakouský časopis Přerod. Macháčkovou zásluhou vzniklo v plzeňském muzeu oddělení věnované zvonařské práci (fotografie, popisy, odlitky).\n\nV roce 1921 se podruhé oženil a přijal místo okresního konzervátora. Roku 1919 byl na vlastní žádost jmenován městským archivářem. Jeho úsilí o rozdělení archivu, knihovny a muzea bylo ovšem naplněno až roku 1948.\n\nPo vzniku Československé republiky se dostala do popředí otázka vývoje muzejnictví. 27. září 1919 byl ministerstvem školství a národní osvěty svolán sjezd zástupců pražských a venkovských muzeí. Byl ustanoven poradní sbor pro muzejnictví, jehož členem se stal i Macháček. Po založení Svazu československých muzeí byl zvolen i do muzejní rady. V letech 1939–1952 stál v čele Svazu jako jeho předseda.\n\nPublikačně se zaměřil hlavně na čtyři témata - revize muzeí, síť muzeí, pojetí muzeí a instalace sbírek.\n\nV letech okupace byl na Svaz a muzea vyvíjen tlak okupačními úřady, aby sloužily ideologické propagandě. V prvních letech války pokračovalo plzeňské muzeum ve své činnosti, postupně ji ale bylo nuceno omezovat. 1. července 1941 byl Fridolín Macháček penzionován, i tak ale dál pracoval v muzeu a v archivu.\n\nFridolín Macháček se zapojil do plzeňského odboje. Jádrem jeho odbojové činnosti byla jeho činnost veřejná - články a přednášky, které měly podporovat národní hrdost. 17. ledna 1944 byl Macháček zatčen. Na plzeňském gestapu nastal kolotoč výslechů a mučení. Opustil ho 20. května, byl převezen do Terezína. Zde pracoval v bramborárně, kde se připravovaly brambory pro kuchyni.\n\n14. března byl opět převezen, tentokrát do koncentračního tábora ve Flossenbürgu. Ani v otřesných podmínkách tábora v sobě Macháček nepopřel historika. V knize \"Plzeň, Terezín, Flossenbürg\" se nevěnoval jen popisu tábora samotného, ale i historii kraje.\n\n19. dubna 1945 odcházely z tábora transporty vězňů, aby podstoupily tzv. pochod smrti. Fridolín Macháček ho přežil a 8. května 1945 se dostal zpět do Plzně.\n\nPo svém návratu do Plzně se Macháček do muzea už nevrátil. Pracoval v archivu, pokračoval v publikační a přednáškové činnosti. Jako předseda muzejního svazu se podílel na tvorbě nového muzejního zákona. Byl ovšem proti přílišnému zpolitizování muzeí a jejich využití k propagandě.\n\nV červenci 1952 se vzdal funkce předsedy svazu. Na následné valné hromadě byl zvolen čestným předsedou.\n\nFridolín Macháček zemřel 29. března 1954, několik dní po operaci.\n\n"}
{"id": "902752", "url": "https://cs.wikipedia.org/wiki?curid=902752", "title": "Břežanský potok", "text": "Břežanský potok\n\nNázev Břežanský potok má více toků:\n"}
{"id": "902753", "url": "https://cs.wikipedia.org/wiki?curid=902753", "title": "Milíčovský potok", "text": "Milíčovský potok\n\nNázev Milíčovský potok má více potoků:\n"}
{"id": "902757", "url": "https://cs.wikipedia.org/wiki?curid=902757", "title": "Večelkov", "text": "Večelkov\n\nVečelkov ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 255 obyvatel. V roce 2001 se 96 % obyvatel hlásilo k maďarské národnosti.. Území obce sousedí s Maďarskem.\n\nPrvní písemná zmínka o Večelkově pochází z roku 1548. Na území obce se nachází studna svaté Marie, která je poutním místem.\n"}
{"id": "902769", "url": "https://cs.wikipedia.org/wiki?curid=902769", "title": "Palić", "text": "Palić\n\nPalić (srbské cyrilici \"Палић\", maďarsky \"Palics\") je čtvrť na východním okraji města Subotica, nacházejícího se na severu Srbska. Známá je především jako rekreační oblast, kde se nacházejí četné rybníky a rekreační zařízení, vybudované ještě v dobách existence Rakousko-Uherska. Podle sčítání lidu z roku 2002 má Palić 7745 obyvatel. Velká většina tohoto obyvatelstva je maďarské národnosti.\n\nV letech 1897 - 1972 byl Palić spojen se zbytkem Subotice prostřednictvím tramvajové tratě.\n\nV roce 1984 se v Palići natáčel film Varljivo leto '68. Každé léto se v Palići koná filmový festival.\n\n"}
{"id": "902772", "url": "https://cs.wikipedia.org/wiki?curid=902772", "title": "Ibolya Csáková", "text": "Ibolya Csáková\n\nIbolya Csáková (6. ledna 1915 Budapešť, Rakousko-Uhersko – 9. února 2006 Budapešť, Maďarsko) byla maďarská atletka, olympijská vítězka a první mistryně Evropy ve skoku do výšky.\n\nV roce 1936 reprezentovala tato Maďarka židovského původu na Letních olympijských hrách v Berlíně. O své zlaté medaili rozhodla až v rozeskakování na výšce 162 cm, kterou jako jediná zdolala a stala se první maďarskou olympijskou vítězkou. Stříbro získala Britka Dorothy Odamová a bronz vybojovala domácí Elfriede Kaunová.\n\nNa druhém ročníku Mistrovství Evropy v atletice v roce 1938 poprvé startovaly ženy. Zatímco muži závodili na začátku září v Paříži, ženy si premiéru odbyly až ve dnech 17. – 18. září ve Vídni. Zlatou medaili původně vybojovala Němka Dora Ratjenová (Heinrich Ratjen) v novém světovém rekordu, jehož hodnota byla 170 cm. Brzy poté se však ukázalo, že se jedná o muže. Z evropského šampionátu se vracela domů vlakem. Průvodčímu se však nezdálo, že se jedná skutečně o ženu a oznámil vše policii. Ratjena zatkli a policejní lékař při vyšetřování zjistil, že se jedná skutečně o muže. Jeho dosavadní výsledky, včetně čtvrtého místa na olympijských hrách v Berlíně byly anulovány. První oficiální vítězkou ve skoku do výšky se tak stala Maďarka, jež překonala 164 cm. Stříbro získala Nelly van Balen-Blankenová z Nizozemska a bronz dodatečně dostala Feodora zu Solmsová z nacistického Německa.\n\n"}
{"id": "902785", "url": "https://cs.wikipedia.org/wiki?curid=902785", "title": "Honda XL-600V Transalp", "text": "Honda XL-600V Transalp\n\nHonda XL-600V Transalp je motocykl firmy Honda kategorie enduro, vyráběný v letech 1987-2000. \n\nOvladatelné cestovní enduro s kapalinou chlazeným V-dvouválcovým motorem s třemi ventily na válec, který byl v pozměněných objemech montován i do jiných kategorií motocyklů, jako je Honda VT 600C Shadow, Honda NTV 650 Revere a Honda XR 650V Africa Twin. Další modely Transalp měly zvýšený objem na 650, resp. 700 kubíků. \n\n"}
{"id": "902786", "url": "https://cs.wikipedia.org/wiki?curid=902786", "title": "Victor Cousin", "text": "Victor Cousin\n\nVictor Cousin (28. listopad 1792, Paříž – 14. leden 1867, Cannes) byl francouzský filozof. Podílel se výrazně na reformě francouzského školního systému. Byl stoupencem skotské školy zdravého rozumu. Přeložil Platónovo dílo do francouzštiny. Byl editorem díla Descartova. Jeho vlastní filozofický přístup bývá označován jako eklektický či synkretický. Eklektickou metodu aplikoval především na dějiny filozofie (zejm. v \"Histoire de la philosophie au XVIII siècle\"). Sám svou filozofii nazýval trochu matoucím způsobem \"spiritualismus\", čímž však mínil především to, že jde o racionalismus, který se distancuje jak od mysticismu, tak od prostého empirismu. Vyhýbal se filozofickému hodnocení náboženských otázek, každá z těchto oblastí by se měla dle Cousina starat o své věci a nepokoušet se řešit problémy oblasti druhé. K jeho klíčovým pracím patří \"Du Vrai, du Beau et du Bien\" z roku 1853. Známá je též jeho série portrétů významných žen minulosti.\n\nDle profesora Lansona Cousin \"„rozvíjel všechny soustavy v pěkných frázích harmonických a ušlechtilých, mnohdy elegantně mlhavých; vynalezl eklekticismus a nořil se zvolna do panteismu\".\" Postupně své učení uhlazoval do té podoby, \"„aby jakoukoli smělou myšlenkou neuváděl do rozpaků předsudky francouzské veřejnosti.\"\" „\"Stal se filosofem měšťanstva, přísným strážcem morálních konvencí, náboženství a vlastnictví\".\" Zvláště v počátečním období své činnosti byl však zprostředkovatelem nových myšlenkových směrů, především německé filozofie. Katolická církev zařadila dekretem z 8. srpna 1844 jeho spis \"Kurs dějin filozofie\" (Cours de l'histoire de la philosophie) na Index zakázaných knih.\n\n\n\n"}
{"id": "902787", "url": "https://cs.wikipedia.org/wiki?curid=902787", "title": "Seznam cizinců v Toronto Maple Leafs", "text": "Seznam cizinců v Toronto Maple Leafs\n\nToto je seznam cizinců, kteří alespoň jednou nastoupili za hokejový tým Toronto Maple Leafs hrající v NHL. Cizinci jsou myšleni hráči nepocházející z Kanady a Spojených států amerických.\n\n\n\n\n\n"}
{"id": "902793", "url": "https://cs.wikipedia.org/wiki?curid=902793", "title": "Divadlo na Orlí", "text": "Divadlo na Orlí\n\nDivadlo na Orlí je divadelní scéna (hudebně-dramatická laboratoř) studentů Janáčkovy akademie múzických umění v ulici Orlí v centru města Brna. Budova byla postavena v letech 2010–2012, divadlo bylo otevřeno 24. října 2012.\n\nZákladní kámen divadelní budovy byl položen 23. září 2010.\n\nProjekt JAMU na divadelní budovu v místě provizorně zastavěné proluky u minoritského kláštera, jež byla vytvořena zbořením dvou domů vybombardovaných na konci druhé světové války, vznikl v letech 2003–2009 díky veřejné architektonické soutěži, jeho autory jsou Milan Rak a Alena Režná z ARCHTEAMu a Pavel Rada (RadaArchitekti). V místě zůstaly zachovány barokní sklepy, které byly rekonstruovány a určeny pro vinárnu, v podzemí je také nahrávací studio. V přízemí se nachází otevřený vestibul a kavárna. Uliční část budovy je nižší s fasádou tvořenou bílými betonovými panely, nachází se zde foyer pro návštěvníky. Zadní, šestipodlažní část stavby s hlavním sálem (kapacita 150 diváků) a zkušebnami má fasádu černé barvy.\n\nInvestorem budovy byla Janáčkova akademie múzických umění v Brně, zhotovitelem firmy UNISTAV a OHL ŽS. Náklady na stavbu dosáhly částky 213 milionů korun, celkové náklady včetně vybavení činily 343 milionů korun.\n\nBudova divadla byla oceněna 1. místem v kategorii Stavby občanské vybavenosti soutěže Stavba Jihomoravského kraje 2012, oceněna byla také v kategorii Novostavba v rámci Grand Prix architektů 2013.\n\nDivadlo bylo slavnostně otevřeno 24. října 2012 spolu s premiérou muzikálového představení \"Footloose / Tanec není zločin\". Programově se zaměřilo na uvádění muzikálových a operních představení, zatímco téměř 60 let působící Studio Marta zůstalo vyhrazeno spíše činoherním projektům. V první sezóně divadla byly uvedeny také např. muzikály \"Taneční maraton na Steel Pier\" a \"Pokrevní sestry\" či operní představení Ištvanovy \"Krásky a zvířete\" a Smetanovy \"Prodané nevěsty\" v komiksové úpravě.\n\n"}
{"id": "902794", "url": "https://cs.wikipedia.org/wiki?curid=902794", "title": "Bernardini MB-3 Tamoyo", "text": "Bernardini MB-3 Tamoyo\n\nBernardini MB-3 Tamoyo je brazilský lehký tank užívaný jako průzkumné vozidlo. Jedná se o vylepšený americký tank M41. Nejvýznamnější vylepšení je zvýšený dojezd – z původních 161 km na 550 km.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n\n"}
{"id": "902795", "url": "https://cs.wikipedia.org/wiki?curid=902795", "title": "Antonio María Javierre Ortas", "text": "Antonio María Javierre Ortas\n\nAntonio María kardinál Javierre Ortas (21. února 1921 Sietano – 1. února 2007 Řím) byl španělský římskokatolický kněz, salesián, vysoký úředník římské kurie, kardinál.\n\nVstoupil do kongregace salesiánů, první sliby složil v roce 1940. Studoval v řádových vzdělávacích institucích v Saragose, Barceloně, Geroně a Salamance. Doplnil si studie v Římě a Lovani (zde obhájil doktorát z teologie). Kněžské svěcení přijal 24. dubna 1949. Od roku 1951 přednášel na Papežské salesiánské univerzitě v Turíně, později přesídlené do Říma. V letech 1959 až 1971 zde byl děkanem fakulty teologie a v letech 1971 až 1979 rektorem této školy. Jako expert španělského episkopátu se účastnil zasedání Druhého vatikánského koncilu, účastnil se řady mezinárodních teologických kongresů.\nV květnu 1976 byl jmenován titulárním arcibiskupem a sekretářem Kongregace pro katolickou výchovu, biskupské svěcení mu udělil 29. června 1976 v Huesce kardinál Vicente Enrique y Tarancón, arcibiskup Madridu.\n\nPři konzistoři 28. června 1988 ho papež Jan Pavel II. jmenoval kardinálem. O měsíc později se stal knihovníkem a archivářem Římskokatolické církve, vystřídal ve funkci kardinála Alfonse Maria Sticklera. V lednu 1992 se stal prefektem Kongregace pro bohoslužbu a svátosti. Po dosažení kanonického věku odešel v červnu 1996 na odpočinek.\n\n\n"}
{"id": "902799", "url": "https://cs.wikipedia.org/wiki?curid=902799", "title": "Václav Turek (cestovatel)", "text": "Václav Turek (cestovatel)\n\nVáclav Turek (* 29. března 1970 Lanškroun) je český cestovatel, fotograf a spisovatel.\nJeho hlavním cestovatelským cílem je Rusko a země bývalého Sovětského svazu. Pracuje jako truhlář a nábytkář.\n\n\n"}
{"id": "902800", "url": "https://cs.wikipedia.org/wiki?curid=902800", "title": "Petra Sternbergová", "text": "Petra Sternbergová\n\nPetra Sternbergová (* 21. únor 1975 Ostrov nad Ohří), rozená Říhová je spolumajitelkou zámku Jemniště.\n\nDětství prožila v Jindřichově Hradci. Vystudovala teologii a religionistiku na Univerzitě Karlově v Praze. Na zámku Jemniště otevřela kavárnu a v roce 2000 založila svatební agenturu.\n\nPetra Říhová se 25. listopadu 1995 v Jemništi provdala za hraběte Jiřího Sternberga (* 29. listopad 1968 Senden), syna Jana Bosca Sternberga (25. listopad 1936 Praha – 14. září 2012) a jeho manželky (sňatek 4. července 1964 Vejprnice) Leopoldiny, rozené Lobkowiczové (8. prosinec 1943 Plzeň – 2. října 2017 Klatovy); synovce Zdeňka Sternberga (* 15. srpen 1923 Praha), majitele hradu Český Šternberk. Mají spolu dvě děti:\n\n\n"}
{"id": "902801", "url": "https://cs.wikipedia.org/wiki?curid=902801", "title": "Vinci (rozcestník)", "text": "Vinci (rozcestník)\n\nVinci může být:\n\n\n"}
{"id": "902805", "url": "https://cs.wikipedia.org/wiki?curid=902805", "title": "Beta-merkaptoethanol", "text": "Beta-merkaptoethanol\n\nBeta-merkaptoethanol (také β-merkaptoethanol a 2-merkaptoethanol) (HOCHCHSH) je sloučenina odvozená od ethylenglykolu, jehož jedna -OH skupina je nahrazena thiolovou skupinou. Beta-merkaptoethanol je často využíván v molekulární biologii pro svou schopnost redukovat cysteinové můstky a působit jako antioxidant . Přítomná -OH skupina zajišťuje vyšší rozpustnost ve vodě při srovnání s příbuznými thioly, jako je například ethylmerkaptan a snižuje tak jeho těkavost, což usnadňuje jeho laboratorní využití. Stále si ovšem zachovává typický zápach thiolových sloučenin připomínající leklou rybu.\n\nPro použití k redukci cysteinových můstků sloužící k denaturaci proteinů, například pro metodu SDS-PAGE, může být nahrazen dithiotreitholem\n"}
{"id": "902810", "url": "https://cs.wikipedia.org/wiki?curid=902810", "title": "SMS Großer Kurfürst (1875)", "text": "SMS Großer Kurfürst (1875)\n\nGroßer Kurfürst byla věžová bitevní loď německého císařského námořnictva třídy \"Preussen\", která se potopila dne 31. května 1878 nedaleko anglických břehů u Plymouthu po srážce s bitevní lodí SMS \"König Wilhelm\".\n\nStavba lodi \"Großer Kurfürst\" začala roku 1869 v loděnicích Kaiserliche Werft Wilhelmshaven ve Wilhelmshavenu. Její hlavní výzbroj (4 děla ráže 260 mm) byla umístěna v centrální baterii. Loď poháněl jeden parní kotel, který měl výkon 4077 Kw. Loď byla odolná a nevykazovala žádné problémy.\n\nNa svou první, a zároveň poslední plavbu vyplul \"Großer Kurfürst\" dne 29. května 1878, spolu se sesterskými loděmi SMS \"Friedrich der Grosse\" a SMS \"Preussen\". Lodě pluly na cvičnou plavbu do Plymouthu a zpět. Ke svému cíli dopluly o dva dny později. Na březích stálo mnoho diváků toužících na vlastní oči spatřit eskadru pod velením admirála von Batsche. Mohli sledovat, jak se německé lodě blíží ke skupině tří plachetnic. Vedoucí \"Großer Kurfürst\" se jim snažil vyhnout, a loď se stočila na levobok. Na \"Königu Wilhelmu\", který eskadru doprovázel, však došlo k nedorozumění, a loď místo na pravobok zatočila na levobok. Následný náraz uštědřil \"Großeru Kurfürstu\" smrtelný zásah. Loď během osmi minut klesla ke dnu a s ní i 276 mužů posádky.\n\n"}
{"id": "902816", "url": "https://cs.wikipedia.org/wiki?curid=902816", "title": "Třída Deepak", "text": "Třída Deepak\n\nTřída Deepak je třída zásobovacích tankerů indického námořnictva. Tvoří ji dvě jednotky zařazené do služby v roce 2011. Hlavním úkolem třídy je zásobování indických válečných lodí na otevřeném moři.\n\nObě dvě jednotky této třídy postavila v letech 2008–2011 italská loděnice Fincantieri.\n\nJednotky třídy \"Deepak\":\nJedná se o tankery s dvojitým trupem. Obrannou výzbroj tvoří čtyři systémy AK-630M. Kapacita tankeru je 15 000 tun kapalného nákladu (nafty, leteckého paliva, či pitné vody) a 500 tun pevného nákladu (potraviny, munice atd.). K manipulaci s nákladem slouží jeřáb o nosnosti 30 tun. Na zádi tankeru se nachází přistávací plocha pro jeden vrtulník střední velikosti (Sea King, HAL Dhruv). Pohonný systém tvoří dva diesely. Lodní šroub je jeden. Nejvyšší rychlost je 20 uzlů. Dosah činí 10 000 námořních mil při rychlosti 16 uzlů.\n"}
{"id": "902823", "url": "https://cs.wikipedia.org/wiki?curid=902823", "title": "Tout contre Léo", "text": "Tout contre Léo\n\nTout contre Léo (tj. \"Všechno proti Léovi\") je francouzský televizní film z roku 2002, který režíroval Christophe Honoré podle vlastního scénáře, kterým adaptoval svůj román z roku 1996. Film popisuje osudy rodiny, ve které jeden ze synů onemocní AIDS.\n\nMarcelovi je 10 let a je nejmladší ze čtyř bratrů (Pierrot 17 let, Léo 19 let a Tristan 21 let) v rodině, která žije v Côtes-d'Armor. Jednoho večera je náhodným svědkem rozhovoru, kdy Léo sděluje svým rodičům a bratrům, že je HIV pozitivní. Všichni se dohodnou, že Léovu nemoc před Marcelem utají. Léo jede do Paříže, aby se setkal se svým bývalým přítelem Aymericem a Marcel jede s ním. Ubytují se v hotelu na Place de la Bastille a společně se procházejí Paříží. Prohlížejí si město z Červencového sloupu. Léo řekne Marcelovi o své nemoci, a že je gay a rozhodne se vysypat všechny své léky z mostu Mornay do Bassin de l'Arsenal. Setkání Léa s Aymericem nedopadne dobře. Aymeric se na Léa zlobí, že se s ním rozešel. Druhý den pošle Léo Marcela vlakem domů. Film končí Léovým pohřbem.\n"}
{"id": "902824", "url": "https://cs.wikipedia.org/wiki?curid=902824", "title": "Sklízecí řezačka", "text": "Sklízecí řezačka\n\nSklízecí řezačka je zemědělský stroj, který porost seče nebo sbírá a poté řeže na krátkou řezanku. Tu zároveň dopravuje do velkoobjemového vozu nebo do zásobníku. Slouží k sečení nízkých plodin, k přímému krmení nebo horkovzdušnému sušení. Používá se pro sběr zavadlé píce ze řádků nebo pro sklizeň vysokých plodin jako kukuřice a slunečnice.\n\n"}
{"id": "902828", "url": "https://cs.wikipedia.org/wiki?curid=902828", "title": "Přípletka černá", "text": "Přípletka černá\n\nPřípletka černá je houbová choroba rostlin způsobená houbou plsťovka černá (\"Herpotrichia nigra\" synonymum \"Herpotrichia juniperi\"). Některé zdroje ji považují chorobu za identickou i s napadením jinou houbou \"Neopeckia coulteri\" (Peck) Sacc. in Peck (=Herpotrichia coulteri (Peck) Bose). Obě napadají především jehličnany. Některé zdroje uvádějí rozšíření plsťovky černé \"Herpotrichia nigra\" především u různých druhů borovic. Další zdroje uvádějí že houba \"Herpotrichia coulteri\" napadá borovice a houba plsťovka černá \"Herpotrichia nigra\" napadá ostatní jehličnany, s výjimkou borovice. Obě tyto houby v 21. století nepatří mezi nebezpečné patogeny borovic v ČR. Vyskytují se především v horských lesích a porostech kleče, kde dlouho leží sníh.\n\nEPPO kód HERPJU pro plsťovka černá (\"Herpotrichia nigra\")\nEPPO kód HERPCO pro \"Herpotrichia coulteri\"\n\n\n\n\nEvropa, Severní Amerika.\nTyto dvě houby se obvykle vyskytují pouze v horských nadmořských výškách, ve vlhkých oblastech, kde padá dost sněhu, aby byly naplněny specifické požadavky pro jejich biologii. \n\nV roce 2005 byla kvůli dlouhotrvající zimě a dlouho vytrvávající sněhové pokrývce v horských oblastech registrována zvýšená četnost přípletky černé (\"Herpotrichia juniperi\"). \n\n\nPseudothecia tmavě hnědé, kulovité, částečně skryté v plsti podobném subiculum z tmavě hnědých hyf, 200-450 µm v průměru, s apikální póry, stěna polygonálních buněk 20-40 µm silná, pokrytá hnědými hyfy. \n\nPseudothecia tmavě hnědé, kulovité, jednotlivě nebo v malých skupinách se tvoří na subiculum z špinavě hnědých hyf, 250-500 µm v průměru, s výrazně papilárními póry, stěna ze silnostěnného pseudoparenchymu, pokrytá hnědými hyfy. \n\nOba patogeny lze najít na stejné jedné dřevině. Tato choroba může zničit sazenice a zničit i značné množství olistění na malých stromech, ale má malý vliv na větší dřeviny, pokud je více než 50% z jejich koruny nad sněhovou pokrývkou. Podle některých zdrojů v ČR může při silné nákaze může dojít k odumírání hostitele.\n\nPod vrstvou sněhu, houba obklopuje větvě šedým myceliem. Po tání sněhu houba přestane růst a změní barvu na tmavě hnědou. Během léta je mycelium neaktivní. Druhou zimu se vyvinou na pod sněhem plodnice (perithecia).\n\nPo tání sněhu lze použít postřik přípravky na bázi mankozebu (Podle poznámky Brown felt blight By United States. Forest Service. Pacific Northwest Region). Podle jiných zdrojů jsou fungicidy na chorobu neúčinné.\n\n"}
{"id": "902831", "url": "https://cs.wikipedia.org/wiki?curid=902831", "title": "167 (číslo)", "text": "167 (číslo)\n\nSto šedesát sedm je přirozené číslo. Následuje po číslu sto šedesát šest a předchází číslu sto šedesát osm. Řadová číslovka je \"stý šedesátý sedmý\" nebo \"stosedmašedesátý\". Římskými číslicemi se zapisuje CLXVII.\n\nSto šedesát sedm je\n\n\n\n\n"}
{"id": "902834", "url": "https://cs.wikipedia.org/wiki?curid=902834", "title": "Mistrovství Evropy v judu 2013", "text": "Mistrovství Evropy v judu 2013\n\nMistrovství Evropy se konalo v Papp László Budapest Sportaréna v Budapešti, Maďarsko ve dnech 25.-27. dubna 2013.\n\nPo skončení bojů v jednotlivých váhových kategoriích turnaj pokračoval mistrovstvím Evropy týmů.\n\n\n\"podrobně zde\n\n\n"}
{"id": "902835", "url": "https://cs.wikipedia.org/wiki?curid=902835", "title": "HMS Sans Pareil (1887)", "text": "HMS Sans Pareil (1887)\n\nHMS Sans Pareil byla bitevní loď britského královského námořnictva třídy \"Victoria\", sloužící zprvu ve Středomořském loďstvu, ale poté byla převelena k obraně Sheernessu. Loď byla nakonec sešrotována 9. dubna 1907.\n\nLoď \"Sans Pareil\" byla mohutná bitevní loď třídy \"Victoria\". Celá konstrukce lodi byla téměř shodná s HMS \"Victoria\", s výjimkou delšího trupu a menšího počtu námořníků.\n\nLoď se poprvé předvedla 8. července 1891 na vojenských manévrech v Chathamu. V únoru 1892 byla převelena pod velení George Tryona, velitele Středomořské flotily. Zde sloužila až do roku 1895, kdy byla převelena na obranu Sheernessu. Zde loď zůstala až do roku 1907, kdy byla prodána do šrotu, v rámci programu modernizace námořnictva.\n"}
{"id": "902843", "url": "https://cs.wikipedia.org/wiki?curid=902843", "title": "YMCA Praha", "text": "YMCA Praha\n\nYMCA Praha byl český basketbalový klub z Prahy. Jednalo se o křesťanské sdružení mladých mužů. První basketbalové zápasy se začaly v republice odehrávat ve dvacátých letech dvacátého století v oddílech YMCA a Sokola Pražského. V roce 1924 byl klub u vzniku Českého volejbalového a basketbalového svazu. O šest let později se uskutečnilo první mistrovství Čech, které vyhrálo právě YMCA Praha. Díky podnětu ředitele pražské organizace YMCA F. M. Marka byla 18. června 1932 v Ženevě založena Mezinárodní federace košíkové (FIBA).\nV roce 1934 se uskutečnilo první celorepublikové mistrovství, které vyhrálo opět YMCA. Hráči YMCA Praha byli základem reprezentace Československa na Mistrovství Evropy v basketbalu mužů v roce 1935 (3. místo) a na na letních olympijských hrách 1936 v Berlíně (9. místo).\n\nPo devátém triumfu v řadě roku 1938 přišel strmý pád z výsluní. Klub od té doby paběrkoval, kdy titul v roce 1944 byla jen slabá náplast pro následující neúspěšná léta. Klub zanikl roku 1951, kdy byl komunistickým režimem donucen ukončit svoji činnost. Rekord v počtu titulů v československé lize byl překonán až v roce 1967, kdy brněnský Spartak získal svůj jedenáctý titul v historii.\n\nBasketbalové družstvo Uncas Praha bylo jedním z chlapeckých týmů YMCA Praha. V roce 1937 po týmu YMCA Praha převzalo pozici nejlepšího československého týmu, získalo 6 medailových umístění (4x mistr, 2x vicemistr republiky) a jeho hráči byli základem reprezentačního družstva Československa na Mistrovství Evropy v basketbalu mužů v roce 1937 (Riga, Lotyšsko). V roce 1940 šest hráčů (Ladislav Trpkoš, Josef Klíma, Josef Bartoníček, Silverius Labohý, Ladislav Prokop a Faloun) přestoupilo do Sparty Praha, s níž získali titul mistra republiky. Vicemistrem se stal nový mladý tým vlastních odchovanců Uncasu (Miloslav Kříž, Frank Chytil, M. Škoch, Ctirad Benáček, Chlumský, Šimek, Vidlák). Další dva tituly a jedno druhé místo pro Uncas získal tým, jehož základem byli hráči Ladislav Trpkoš, Emil Velenský, Jiří Drvota, Karel Bělohradský, Václav Krása, Petráň, Pračka, kteří vyhráli v sezóně 1946/1947 mistrovství Čech a skončili na druhém místě na mistrovství Československa za Sokol Brno I, na třetím a čtvrtém místě skončily VŠ Bratislava a SK Bratislava.\n\nDružstvo žen Uncas Praha v letech 1941-1944 získalo 4 tituly mistra republiky.\n\nZdroj: \n\nYMCA Praha - 7x Mistr ČSR: 1930, 1931, 1932, 1933, 1934, 1935, 1936\n\nUncas Praha - 4x Mistr ČSR: 1937, 1938, 1944, 1945, 2x vicemistr: 1940, 1947\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "902855", "url": "https://cs.wikipedia.org/wiki?curid=902855", "title": "Karvinské důlní neštěstí v roce 1894", "text": "Karvinské důlní neštěstí v roce 1894\n\nDůlní neštěstí, které 14. června 1894 postihlo doly Jindřicha Larisch-Mönnicha bylo doposud největším důlním neštěstím v Ostravsko-karvinském revíru. Výbuch zasáhl Důl Františka; při následném požáru v něm a v sousedních dolech Hlubina a Jan Karel, které s ním byly v podzemí propojeny, zemřelo 235 osob.\n\nLarischovy doly byly rozděleny na východní revír (jámy Jan a Karel) a západní (důl Jindřich, Františka a Hlubina. Závodním vrchním inženýrem východního revíru byl René Ronner, pro západní revír Jan Kohout. 14. června 1894 sfáralo do dolů 1062 dělníků, 20 předáků, 5 důlních a 9 naddůlních, přičemž se těžilo na 3. a 4. patře.\n\nK neštěstí došlo okolo 21:30 na dole Františka. Na 4. patře v 19. sloji došlo k silnému výbuchu, při kterém kouř a prach vyrazily až na povrch dolu. Okamžitě po výbuchu byli píšťalami svoláváni lidé k záchranným pracím. Na dole Františka je řídil závodní vrchní inženýr západního revíru Jan Kohout, na dole Hlubina Celestyn Racek a na dole Jan-Karel horní rada Grey. První záchranářské týmy určily, výbuch pravděpodobně nastal ve sloji č. 19.\n\nK druhému výbuchu, který vymrštil prach a kouř jámami Františka a Jan Karel, došlo okolo 22:00. Usmrtil 60 záchranářů, kteří se do dolu vydali. Další záchranáři, kteří sfárali do dolu po 22:00, stihli vyfárat před třetím výbuchem, který nastal druhého dne v 7:00. Další exploze přišly v 8:11 a 9:15. Po těchto explozích se začaly jámy přikrývat slínem a pískem a byly vypnuty ventilátory.\n\nNa dole Františka zahynulo 181 osob a 49 osob zahynulo na sousedním dole Jan-Karel. Celkově zahynulo 235 osob. Mnoho dalších horníků bylo při výbuchu zraněno, popáleno a přiotráveno. Při následných záchranných pracích se nepodařilo nalézt těla 58 lidí, kteří zůstali pohřbeni v dole. Záchranářům se podařilo vynést 15 zraněných horníků a 22 mrtvých. Po zemřelých zůstalo 194 sirotků a 130 vdov.\n\nMezi oběťmi byl i záchranář Celestyn Racek z Wieliczky. O tomto inženýrovi se ve svých románech zmiňuje polský spisovatel Gustaw Morcinek, například v knize Czarna Julka. Jeho hrob se doposud zachoval, vandalové však na přelomu 20. a 21. století odcizili pietní náhrobek, místo kterého byla umístěna jen informativní deska.\n\nOběti byly pohřbeny převážně na místním hřbitově v Karviné – Dolech, kde se také nachází pamětní deska se jmény obětí katastrofy. Vážně zranění byli převezeni do nemocnice v Těšíně; dva následně zemřelí jsou pohřbeni na zdejším katolickém hřbitově. Pozůstalí obětí neštěstí obdrželi rentu od hornické bratrské pokladny i od vlastníka dolu hraběte Larisch-Mönnicha.\n\nV důsledku katastrofy se musely uzavřít tři doly a 3,5 tisíce osob zůstalo bez práce – ti dostávali náhradou polovinu mzdy a mohli si najít práci s podmínkou návratu na doly po obnovení provozu.\n\nNehodu vyšetřovala komise, jejímiž členy byli jak zástupci Revírního báňského úřadu, tak Okresního soudu. Z vyšetřování nevyplynulo, že by došlo k porušení bezpečnostních norem. Zároveň se ale zjistilo, že mezi východním a západním revírem protahovaly větry, přičemž docházelo k dotýkání porubů a stařin v obou dvou revírech.\n\nRozsah katastrofy byl takový, že se jí zabýval i říšský sněm ve Vídni a tisk. Pro kritické hodnocení situace bylo rozhodnuto o provedení prověrek na všech dolech Ostravsko-karvinského revíru. Dne 28. října 1895 došlo k přijetí zákona, jenž zvyšoval počty pracovníků horních úřadů o třetinu a tím umožnil přísnější kontrolu. .\nPři vyšetřování se ukázalo, že 80 % obětí zahynulo v důsledku udušení; pouhých 20 % obětí zahynulo na následky zranění. V důsledku katastrofy ředitel Těšínské komory Rudolf Walcher von Uysdal požádal profesora Vídeňské univerzity o Gustava Gaertnera o spolupráci při přípravě vybavení, které by umožnilo horníkům přežít v případě neštěstí (tzv. sebezáchranný přístroj s kyslíkem). Přístroj Walcher-Gärtner se později stal základem pro budoucí sebezáchranné přístroje.\n\nPo výbuchu byl propuštěn ředitel Larischových dolů Grey, původem Francouz. K obnovování činností přispěla komise odborníků napříč celým revírem. Na základě provedené analýzy vzorků v období od 20. června 1894 do konce měsíce června postupně klesala koncentrace oxidu uhelnatého. Zmáhání začalo na dole Hlubina – 2. července 75 mužů sfáralo do dolu, aby stavěli hráze na 4. patře u 19. sloje. Kvůli zvyšující se koncentraci oxidu uhelnatého ale museli horníci vyfárat. Protože obsah CO postupně kolísal, bylo rozhodnuto, že se zmáhání bude provádět za pomoci dýchacích přístrojů s hadicemi. Všechny chodby 3. a 5. patra byly vyčištěny a provětrány 21. července 1894. Provoz na dole Hlubina byl obnoven na základě úředního povolení 23. července 1894.\n\nDne 21. července 1894 se začalo s přípravou zmáhání na dole Františka. Po spuštění ventilátorů však začal z dolu stoupat černý kouř, proto byla síla ventilátorů snížena. V 16:30 došlo na dole k silné explozi. K explozi došlo také na Hlubině; protože nastala v době střídání směn, nedošlo k žádným zraněním ani úmrtím. Celkem došlo k 5 výbuchům. Jámy byly uzavřeny a bylo rozhodnuto o změně postupu – všechny přístupy k dolu Františka byly zazděny. Práce začaly 25. srpna 1894 a pokračovaly 78 směn, každá po třech hodinách. Jelikož musely být ventilátory vypnuty, vyzdívalo se v dýchacích přístrojích s hadicemi.\n\nV průběhu obnovovacích činností se nepodařilo vynést těla 59 mužů, jelikož to podmínky v dolech nedovolovaly. Jindřich Larisch-Mönnich rozhodl o vybudování kapličky nad místem, kde zemřeli. Tato kaplička se zachovala dodnes.\n\nNa dole Hlubina došlo k první obnovené těžbě před Vánoci 1894 (3. patro) a 5. února 1895 k první těžbě z 5. patra. Těžba na dole Františka byla obnovena 24. ledna 1895. Na jámě Karel se začalo znovu těžit až v prvním pololetí roku 1895. K těžbě se ovšem používaly sloje č. 16. a 17., které nebyly výbuchem postiženy. K těžbě z postižené sloje 19 došlo až v roce 1896 a celkové úrovně těžby z roku 1893 bylo dosaženo až v roce 1899. \n\n"}
{"id": "902867", "url": "https://cs.wikipedia.org/wiki?curid=902867", "title": "Dukla Olomouc (basketbal)", "text": "Dukla Olomouc (basketbal)\n\nDukla Olomouc byl český vojenský basketbalový klub z Olomouce. Klub vyhrál nejvyšší ligu celkem dvakrát (v letech 1973, 1975) a patří mu v historických tabulkách československé ligy celkové 7. místo. Založen byl v roce 1962, zanikl v roce 1994.\n\nOlomoucká Dukla (ASD) basketbal začala psát svou historii v roce 1962. V ligové soutěži hrála 29 sezón. Dvakrát sestoupila do nižší soutěže, ale až poslední sestup v sezoně 1992–1993 byl definitivním koncem působení v první lize.\n\nV letech 1962–1979 vedl družstvo Drahomír Válek a v letech 1979–1986 Vladimír Dzurilla. Po této etapě se v ASD až do jeho zániku vystřídali trenéři Zdeněk Kos, Pavel Pekárek, Václav Dvořák. Všichni zde jmenovaní trenéři působili dlouhá léta jako hráči ASD (instruktoři sportu) a spolu s několika dalšími spoluhráči např. Stanislav Petr, Miloš Váňa, Josef Musil, Josef Šťastný, Miloš Hradec tvořili v tom kterém ročníku osu družstva.\n\nVojenskou základní službu se v Olomouci odsloužili také mnozí reprezentanti republiky např. Ďuriš, Mifka, Zídek, Zedníček, Konvička, Klimeš, Bobrovský, Pospíšil, Žáček, Sedlák, Rajniak, Ptáček, Okáč, Havlík a jiní.\n\nV roce 1973 a 1975 byla Dukla mistrem republiky. V roce 1970 a 1978 obsadila druhé místo a v letech 1972, 1974, 1979, 1980, 1984, 1986 skončila na třetím místě. Dvakrát byla také vítězem Československého poháru.\n\nV roce 1985 vzniklo TSM (tréninkové středisko mládeže) a SVSM (středisko vrcholového sportu mládeže, trenéři Kos a Pekárek), které však již nemělo dlouhého trvání. Od roku 1994 bylo vytvořeno občanské sdružení a pod hlavičkou BK Olomouc se stalo členem UNIASK ČR (Unie armádních sportovních klubů České republiky), které působí v nižších basketbalových soutěžích.\n\n\n\nZdroj: \n\n\n\nZdroj: \n\nZdroj: \n\n\n"}
{"id": "902868", "url": "https://cs.wikipedia.org/wiki?curid=902868", "title": "HMS Iron Duke (1912)", "text": "HMS Iron Duke (1912)\n\nHMS Iron Duke byla bitevní loď třídy \"Iron Duke\" patřící britskému Královskému námořnictvu, která sloužila v letech 1914-1946. Loď byla pojmenována na počest Arthur Wellesleye, 1. vévody z Wellingtonu, kterému se přezdívalo „železný vévoda“ (angl. \"Iron Duke\"). V roce 1946 byla prodána k sešrotování, které proběhlo v roce 1948.\n\nStavba lodi byla zahájena 12. ledna 1912 v loděnicích v Portsmouthu. \"Iron Duke\" byl slavnostně spuštěn na vodu dne 12. října 1912. Do aktivní služby se ale zapojil až roku 1914.\n\nLoď dlouhá 176,8 metru a široká 27,4 metru. Byla vyzbrojena deseti děly ráže 343 mm (pro srovnání, její protějšek v bitvě u Jutska, německá bitevní loď SMS \"König\" byla vyzbrojena deseti děly ráže 305 mm). Její pohon zajišťovaly dvě turbíny značky Parsons a 18 kotlů Babcock & Wilcox. Jako palivo do kotlů bylo využíváno uhlí, kterého se na loď vešlo maximálně 3250 tun. Loď mohla s tímto pohonem plout rychlostí 21,6 uzlu. Maximální dosah lodi byl 25 928 kilometrů Posádku tvořilo 1022 důstojníků a námořníků.\n\nOkamžitě po nástupu do služby se \"Iron Duke\" stal součástí Home Fleet a vlajkovou lodí admirála sira George Callahana. Prakticky jediným velkým střetem, na kterém se loď podílela za první světové války, byla bitva u Jutska. V ní byla součástí 4. bojové skupiny. Během bitvy se jí přitom podařilo několikrát zasáhnout německou bitevní loď \"König\".\n\nV závěru roku 1916 se \"Iron Duke\" stal na krátkou dobu vlajkovou lodí sira Davida Beattyho. Ten se však zanedlouho přestěhoval na bitevní loď HMS \"Queen Elizabeth\".\n\nPo válce byla loď převelena ke středomořskému loďstvu, kde se stala vlajkovou lodí jeho velitele, admirála sira Johna de Robecka. V roce 1931, po Londýnské námořní smlouvě, byl \"Iron Duke\" odzbrojen a nadále sloužil jen k nácviku dělostřelby. Loď byla v roce 1939 napadena ve Scapa Flow skupinou tří německých bombardérů a byla donucena najet na břeh. Po opravě sloužila až do konce druhé světové války. V roce 1946 byla prodána k sešrotování. Nakonec byla roku 1948 sešrotována v Glasgow.\n"}
{"id": "902869", "url": "https://cs.wikipedia.org/wiki?curid=902869", "title": "Soudce z milosti", "text": "Soudce z milosti\n\nSoudce z milosti je román Ivana Klímy. Byl napsán v letech 1972–1985. V roce 1986 byl vydán v exilu, v roce 1991 poprvé v Československu. První, samizdatová verze pod názvem \"Stojí, stojí šibenička\" vyšla již v roce 1976.\n\nDěj se odehrává převážně v Praze po začátku normalizace. Zatímco ostatní reformní komunisté pražského jara již většinou ztratili svoji práci, Adam Kindl stále působí jako soudce. Je však pověřen prací na případu Karla Kozlíka, který měl zapnout plyn v domě své bytné a tím zabít ji i její vnučku, a očekává se od něho, že vynese rozsudek trestu smrti. Kindl ale není o vině Kozlíka zcela přesvědčen a tuší, že případ je brán jako zkouška jeho loajality. Zároveň je lidmi poškozenými normalizací vnímán jako ten, kde ještě má nějaký vliv a může jim pomoci, např. jeho bývalá přítelkyně Magdaléna ho žádá o pomoc, protože jejímu manželovi hrozí vyhození ze školy, kde učí. Další rovinou románu je krize v jeho vlastní rodině, jeho žena Alena se zamiluje do mladíka Honzy a Kindl tráví čas s milenkou Alexandrou. Adamův bratr Hanuš se chce vrátit ze zahraničí do Československa, což neschvaluje jejich otec, bývalý komunista nesmyslně vězněný v 50. letech. Další rovinou jsou pak částečně autobiografické retrospektivní pasáže, kde hlavní hrdina vzpomíná na dětství v Terezíně, studium práv, práci v „Díře“ i cesty do zahraničí ke konci 60. let. Román končí návratem Hanuše a odebráním Kozlíkova případu Kindlovi (de facto jeho propuštěním) a vynesením rozsudku smrti Kindlovým nadřízeným.\n\nRomán je rozčleněn do deseti kapitol. První čtyři oddíly každé kapitoly vypráví v er-formě o Adamovi a o náhled na skutečnost z jeho strany, poslední pátý pak o jeho ženě Aleně. Na konci každé kapitoly kromě poslední desáté je pak větší oddíl nazvaný \"Než se napijeme z řeky Léthé\", který je psán v ich-formě a zachycuje Adamovy vzpomínky od dětství v Terezíně až po srpnovou invazi.\n\n\n"}
{"id": "902870", "url": "https://cs.wikipedia.org/wiki?curid=902870", "title": "Felipe Santana", "text": "Felipe Santana\n\nAugusto Felipe Santana (* 17. března 1986, Rio Claro, Brazílie) je brazilský fotbalový obránce, který hraje od léta 2013 v německém klubu FC Schalke 04.\n\nSantana začal jeho fotbalovou kariéru v klubu Figueirense. Byl tam už od roku 1996, ale profesionální smlouvu podepsal až v roce 2006. Felipe hrál první zápas za A-tým 3. května 2007, když prohráli 6:3 proti brazilskému klubu Atlético Paranaense. Santana dal svůj první gól v jeho profesionální kariéře 4. července 2007, při vítězství 2:1 nad klubem Cruzeiro; potom dal další gól o dva týdny později 14. července 2007 při vítězství 2:1 nad klubem Paraná. Santana v jeho první sezoně odehrál 34 ligových zápasů, v nichž dal 3 góly.\n\nV roce 2008 při prvním zápase sezony hrál poslední zápas za tento klub, při remíze 5:5 nad brazilským klubem Portuguesa.\n\nV roce 2008 přestoupil z brazilského klubu Figueirense do německé Borussie Dortmund. V sezóně 2010/11 získal s Borussií bundesligový titul, který následně se spoluhráči obhájil v sezóně 2011/12. V tomto ročníku navíc vyhrál i DFB-Pokal, ve finále Borussia zvítězila 5:2 nad Bayernem Mnichov. V sezóně 2012/13 bundesligový titul s klubem neobhájil, získal jej Bayern Mnichov. Kvůli zraněním obou stoperů Dortmundu Matse Hummelse a Nevena Subotiće mu trenér Jürgen Klopp dával v tomto ročníku více příležitostí na hřišti.\n\nV odvetném utkání osmifinále Ligy mistrů 2012/13 5. března 2013 proti Šachtaru Doněck se gólem podílel na výhře 3:0 a postupu do čtvrtfinále. Jeden gól přidal v infarktovém odvetném zápase čtvrtfinále 9. dubna proti španělské Málaze, kde Dortmund otočil zápas dvěma brankami v nastaveném čase (výhra 3:2).\n\nV květnu 2013 oznámil německý klub FC Schalke 04, že Santana podepsal kontrakt do roku 2016. Přestupová částka činí 1 mil. €. Dostal číslo pět.\n\n"}
{"id": "902871", "url": "https://cs.wikipedia.org/wiki?curid=902871", "title": "Gustav Gaertner", "text": "Gustav Gaertner\n\nGustav Gaertner (28. září 1855 v Pardubicích – 4. listopadu 1937 ve Vídni) byl rakouský lékař a patolog.\n\nGaertner byl synem zemědělce a vlastníka pálenice Aloise Gaertnera a jeho ženy Josephiny, rozené Liebermannové. V roce 1897 se oženil s Melanií, rozenou Schalekovou a z jejich manželství vzešla dcera (Hanna Gärtner) a syn.\n\nGaertner navštěvoval gymnázium v Hradci Králové, poté šel studovat medicínu na Univerzitu do Vídně. V roce 1879 zakončil studium promocí.\n\nGaertner pracoval na různých odděleních Všeobecné nemocnice města Vídeň a od roku 1882 na Institutu všeobecné a experimentální patologie u Salomona Strickera (1834–1898) jako asistent při přednáškách (realizoval Strickerem podporovanou projekci v přednáškových místnostech jako pomůcku při výuce). Již v roce 1884 byl Gaertner doporučen pro katedru experimentální patologie v Innsbrucku, ovšem intriky znemožnily jeho zaměstnání. V roce 1885 získal docenturu v oboru všeobecné a experimentální patologie a v roce 1890 obdržel mimořádnou profesuru, přičemž pracoval hlavně jako praktický lékař.\n\nBěhem první světové války se dobrovolně přihlásil jako lékař do posádkové nemocnice v Grinzingu (Vídeň) a vedl zde oddělení. V roce 1918 obdržel řádnou profesuru na Vídeňské univerzitě.\n\nGaertner pracoval především ve třech hlavních oblastech: experimentálně patologická zkoumání, výživy a na praktických, resp. vědeckých přístrojích.\n\nGaertner vyvinul velké množství praktických případně medicínských přístrojů: tonometr na měření krevního tlaku na palci (Gärtnerův tonometr, 1899), setrvačnou centrifugu, domácí váhu s otáčivou stupnicí, přístroj pro kontrolu pulzu pro operace, přenosný přístroj pro umělé dýchání (Pneumatophor v roce 1896, vyráběný firmou Waldek, Wagner & Benda), klystýr s dvojitým dmychadlem (Pneumoklys), přístroj na kontrolu průchodnosti nosu (Rhinometer), přístroj k určení hematokritu (Hämatograph), přenosnou sprchu (Ombrophor) a další.\n\n"}
{"id": "902875", "url": "https://cs.wikipedia.org/wiki?curid=902875", "title": "Vůz Bee272 ČD", "text": "Vůz Bee272 ČD\n\nVozy řady Bee, číslované v intervalu 50 54 20-38, jsou řadou osobních vozů z vozového parku Českých drah. Všechny tyto vozy (001–034) vznikly modernizací ze starších vozů řad B a Bc, kterou provedla společnost ŽOS České Velenice v letech 1992–1999.\n\nV roce 1992 nechaly Československé státní dráhy pokusně zmodernizovat pět různých vozů. Mezi vybrané patřil i jeden vůz tehdejší řady B, ve kterém byl v ŽOS České Velenice renovován interiér a provedeny různé úpravy pro zvýšení komfortu cestujících a snížení ceny údržby. Tento vůz, prototyp řady Bee v ceně 3,8 milionu Kčs, se spolu s prototypem řady Bee s cenou 5,5 milionu Kčs (cena sériových vozů klesla na 3,5 milionu Kč) jako jediné dočkaly sériového pokračování rekonstrukce. I přesto, že rekonstrukce prototypového vozu Bee byla finančně nákladnější a nezahrnovala částečnou rekonstrukci podvozku, byla upřednostněna právě tato řada a sériové vozy řady Bee vznikly až v letech 1996–1999.\n\nJsou to neklimatizované typu UIC-Y o celkové délce 24 500 mm. Jejich nejvyšší povolená rychlost je 140 km/h. Vozy mají upravené podvozky \"Görlitz V\" nebo \"Görlitz Va\" označované jako \"Görlitz V/CV\". Brzdová soustava je tvořena špalíkovou brzdou DAKO.\n\nVnější nástupní dveře jsou původní, zalamovací, doplněné o dálkové zavírání a blokování za jízdy. Vnitřní mezivozové přechodové dveře jsou poloautomatické, ovládané pomocí madla. Vozy mají v horní pětině vyklápěcí okna z tónovaných skel.\n\nVe vozech se nachází velkoprostorový oddíl s 22 místy k sezení, které jsou v prototypovém voze uspořádány za sebou a v sériových proti sobě. Jejich příčné uspořádání je shodně 2 + 1. Mimo to je ještě ve vozech šest klasických šestimístných oddílů, což dává dohromady 58 míst k sezení. V prototypovém voze je jeden z oddílů jen pětimístný, a proto je v něm k dispozici jen 57 míst k sezení. Buňky WC byly spojeny s umývárnou do jednoho prostoru.\n\nPři modernizaci byl mimo jiné dosazen i centrální zdroj energie pro napájení elektrických spotřebičů ve voze, např. osvětlení. Ten může být napájen pouze napětími 3 000 V ~ 50 Hz nebo 3 000 V =, a proto jsou vozy vhodné jen do vnitrostátních vlaků. Napětí palubní sítě je 24 V. Provozní osvětlení vozů je zářivkové s individuálními měniči, vedlejší a nouzové je žárovkové. Původní kombinované elektrické a parní vytápění bylo odebráno, a dosazeno zcela nové, pouze elektrické, topení. Vozy mají tlakové větrání.\n\nPůvodní nátěr prototypového vozu byl přes okna modrý, pod okny bílý a zbytek šedý. Sériové a později i prototypový vůz dostaly přes okna zelený nátěr a zbytek vozu byl bílý. Nejnověji jsou vozy lakovány do jednotného korporátního modro-bílého nátěru od studia Najbrt.\n\nVozy byly původně společně s vozy Bee nasazovány na elitní výkony na expresech a vlacích InterCity a EuroCity. Před rokem 2010 je bylo stále ještě možné potkat na vlacích vyšších kategorií, např. na EuroCIty Praha – Ostrava – Žilina / Krakov nebo InterCity Praha – Brno. V roce 2013 jsou na těchto výkonech již nahrazeny modernějšími vozy, a jsou proto nasazovány na rychlíky Bohumín – Brno a (Brno / Jihlava –) Havlíčkův Brod – Praha. Občas je lze vidět na vlacích vyšší kategorie jako posilové vozy nebo náhradu za jiný vůz pro vlaky vyšší kategorie.\n\nVůz č. 021 je navržen na zrušení. Vůz č. 012 byl zrušen 29. ledna 2003. Dva vozy (č. 009 a 024) byly poškozeny a následně zrušeny při železniční nehodě ve Studénce.\n\n\n"}
{"id": "902876", "url": "https://cs.wikipedia.org/wiki?curid=902876", "title": "Zlatan Alomerović", "text": "Zlatan Alomerović\n\nZlatan Alomerović (* 15. června 1991, Prijepolje, Jugoslávie) je německý fotbalový brankář srbského původu, který působí v klubu Lechia Gdańsk.\n\nAlomerović má německé i srbské občanství. V roce 1999 odešel s rodinou z Jugoslávie do německého Porúří, kde začal s fotbalem v klubu TuS Heven.\n\nOd roku 2006 se stal součástí mládežnických týmů Borussie Dortmund. Aktuálně působí v rezervním týmu Dortmundu a od roku 2012 (kdy podepsal s klubem profesionální smlouvu) je k dispozici A-týmu jako třetí brankář.\n\n"}
{"id": "902877", "url": "https://cs.wikipedia.org/wiki?curid=902877", "title": "Andělé (film)", "text": "Andělé (film)\n\nAndělé (\"Anjeli\") je slovenský hraný film z roku 2012, který režíroval Róbert Šveda podle vlastního scénáře. Navázal jím na svůj debutový celovečerní film Démoni.\n\nFilm byl uveden mimo jiné v programu Filmového festivalu inakosti a na Mezinárodním filmovém festivalu Bratislava v roce 2012. V České republice byl uveden v roce 2013 na filmovém festivalu Febiofest.\n\nÚspěšný divadelník Michal umírá na nevyléčitelnou rakovinu. Na chatě sepisuje paměti, ale jinak rezignoval na všechno ve svém životě. Proto je v konfliktu se svým partnerem Rafaelem, který se špatně vyrovnává s jeho nemocí i rezignací. Jednoho rána Rafael odchází z chaty pryč a Michaela zanechává pouze s ošetřovatelkou Gabrielou. Při stopování se setká s manželským párem, se nímž se opět vrací na chatu. Zde zjistí, že se u chaty objevil nemluvný mladík, o něhož se zajímá Michal. Michal se rozhodne, že si udělají Vánoce uprostřed léta. Na chatě se objeví další mladík Konštantin z nedaleké vesnice, který se chce sblížit s Rafaelem, ale tomu je to nepříjemné. Mezi přítomnými dochází ke sporům, nakonec se však všichni usmíří a Michal umírá za přítomnosti Rafaela a nemluvného mladíka, který je jeho andělem smrti.\n"}
{"id": "902881", "url": "https://cs.wikipedia.org/wiki?curid=902881", "title": "Ailey (Georgie)", "text": "Ailey (Georgie)\n\nAiley je město v Montgomery County v americkém státě Georgie. V roce 2011 žilo v Montgomery 432 obyvatel. V roce 2000 bylo v Ailey 394 obyvatel, 165 domů, a 111 rodin. Ailey patří do Vidalia Micropolitan Statistical Area.\n\nPodle sčítání lidí v roce 2000, žilo ve městě 394 obyvatel, 165 domácností, a 111 rodin. V roce 2011 žilo ve městě 167 mužů (38,7%), a 265 žen (61,3%). Průměrný věk obyvatele je 32 let.\n"}
{"id": "902886", "url": "https://cs.wikipedia.org/wiki?curid=902886", "title": "Leonardo Bittencourt", "text": "Leonardo Bittencourt\n\nLeonardo Bittencourt (* 19. prosince 1993, Lipsko, Německo) je německý fotbalový záložník brazilského původu, který působí v německém klubu 1. FC Köln.\n\nNarodil se v Lipsku, fotbalovou kariéru zahájil v klubu FC Energie Cottbus. 1. prosince 2011 bylo oznámeno, že podepsal čtyřletou smlouvu s Borussií Dortmund platnou od 1. července 2012.\n\nV německé Bundeslize debutoval 20. října 2012 v domácím utkání s FC Schalke 04 (prohra 1:2). Dostal se na hřiště v 55. minutě.\n16. března 2013 vstřelil svůj první gól v Bundeslize během zápasu s SC Freiburg (v 78. minutě - dvě minuty od svého příchodu na hřiště), kterým uzavíral skóre na konečných 5:1 pro Dortmund. Na branku mu přihrával polský fotbalový legionář Robert Lewandowski. V Dortmundu však pod trenérem Jürgenem Kloppem nedostával mnoho příležitostí, ten upřednostňoval se středu pole dvojici Marco Reus a Mario Götze.\n\nV červnu 2013 přestoupil do Hannoveru 96.\n\nV červenci 2015 se dohodl na přestupu do jiného německého bundesligového klubu 1. FC Köln.\n\nBittencourt působil v mládežnických výběrech Německa v kategoriích od 18 let.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "902887", "url": "https://cs.wikipedia.org/wiki?curid=902887", "title": "Jiří Svoboda (architekt)", "text": "Jiří Svoboda (architekt)\n\nAkad. arch. Jiří Svoboda, PhD. (* 25. dubna 1961, Ostrava, Československo) je český architekt, designér a vysokoškolský pedagog. Mimo svou vlastní výtvarnou, architektonickou a akademickou činnost se v rámci svého výzkumu zabývá především architektonickou historií Zlína.\n\nV letech 1980-83 studoval na Fakultě architektury Vysokého učení technického v Brně a o tři roky později absolvoval Školu architektury Akademii výtvarných umění v Praze. V roce 1987 krátce působil na Útvaru hlavního architekta okresu Zlín a roku 1988 se stal architektem na volné noze - nejprve jako člen sdružení VIO ART a od roku 1996 samostatně ve firmě SADE. Od roku 1990 mezitím také působí jako vysokoškolský pedagog - nejdříve na Vysoké škole uměleckoprůmyslové v Praze, katedře designu ve Zlíně, poté od roku 1998 na VUT v Brně, IRTMK ve Zlíně, ateliéru prostorové prezentace, a konečně od roku 2001 na nově vzniklé UTB ve Zlíně, Fakultě multimediálních komunikací, původně v ateliéru prostorové tvorby, nyní v kabinetě teoretických studií.\n\nV roce 2010 Jiří Svoboda získal doktorát na FA VUT v Brně a o rok později svou doktorskou práci \"Jiří Voženílek, Architekt ve Zlíně\" vydal jako knižní publikaci, a to jak v češtině, tak i v anglickém jazyce.\n\nJeho koníčkem je sport, hlavně tenis, kterému se sám aktivně věnuje se svými dvěma syny.\nDále vášnivě zahrádkaří.\n\n\n"}
{"id": "902888", "url": "https://cs.wikipedia.org/wiki?curid=902888", "title": "Alamo (Georgie)", "text": "Alamo (Georgie)\n\nAlamo je město v Wheeler County v Georgii v USA. V roce 2011 žilo v Alamu 3139 obyvatel. Alamo je hlavním městem okresu Wheeler. Alamo bylo založeno v roce 1909, soudní budova byla postavena v 1913 a je v národním registru historických míst. V roce 1919 bylo vystavěno divadlo „Lamplighter Little Theatre“.\n\nPodle sčítání lidí v roce 2000, žilo ve městě 1943 obyvatel, 365 domácností, a 225 rodin. V roce 2000 žilo ve městě 2605 mužů (61,6%), a 534 žen (17%). Průměrný věk obyvatele je 35 let.\n"}
{"id": "902890", "url": "https://cs.wikipedia.org/wiki?curid=902890", "title": "Konstantin Badigin", "text": "Konstantin Badigin\n\nKonstantin Sergejevič Badigin ( ) (30. listopadu 1910, Penza – 17. března 1984, Moskva) byl ruský sovětský spisovatel a kapitán dálné plavby.\n\nSvou námořní kariéru začal Badigin roku 1928 jako námořník na Dálném východě. Roku 1932 se po vystudování námořní vysoké školy ve Vladivostoku stal navigátorem a důstojníkem Sovětského námořnictva. Jako kapitán řídil roku 1938 výpravu ledoborce \"Sedov\" do Arktidy. Po uvěznění v ledu byl ledoborec změněn na driftující vědeckou polární stanici. Uvolněn byl až po 812 dnech v lednu roku 1940 v oblasti mezi Grónskem a Špicberky. Po svém návratu do vlasti byl 3. února 1940 Badigin vyznamenán Řádem rudé hvězdy a obdržel titul Hrdina Sovětského svazu.V průběhu Velké vlastenecké války byl Badigin v letech 1941 až 1943 velitelem sovětských ledoborců v Bílém moři a v letech 1943 až 1945 kapitánem motorové lodi v Tichém oceánu, která jezdila mezi Seattlem a Vladivostokem.\n\nPo skončení války Badigin odešel do výslužby a věnoval se studiu a literatuře. Vystudoval Moskevský pedagogický institut, pak absolvoval aspiranturu na Lomonosově univerzitě, roku 1953 zakončil studium obhajobou disertační práce a získal titul kandidáta věd v oboru geografie.\n\nJako autor debutoval Badigin ve 40. letech 20. století črtami o průzkumnících Arktidy. Poté naspal několik autobiografických knih a historických románů týkajících se mořeplavby. Roku 1973 se stal předsedou Komise pro námořní uměleckou literaturu Svazu spisovatelů Sovětského svazu.\n\n\n\n\n"}
{"id": "902895", "url": "https://cs.wikipedia.org/wiki?curid=902895", "title": "Křesťanskodemokratická strana (Itálie)", "text": "Křesťanskodemokratická strana (Itálie)\n\nKřesťanskodemokratická strana ( Democrazia Cristiana, zkratka DC) byla nejsilnější italskou středovou křesťanskodemokratickou stranou vládnoucí v letech 1944 až 1992 do jejího rozpuštění v aféře Tangentopoli. Ve straně existovaly pravicové i levicové frakce.\n"}
{"id": "902899", "url": "https://cs.wikipedia.org/wiki?curid=902899", "title": "Tomáš Koudela", "text": "Tomáš Koudela\n\nTomáš Koudela (* 6. srpna 1967 Karviná) je český spisovatel píšící někdy pod pseudonymem Jan Vrak.\n\nStudoval na Přírodovědecké fakultě Univerzity Palackého v Olomouci a na Pedagogické fakultě v Ostravě, studia ale nedokončil.\n\nSpoluzaložil nakladatelství Votobia, podnikal v pohostinství.\n"}
{"id": "902903", "url": "https://cs.wikipedia.org/wiki?curid=902903", "title": "Slovan Orbis Praha", "text": "Slovan Orbis Praha\n\nSlovan Orbis Praha byl oddíl basketbalu v Tělovýchovné jednotě (TJ) Slovan Praha Orbis se sídlem Praha 4, Nusle, Na Květnici 700/19 (nová Nuselská sokolovna, postavená roku 1925). Založen byl v roce 1948. Družstvo mužů klubu hrálo československou basketbalovou ligu v letech 1956 až 1970, družstvo žen v letech 1951 až 1973. Družstvo mužů vyhrálo nejvyšší československou basketbalovou ligu mužů dvakrát (v letech 1957, 1959), jednou skončilo na druhém a jednou na třetím místě. V nejvyšší československé basketbalové lize žen získalo družstvo žen devět titulů mistra Československa, čtyři druhá a jedno třetí místo. \n\nZanikl v roce 1990 po zrušení stávajícího mateřského klubu. Většina oddílů přešla do obnoveného klubu Sokola Nusle, původně založeného v roce 1888 (oddíl basketbalu).\n\nK významným trenérům a funkcionářům klubu patří:\n\nSlovan Orbis Praha se zúčastnil dvou ročníků ve FIBA Poháru evropských mistrů a odehrál 10 utkání.\n\n\n\nV reprezentačním družstvu Československa hráli tito hráči klubu:\n\n\n\nZdroj: \n\n\n\nZdroj: \n\n\nSlovan Orbis Praha se zúčastnil šesti ročníků ve FIBA Poháru evropských mistrů v basketbale žen a odehrál 40 utkání, z toho 26 vítězných a 14 porážek.\n\n\nV reprezentačním družstvu Československa hrály tyto hráčky klubu:\n\n\n\nZdroj: \n\n\n\nZdroj: \n\n"}
{"id": "902904", "url": "https://cs.wikipedia.org/wiki?curid=902904", "title": "Studio Marta", "text": "Studio Marta\n\nStudio Marta je divadelní scéna Divadelní fakulty JAMU v Brně, ve které působí studenti ateliérů scénografie, režie, divadelního manažerství a jevištní technologie, dramaturgie, dramatické výchovy, výchovné dramatiky pro neslyšící a činoherního herectví.\n\nNachází se ve sklepních prostorách obytného domu postaveného na počátku 30. let 20. století. Jde o dům v ulici Bayerova, číslo popisné 575 a číslo orientační 5, ve čtvrti Veveří, která je součástí městské části Brno-střed. Divadelní studio zde vybudovali studenti a pedagogové školy. Začalo působit v roce 1952, pět let po formálním vzniku samotné JAMU. V letech 1990–1991 prošlo celkovou rekonstrukcí podle návrhu ing. arch. Jana Konečného. Vychází z koncepce variabilní divadelní dílny s měnitelným prostorem. Po otevření muzikálové a operní scény JAMU, Divadla na Orlí v roce 2012 zůstala Marta scénou orientovanou zejména na činoherní inscenace.\n\nV letech 1989 až 2000 studio vedl Jaroslav Tuček, poté Jan Kolegar a následně Jan Škubal.\n\nPodle vlastních údajů studio na svých prknech uvádí 12 premiérových titulů a na 125 představení ročně a řadí se k nejnavštěvovanějším divadelním scénám v Česku.\n\nMezi významné inscenace uvedené v Martě v 21. století patří ku příkladu muzikál Jiřího Suchého podle Erbenovy \"Kytice\" (2003), \"Rodinná oslava\" (2005) podle stejnojmenného filmu Thomase Vinterberga, moderní pojetí hry Heinricha von Kleista \"Princ Homburský\" (2012), představení fyzického divadla Karine Ponties \"Pisum Sativum\" (2012).\n\n"}
{"id": "902911", "url": "https://cs.wikipedia.org/wiki?curid=902911", "title": "Markéta Bidlasová", "text": "Markéta Bidlasová\n\nMarkéta Bidlasová, rozená Bláhová (* 1970 Hradec Králové, Československo) je česká dramatička.\n\nV letech 1989–1993 vystudovala dramaturgii na DAMU a poté působila v Činoherním studiu v Ústí nad Labem. V druhé polovině 90. let 20. století pracovala v Činoherním klubu a v CD 94 v Praze, od roku 2002 byla dramaturgyní Švandova divadla, externě spolupracovala s dalšími divadly.\n\n\n"}
{"id": "902912", "url": "https://cs.wikipedia.org/wiki?curid=902912", "title": "Fotbalista roku (Srbsko)", "text": "Fotbalista roku (Srbsko)\n\nOcenění Srbský fotbalista roku ( , transkripcí Srpski fudbaler godine) je v Srbsku udělováno každoročně Srbskou fotbalovou asociací. Při té příležitosti je oceněn i nejlepší srbský trenér za aktuální rok.\n\nZa rok 2005 bylo uděleno ještě pro federaci Srbsko a Černá Hora. Vítězem za rok 2014 je Nemanja Matić z anglického klubu Chelsea FC.\n\n"}
{"id": "902913", "url": "https://cs.wikipedia.org/wiki?curid=902913", "title": "Jiří Daněk", "text": "Jiří Daněk\n\nJiří Daněk (1. května 1959 Ostrava – 2. února 2017 Přívoz) byl český spisovatel píšící pod pseudonymem Hnát Daněk.\n\nStudoval Vysokou školu báňskou a Pedagogickou fakultu v Ostravě, ale studia nedokončil. V roce 1994 absolvoval na FAMU, kde studoval dramaturgii a scenáristiku. Pracoval jako havíř, koksař, dramaturg a producent. Soukromě podnikal v reklamě.\n\nV 80. letech 20. století napsal několik dramat pro ostravské amatérské soubory.\n\n"}
{"id": "902918", "url": "https://cs.wikipedia.org/wiki?curid=902918", "title": "Čestný odznak Za zásluhy o Rakouskou republiku", "text": "Čestný odznak Za zásluhy o Rakouskou republiku\n\nČestný odznak Za zásluhy o Rakouskou republiku (německy \"Ehrenzeichen für Verdienste um die Republik Österreich\") je všeobecný záslužný řád Rakouské republiky, založený roku 1952.\n\nŘád je udělován cizincům i Rakušanům, přičemž příjemce navrhuje vláda a je udělován rakouským prezidentem. Prezident okamžikem zvolení obdrží velkohvězdu tohoto řádu. Řád má 12 tříd a tři připojené medaile.\n\n\nZlatá medaile může být udělena s červenou stuhou, za záchranu života. Bronzová medaile se již neuděluje.\n\nVyznamenáni například byli Dmitrij Šostakovič (Velká čestná dekorace ve stříbře), Simon Wiesenthal, Friedrich August von Hayek a Václav Klaus.\n"}
{"id": "902924", "url": "https://cs.wikipedia.org/wiki?curid=902924", "title": "Odznak za vojenské zásluhy", "text": "Odznak za vojenské zásluhy\n\nOdznak za vojenské zásluhy (: \"Militärverdienstzeichen\") je rakouské vyznamenání, určené k vyznamenání zásluh členů rakouské armády.\n\nByl založen v roce 1989, nemá stuhu a nosí se připnutý na levé straně hrudi. Má pouze jednu třídu.\n\n"}
{"id": "902926", "url": "https://cs.wikipedia.org/wiki?curid=902926", "title": "Fytoftorová kořenová hniloba", "text": "Fytoftorová kořenová hniloba\n\nFytoftorová hniloba kořenů a krčků je závažné onemocnění rostlin způsobené půdními druhy rodu \"Phytophthora\" (Eukaryota: Chromalveolata: Stramenopila: Oomycetes) projevující se navenek vadnutím a žloutnutím olistění a posléze chřadnutím a odumíráním napadených rostlin.\n1PHYTG\n\"Phytophthora\" de Bary (syn. \"Blepharospora\" Petri, aj.).\nTisíce druhů krytosemenných a méně často i nahosemenných rostlin (jehličnanů).\n\nObecně lze říci, že jde o organismy napadající obvykle značné spektrum hostitelů – u mnoha z nich jsou známy desítky, stovky a někdy i přes tisíc hostitelů (např. u \"P. cinnamomi\"), jsou však známy i druhy značně specializované – např. \"P. ×alni.\" Velmi běžným hostitelem mnoha těchto patogenů je např. pěnišník a další druhy vřesovcovitých, ze kterých např. jen v ČR bylo izolováno devět druhů rodu \"Phytophthora\".\n\nHniloby kořenů a krčků rostlin způsobované fytopatogenními oomycety (zejména tzv. půdními druhy r. \"Phytophthora\" – např. \"P\". ×\"alni\", \"P. cinnamomi, P. plurivora, P. cambivora,\" aj.) se navenek projevují zejména poškozením nadzemních částí – vadnutím, žloutnutím a zmenšením listů a posléze chřadnutím hostitelů a jejich odumřením.\n\nZáměna je možná např. s poškozením kořenů v důsledku zaplavení a hypoxie, napadení kořenů patogenními houbami, háďátky a dalšími organismy.\n\nDruhy r. \"Phytophthora,\" způsobují celosvětové ekonomice každoročně ztráty mnoha miliard dolarů a patří mezi nejcitovanější parazity rostlin vůbec. Druhy způsobující hniloby kořenů jsou zodpovědné například za současnou ekologickou katastrofu v Austrálii (\"P. cinnamomi\") masové odumírání mnoha taxonů dřevin v různých částech světa včetně Evropy a ČR (\"P. alni\", \"P. lateralis\", \"P. austrocedrae\", \"P. plurivora\", \"P. cambivora\" a další) a mnohé další závažné problémy. Z důvodu snadného šíření se svými hostiteli patří zároveň mezi nejvíce invazní organismy světa. Např. na území ČR bylo nalezeno přes 20 nepůvodních druhů r. \"Phytophthora\", které jsou uloženy v České sbírce fytopatogenních oomycetů (ČSFO). Velmi často lze nalézt např. v ČR běžně rozšířenou plíseň olšovou (\"P. ×alni\"), způsobující významné škody v břehových a lesních porostech.\n\nPatogeny z r. \"Phytophthora\" patří obvykle mezi biotrofní parazity. Půdní druhy r. \"Phytophthora\" jsou svým šířením a ekologií významně vázány na vodu, proto často dochází k poškozením rostlin zejména v příliš zamokřených podmínkách či po přelití. Mnohé druhy vytvářejí pohlavní i nepohlavní spory, u některých je dosud známo pouze nepohlavní rozmnožování. Pohlavní spory, tzv. oospory, slouží k rekombinaci genetické informace a rovněž vzhledem k tlusté stěně mohou přežívat delší dobu v dormantním stavu. Nepohlavní spory jsou dvojího typu. Dvoubičíkaté zoospory slouží primárně k vertikálnímu šíření v čase, druhý typ spor, obvykle kulovité a tlustostěnné chlamydospory, slouží k přežívání nepříznivých podmínek (např. sucho, absence hostitele, použití fungicidů) a mohou přežít i několik let.\n\nPůdní druhy z rodu \"Phytophthora\" se typicky šíří na dlouhé vzdálenosti s rostlinným materiálem jako jeho biologické znečištění. Další možnosti šíření jsou spolu s dopravní mechanizací, pracovními nástroji, na podrážkách obuvi, spolu s infikovaným substrátem apod. V rámci lokality se patogen může šířit vodou pomocí aktivně se pohybujících dvoubičíkatých zoospor. Pletiva hostitelských rostlin zoospory vyhledávají pomocí chemotaxe.\n\nVzhledem k nebezpečnosti patogenů z r. \"Phytophthora\" a potenciálně velkým škodám je vždy vhodné nezanedbávat preventivní opatření.\n\nMezi základní principy ochrany patří používání zdravého, kontrolovaného materiálu, karanténa dovezených rostlin, používání sterilního substrátu (vhodná aerace a pH), dostatečná hygiena provozu, přiměřená zálivka, použití biologických přípravků, používání rezistentních taxonů či kultivarů rostlin a další. Velmi významná je průběžná kontrola zdravotního stavu pěstovaných rostlin .\n\nMezi léčebná opatření patří likvidace napadených rostlin, výměna či dezinfekce substrátu, zavlažovacího systému a pracovních pomůcek a mechanizace, použití chemických přípravků a další . Mezi použitelné přípravky patří např. Previcur Energy, Proplant, Alliete 80 WG, Flowbrix, Ridomil gold MZ .\n\nV případě zavlečení patogenů z r. \"Phytophthora\" do lesních, břehových a dalších porostů v krajině jsou možnosti ochrany do jisté míry omezené a sestávají se ze souboru pěstebních pravidel, která v důsledku mohou omezit vliv patogenu, obvykle ho ale nemohou ze systému eliminovat, jako např. v případě \"P. ×alni\".\n\nČeská sbírka fytopatogenních oomycetů (ČSFO) byla založena v roce 2005 ve Výzkumném ústavu Silva Taroucy pro krajinu a okrasné zahradnictví, v.v.i. v Průhonicích a od roku 2012 je součástí Národního programu konzervace a využívání genových zdrojů mikroorganismů a drobných živočichů hospodářského významu. Sbírka slouží k uchování kmenů významných fytopatogenních plísní náležejících do rodů \"Phytophthora\" a \"Pythium\" (Eukaryota: Chromalveolata: Stramenopila: Oomycetes) izolovaných v ČR. V současné době je ve veřejné části sbírky uloženo přes 350 kmenů celkem 33 druhů oomycetů. Celkem, včetně neveřejné části, sbírka obsahuje téměř osmi set kmenů.\n\nČeská sbírka fytopatogenních oomycetů spolupracuje s řadou výzkumných pracovišť v Evropě – např. ze Švýcarska, Německa, Finska, Irska, Litvy, Nizozemska či Polska. Sbírka patří svého druhu k největším ve středoevropském prostoru a je nejvýznamnější veřejnou sbírkou fytopatogenních oomycetů v rámci celé postkomunistické Evropy.\n\nV ČSFO jsou zejména uloženy izoláty nepůvodních invazních druhů patogenů jako je např. \"Phytophthora ×alni\" způsobující zásadní škody v porostech olšin v Evropě, \"P. cinnamomi\" patřící mezi nejvíce invazní organismy světa, \"P. plurivora\", která je významným patogenem v řadě ekosystémů a rychle se šíří např. v lužních lesích, karanténní \"P. ramorum\" a mnoho dalších významných patogenů např. \"P. cactorum, P. citrophthora, P. cambivora, P. cryptogea\" . Izoláty těchto a dalších oomycetů byly získány z celkem 114 různých druhů a kultivarů lesních, okrasných a ovocných dřevin, okrasných květin a dalších hostitelů  z nejrůznějších typů porostů a výsadeb v rámci celé ČR. Aktuální seznam izolátů uložených ve sbírce je dostupný na webových stránkách VÚKOZ.\n\nAktuální seznam izolátů uložených ve sbírce je dostupný na webových stránkách VÚKOZ, v.v.i.\n\n\n"}
{"id": "902929", "url": "https://cs.wikipedia.org/wiki?curid=902929", "title": "Řád služebnic ctnosti", "text": "Řád služebnic ctnosti\n\nŘád služebnic ctnosti (\": Orden der Sklavinnen der Tugend\", : \"Ordre des Dames esclaves de la vertu\") byl habsburský dámský řád, založený roku 1662 císařovnou Eleonorou Magdalenou, vdovou po Ferdinandu III. .\n\nJednalo se řád určený pouze pro příslušnice vysoké aristokracie, přičemž členky měly šířit křesťanské cnosti a přemítat o tajemství Boha a přírody. Řádové heslo bylo \"„Sola ubique triumphat”\" – „Jenom cnost vítězí“. Řád vedla a udělovala císařovna jako „Velká dáma“ (německy \"Groß-Dame\"). Rakouské arcivévodkyně jej získávaly narozením.\n\nNošení řádu bylo pro vyznamenané povinné, pod pokutou 100 tolarů. Při slavnostních příležitostech se řád nosil na zlatém řetězu přes levé rameno, při každodenním nošení byl medailon na černé stuze přes šíji.\n\nŘád zanikl 1720, po smrti císařovny Eleonory Magdaleny, přičemž jej nahradil Řád hvězdového kříže.\n\n\n"}
{"id": "902930", "url": "https://cs.wikipedia.org/wiki?curid=902930", "title": "Umajjovská mešita (Aleppo)", "text": "Umajjovská mešita (Aleppo)\n\nUmajjovská mešita v Aleppu ( جامع حلب الكبير \"Jāmi‘ Halab al-Kabīr\") též Velká mešita v Aleppu (جامع بني أمية بحلب) je největší a jedna z nejstarších mešit v syrském městě Aleppu. Nachází se ve čtvrti al-Jalloum ve zdejším Starém městě, které bylo v roce 1986 prohlášeno za Světové dědictví UNESCO, nedaleko vstupu na tržiště (súk) Al-Madina.\n\nV mešitě, jež byla založena počátkem 8. století, jsou údajně uloženy ostatky svatého Zachariáše, otce Jana Křtitele.\nNicméně současná budova, která pochází z období Mamlúkovců, byla s výjimkou minaretu postavena až ve století 13. Zdejší minaret, který 24. dubna 2013 padl za oběť bojům syrské občanské války, pocházel z roku 1090, z období vlády Seldžucké dynastie.\n\nMísto, kde je mešita postavena, bývala v helénistickém období agora. V době, kdy Sýrii ovládali křesťané, se zde rozkládala zahrada katedrály Svaté Heleny.\n"}
{"id": "902931", "url": "https://cs.wikipedia.org/wiki?curid=902931", "title": "Vyznamenání za umění a vědu", "text": "Vyznamenání za umění a vědu\n\nVyznamenání za vědu a umění (\": Ehrenzeichen für Kunst und Wissenschaft\"), také zvané \"literis et artibus\" („Vědám a umění“ – řádové heslo), založil císař František Josef I. roku 1887 jako rakousko-uherské vyznamenání pro vědce a umělce. Zanikl v roce 1918.\n\nVyznamenání nahradilo dosud udělované zlaté medaile „Literis et artibus“, které nebyly určeny k nošení a bylo řídce udělováno za kulturní a vědecké zásluhy. Medaile byla udělována v jednom stupni a nosila se na červené stuze kolem krku. Ideově, heslem a barvou stuhy na něj navazuje Čestný odznak Za vědu a umění Rakouské republiky.\n\nZ Čechů je nosil například Antonín Dvořák, Josef Václav Myslbek, Václav Brožík, Jaroslav Vrchlický, Jaroslav Goll a Antonín Randa.\n\n"}
{"id": "902936", "url": "https://cs.wikipedia.org/wiki?curid=902936", "title": "Luiz Gustavo", "text": "Luiz Gustavo\n\nLuiz Gustavo Dias (* 23. července 1987, Pindamonhangaba, Brazílie) je brazilský fotbalový záložník a reprezentant, od července 2017 hráč klubu Olympique Marseille.\n\nLuiz Gustavo zahájil profesionální fotbalovou kariéru v brazilském klubu SC Corinthians Alagoano. V srpnu 2007 odešel na hostování do německého celku TSG 1899 Hoffenheim, kam 1. dubna 2008 přestoupil. V německé Bundeslize debutoval 16. srpna 2008 proti FC Energie Cottbus (výhra 3:0). První ligový gól dal 18. září 2010 v zápase s 1. FC Kaiserslautern (remíza 2:2).\n\nV lednu 2011 podepsal smlouvu do 30. června 2015 s bavorským klubem Bayern Mnichov. V ročníku 2011/12 se probojoval s Bayernem do finále DFB-Pokalu proti Borussii Dortmund. Na vítězství to nestačilo bavorský klub podlehl soupeři 2:5. V sezóně 2012/13 získal s Bayernem bundesligový titul již 6 kol před koncem soutěže, ve 28. kole německé Bundesligy. 11. května 2013 ve 33. kole přispěl jedním gólem k vítězství 3:0 nad Augsburgem.\n\nV prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou. Nastoupil na hřiště ve druhém poločasu a podal dobrý výkon. Bayern si zajistil výbornou pozici do odvety. Ve finále 25. května ve Wembley proti Borussii Dortmund nastoupil na hřiště až v 90. minutě, Bayern zvítězil 2:1 a získal nejprestižnější pohár v evropském fotbale. Gustavo s Bayernem vyhrál i DFB-Pokal, 1. června 2013 porazil bavorský klub ve finále VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Hráč ve finále nenastoupil.\n\nV srpnu 2013 přestoupil do jiného bundesligového klubu VfL Wolfsburg, ačkoli byl spojován s přestupem do anglického Arsenalu. Ve Wolfsburgu podepsal smlouvu do roku 2018. 8. února 2014 vstřelil třetí gól utkání proti 1. FSV Mainz 05, čímž stanovil konečné skóre 3:0 pro Wolfsburg.\n\nV červenci 2017 přestoupil z Wolfsburgu do francouzského klubu Olympique Marseille.\n\n10. srpna 2011 debutoval v A-týmu Brazílie proti domácí reprezentaci Německa. Přišel na hrací plochu v 86. minutě, Brazílie prohrála 2:3.\n\nZúčastnil se Konfederačního poháru FIFA 2013 v Brazílii, kde brazilský tým získal zlaté medaile po vítězství 3:0 ve finále nad Španělskem.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "902942", "url": "https://cs.wikipedia.org/wiki?curid=902942", "title": "Řád Andreje Hlinky", "text": "Řád Andreje Hlinky\n\nŘád Andreje Hlinky (: \"Rad Andreja Hlinku\") je druhé nejvyšší státní vyznamenání Slovenské republiky udělované slovenským občanům, kteří se mimořádným způsobem zasloužili o vznik samostatné republiky.\n\nŘád byl zřízen zák. č. 37/1994 Zz. k poctě slovenského separatisty Andreje Hlinky a původně měl být udělován jen do roku 2003, nicméně v roce 2008 bylo toto časové omezení zrušeno.\n\nVyznamenání uděluje prezident republiky na návrh vlády. Řád má tři třídy, přičemž I. je nejvyšší. Prezident republiky je ex officio laureátem I. třídy.\n\n"}
{"id": "902944", "url": "https://cs.wikipedia.org/wiki?curid=902944", "title": "Řád zlatého jelena", "text": "Řád zlatého jelena\n\nŘád zlatého jelena (německy \"Orden vom Goldenen Hirsch\") byl lovecký řád založený roku 1672 Jiřím Vilémem Lehnickým.\n\nJiří Vilém byl lehnický, volovský a břežský kníže. Byl posledním žijícím členem rozrodu slezských Piastovců a zároveň poslední legitimní mužský příslušník celé piastovské dynastie. K příležitosti svého nástupu na trůn roku 1672 založil Řád zlatého jelena, kterým vyznamenal své přátele a lovecké společníky. Řád zanikl po jeho smrti roku 1675.\n\nNa líci insignie byl zlatý dubový list, ve kterém byl zlatý jelen ve skoku. Na rubu se nacházelo červené srdce a v něm bílý kříž. Řád se nosil kolem krku na zelené stuze se zlatým okrajem.\n"}
{"id": "902955", "url": "https://cs.wikipedia.org/wiki?curid=902955", "title": "Jakobitské povstání", "text": "Jakobitské povstání\n\nJakobitské povstání byla řada vzpour a válek, vedených v Británii a Irsku mezi lety 1688 a 1746. Jejich cílem byl původně návrat na trůn stuartovského krále Jakuba II., sesazeného 1688 parlamentem za Slavné revoluce. Povstání jeho přívrženců („jakobitů“), připravované hlavně ve Skotsku a ve Francii, král Vilém III. Oranžský roku 1689 porazil. Po Jakubově smrti roku 1701 vyvolali jeho dědicové ještě dvě velká povstání v letech 1715 a 1745. Poslední bylo poraženo v bitvě u Cullodenu roku 1746.\n\n"}
{"id": "902959", "url": "https://cs.wikipedia.org/wiki?curid=902959", "title": "Henry Sidgwick", "text": "Henry Sidgwick\n\nHenry Sidgwick (31. květen 1838 – 28. srpen 1900) byl anglický filozof a ekonom. Byl představitelem utilitarismu. Zaobíral se silně též parapsychologií a bojoval za právo žen na vyšší vzdělání.\n\nJeho nejvýznamnější knihou je \"The Methods of Ethics\" z roku 1874, kterou John Rawls označil za \"první skutečně akademickou práci o morálce\". Věřil v přirozenou utilitární morálku, jeho přístup bývá někdy nazýván \"etický hedonismus\", Sidgwick nevěřil, že by člověk mohl učinit něco, co by narušovalo jeho osobní štěstí, a toto osobní štěstí nutně zahrnuje i štěstí jeho okolí. Tento přístup byl nicméně často kritizován, kritik individualismu Alasdair MacIntyre například ve své práci \"Ztráta ctnosti\" říká, že Sidgwick chtěl \"objevit vesmír a nalezl chaos\".\n\nPodle životopisce Barta Schultze byl Sidgwick homosexuálem, byl nicméně manželem sestry britského ministerského předsedy Arthura Balfoura, Eleanor Mildred Balfourové, feministky a jedné z prvních ženských studentek na Cambridge. Přerušil kontakt s anglikánskou církví a označoval se napříště za deistu. Křesťanství nicméně považoval za \"nenahraditelné ze sociologického hlediska\".\n\n\n\n"}
{"id": "902969", "url": "https://cs.wikipedia.org/wiki?curid=902969", "title": "Josef Bechyně", "text": "Josef Bechyně\n\nJosef „Jakoubek“ Bechyně (12. dubna 1880, Praha – 1. srpna 1934) byl český těžký atlet, člen K. A. Žižka v Praze. Věnoval se vzpírání a zápasu řecko-římskému.\n\nSvůj první český rekord překonal 7. července 1900, když ve vzpírání na výdrž nadhozením jednoručně (vpravo) vzepřel 50 kg 20krát.\n12. září 1902 stanovil český rekord ve vzpírání v poloze mostní na 90 kg.\nDne 14. září 1903 ustanovil světový rekord, když v disciplíně vzpírání břemen v lehu nadhozením vzepřel váhu 190,2 kg. Tím překonal svůj vlastní rekord (dvakrát 185 kg) a rekord vzpěrače Koubka z klubu K. A. Meteor (jednou 187 kg).\n\nPod pseudonymem Jakoubek reprezentoval v zápasu řecko-římském Čechy v roce 1908 na olympijských hrách v Londýně. Ve střední váze vypadl v prvním kole, když nestačil na pozdějšího vítěze, Švéda Mårtenssona. Nakonec se umístil na 17. místě. V roce 1909 vybojoval ve Vídni na světovém šampionátu bronz v těžké váze. V roce 1910 vybojoval bronz a v roce 1909 čtvrté místo na neoficiálním mistrovství Evropy. Roku 1927 se pokusil o návrat do světa amatérského zápasu, když jako reprezentant Československa nastoupil proti Estonsku, aniž by však dosáhl nějakého většího úspěchu.\n\nPo ukončení zápasnické kariéry se živil podnikáním jako restauratér v Praze-Sedlci. Josefův bratr Václav Bechyně (*1881) ze stejného klubu, byl také vynikajícím těžkým atletem. Držitel rekordů Čech v jednoručním vzpírání 35 kg – vlevo 24x, vpravo 34x, soupažně 60 kg 34x (1900). Výška 179 cm, váha 76 kg. Josef Bechyně zemřel dne 1. srpna roku 1934.\n\n"}
{"id": "902970", "url": "https://cs.wikipedia.org/wiki?curid=902970", "title": "Zyon Cavalera", "text": "Zyon Cavalera\n\nZyon Cavalera (* 19. ledna 1993) je americký bubeník brazilského původu, syn frontmana skupiny Soulfly a Sepultura Maxe Cavalery, se kterým i v Soulfly hraje na bicí. Mezi jeho další kapelu patří Grunge kapela Lody Kong, ve které hraje se svým mladším bratrem Igorem.\n\nJeho první zkušenost s hudbou byla prakticky už od narození. Ještě dříve než se narodil, použil Max jeho tlukot srdce jako intro k písni Refuse/Resist na cd Chaos AD. Na bicí hraje už od útlého věku, učil ho jeho strýc a Maxův bratr Igor Cavalera.\n\nV roce 2010 odbubnoval skladbu Refuse Resist na cd Omen od Soulfly a také odehrál skladbu Revengeance, na které hostovala v podstatě celá rodina Cavalerových.\nV roce 2011 založil s bratrem kapelu Lody Kong, se kterou vyjeli na turné Maximum Cavalera se Soulfly a s kapelou třetího bratra Richieho Cavalery Incite.\nV roce 2013 vydala kapela Lody Kong své první EP s názvem No Rules.\n"}
{"id": "902972", "url": "https://cs.wikipedia.org/wiki?curid=902972", "title": "Netýkavka nedůtklivá", "text": "Netýkavka nedůtklivá\n\nNetýkavka nedůtklivá (\"Impatiens noli-tangere\") je jednoletá bylina z čeledi netýkavkovitých.\n\nNetýkavka nedůtklivá je rostlina s výškou 30 – 100 cm. Její květy jsou převislé, žluté barvy s červenými tečkami. Květy této netýkavky vyrůstají buď jednotlivě nebo v podobě chudokvětých hroznů. Má tři kališní lístky a jeden z nich je korunovitě zbarvený. Tento kališní lístek má délku 2,5 – 3 cm, je široce nálevkovitý a pozvolna stažený v ostruhu, která je na konci hákovitě zahnutá. Květ netýkavky má 3 nebo 5 korunních lístků. Spodní korunní lístek je až 2,5 cm dlouhý a rozprostřený. Její tobolka je dlouhá 2 – 3 cm. Lodyhu má přímou, větvenou, která je často zbarvená do fialova s šedým ojíněním. Listy netýkavky jsou střídavé, lysé, vejčité s tupě pilovitým okrajem (na každé straně listu je 8-20 zubů). Její plody jsou nící. Netýkavka nedůtklivá kvete od července do srpna. Nektária má netýkavka uložená u základny plodolistů. Nektar, který obsahuje převážně sacharózu, stéká do květní ostruhy. Rostlina má i mimokvětní nektária, která jsou na řapících listů. Pylová zrna jsou drobná či středně velká, podlouhlá, s několika otvory (4-6). Pylové rousky jsou buď bílé nebo šedé.\n\nNetýkavka nedůtklivá se vyskytuje v lužních a roklinových lesích. Nachází se obzvláště u lesních pramenišť a potoků, nebo na okrajích lesů. Jedná se o rostlinu velmi hojnou, která roste v početnějších skupinách.\n\nVyskytuje se téměř na celém území ČR s výjimkou suchých a zkultivovaných oblastí (např. jižní Morava), také ji nenajdeme v nejvyšších horských oblastech. Během 20. století ji poněkud vytlačovala invazivní netýkavka malokvětá. Další ústup je zapříčiněn mizením vhodných zastíněných stanovišť v okolí vodních toků. Z celosvětového hlediska roste od Pyrenejského poloostrova a Velké Británie až po Japonsko a Kamčatku, na jihu po Černou Horu, Bulharsko a Kavkaz a na severu asi po 65° severní šířky. Dále ji můžeme najít na Aljašce a v západní Kanadě.\n\nNetýkavka nedůtklivá je v ČR jediný původní druh netýkavky. Tvoří - stejně jako další druhy z této čeledi - tobolky s bobtnavým pletivem. Při dozrávání se v tobolce hromadí mechanické napětí. Po impulsu (např. dotyku) se od sebe plodolisty náhle oddělí, svinou se do spirály a vymrští semena až do vzdálenosti 3 m.\n\nObsahuje flavonoidy (kempferol a kvercetin), v hydrolyzátech listů se nachází kyselina kumarová, ferulová a 4-hydroxybenzoová, v semenech jsou obsaženy bílkoviny a olej. Květy a lodyha obsahují velké množství barviv (leukoanthocyanin).\n\nMed netýkavky je velmi vzácný, ale známe ho například z Anglie, Německa a Švýcarska. Jedná se med světle žlutý, bez charakteristické vůně, který je velmi sladký a krystalizuje v jemnou hmotu.\n\n\n \n"}
{"id": "902973", "url": "https://cs.wikipedia.org/wiki?curid=902973", "title": "Logistik", "text": "Logistik\n\nLogistik nebo také Specialista logistiky je pracovník v logistice. \n\nV České republice existuje čtyřletý studijní obor Provoz a ekonomika dopravy (37-41-M/01) zakončený maturitní zkouškou, který vzdělává kvalifikované pracovníky do logistiky. Dále Logistické a finanční služby (37-42-M/01) a další podobné obory.\n\nTříleté studijní obory Dopravní logistika a obchod (37-41-N/04), Dopravní a spediční činnost (37-41-N/01), Logistika a management (64-31-N/14) aj. zakončené absolutoriem, která vzdělávají řídící pracovníky do logistiky pro malé a střední podniky, jsou to zejména Vedoucí logistiky.\n\nExistuje mnoho vysokoškolských oborů se zaměřením na logistiku, které vzdělávají vedoucí pracovníky do logistických oddělení pro velké podniky, jsou to zpravidla Manažeři logistiky.\n\n"}
{"id": "902976", "url": "https://cs.wikipedia.org/wiki?curid=902976", "title": "Paolo Rossi", "text": "Paolo Rossi\n\nPaolo Rossi (* 23. září 1956, Prato) je bývalý italský fotbalista, útočník. Vítěz Zlatého míče pro nejlepšího fotbalistu Evropy z roku 1982. Mistr světa z roku 1982 a se šesti brankami nejlepší střelec tohoto mistrovství. Roku 1985 vyhrál s Juventusem Turín Pohár mistrů evropských zemí, rok předtím Pohár vítězů pohárů a následně Superpohár. Dvojnásobný mistr italské ligy (1982, 1984), vítěz italského poháru roku 1983. Nejlepší střelec italské ligy v sezóně 1977/78, nejlepší střelec Poháru mistrů v sezóně 1982/83 (6 gólů). V italské reprezentaci nastoupil ke 48 utkáním a vstřelil 20 branek. Celou svou hráčskou kariéru strávil v Itálii, v Serii A odehrál celkem 215 utkání a vstřelil 82 gólů. Působení: Como (1975–1976), Lanerossi Vicenza (1976–1979), AC Perugia (1979–1981), Juventus Turín (1981–1985), AC Milán (1985–1986), Hellas Verona (1986–1987). Pelé ho roku 2004 zařadil mezi 125 nejlepších žijících fotbalistů. Roku 1980 se zapletl do sázkového skandálu známého v Itálii jako \"„Totonero“\", kvůli čemuž dva roky nemohl hrát. Svou vinu však vždy popíral.\n\n"}
{"id": "902981", "url": "https://cs.wikipedia.org/wiki?curid=902981", "title": "Libourne", "text": "Libourne\n\nLibourne je francouzské město v departementu Gironde v regionu Nová Akvitánie. V roce 2009 zde žilo 23 830 obyvatel. Je centrem arrondissementu Libourne a kantonu Libourne.\n\n"}
{"id": "902984", "url": "https://cs.wikipedia.org/wiki?curid=902984", "title": "Eduard Kubata", "text": "Eduard Kubata\n\nEduard Kubata (* 13. září 1958) je bývalý český fotbalista, útočník. Po skončení aktivní kariéry působí jako trenér v nižších a regionálních soutěžích.\n\nV československé lize hrál za Škodu Plzeň. V lize nastoupil ve 21 utkáních a dal 2 góly. V nižších soutěžích hrál i za UD Příbram.\n\n\n"}
{"id": "902986", "url": "https://cs.wikipedia.org/wiki?curid=902986", "title": "Nová Bašta", "text": "Nová Bašta\n\nNová Bašta ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 526 obyvatel. V roce 2001 se 90 % obyvatel hlásilo k maďarské národnosti.. Území obce sousedí s Maďarskem.\n\nNová Bašta leží v údolí pohoří Cerová vrchovina.\n\nPrvní zmínka o obci pochází z roku 1267. V roce 1683 Novou Baštu vypálili Turci.\n"}
{"id": "902987", "url": "https://cs.wikipedia.org/wiki?curid=902987", "title": "Annobón", "text": "Annobón\n\nAnnobón je sopečný ostrov ležící 350 km západně od pobřeží Afriky, který tvoří jednu ze sedmi provincií státu Rovníková Guinea. Má rozlohu 17 km² a žije na něm necelých 5 000 obyvatel. Největším sídlem je San Antonio de Palé na severu ostrova, které je hlavním městem provincie.\n\nOstrov je převážně porostlý tropickým pralesem, nachází se na něm kráterové jezero Lago a Pot, nejvyšší vrchol Quioveo má 598 m n. m. Žijí zde endemické druhy ptáků, jako je kruhoočko (\"Zosterops griseovirescens\") nebo lejskovec \"Terpsiphone smithii\". Na ostrově byla vyhlášena přírodní rezervace za účelem ochrany stromů jako baobab nebo olivovník \"Olea capensis\" zvaný „železné dřevo“.\n\nOstrov objevil João de Santarém na Nový rok 1473, proto ho pojmenoval \"Ano Bom\" (Dobrý rok). Portugalci přivezli na neobydlený ostrov osadníky z pevniny. V roce 1778 ostrov přešel smlouvou z El Pardo do vlastnictví Španělska, od roku 1968 je součástí nezávislé Rovníkové Guiney. Diktátor Francisco Macías Nguema ostrov přejmenoval na Pagalu (Ostrov papoušků), po jeho svržení se vrátil původní název. Obyvatelé hovoří annobónštinou, což je směs portugalštiny a afrických jazyků.\n\nZ Annobónu pochází spisovatel Juan Tomás Ávila Laurel.\n\nZákladem annobónského hospodářství je rybolov. Kontinentální šelf okolo ostrova skrývá velké zásoby ropy.\n\nDer Spiegel informoval, že od roku 1988 cizí firmy se souhlasem úřadů na Annobónu ukládají radioaktivní odpad. Vláda Rovníkové Guiney zprávy popřela.\n\n"}
{"id": "902988", "url": "https://cs.wikipedia.org/wiki?curid=902988", "title": "Jiří Šimáček", "text": "Jiří Šimáček\n\nJiří Šimáček (* 23. prosince 1967 Brno) je český spisovatel.\n\nVystudoval dějiny umění na Masarykově univerzitě. Žil ve Francii.\n\nJeho manželkou je právnička Kateřina Šimáčková.\n\n\n"}
{"id": "902989", "url": "https://cs.wikipedia.org/wiki?curid=902989", "title": "Prazikvantel", "text": "Prazikvantel\n\nPraziquantel (také prazikvantel) je anthelmintikum ze skupiny chinolinových derivátů působící proti tasemnicím a motolicím. Vyrábí se jako léčivo pro humánní i veterinární použití. Je znám především jako lék volby proti schistosomóze.\n\nV humánní medicíně se praziquantel vyrábí jako samostatný lék a je určen k terapii schistosomózy, dále tasemnic a střevních motolic. Pro lidské použití není praziquantel v ČR registrován. Ve veterinární oblasti se často vyrábí v kombinaci s jiným anthelmintikem jako jsou například benzimidazoly, ivermektin či tetrahydropirimidiny pro docílení kompletního odčervení proti všem vnitřním červům. Řada přípravků obsahující praziquantel je dostupná na českém trhu pro psy, kočky a koně.\n\n\n\n"}
{"id": "902993", "url": "https://cs.wikipedia.org/wiki?curid=902993", "title": "Kanton Bussière-Badil", "text": "Kanton Bussière-Badil\n\nKanton Bussière-Badil ( ) je francouzský kanton v departementu Dordogne v regionu Akvitánie. Tvoří ho osm obcí.\n\n"}
{"id": "902994", "url": "https://cs.wikipedia.org/wiki?curid=902994", "title": "Kanton Le Bugue", "text": "Kanton Le Bugue\n\nKanton Le Bugue ( ) je francouzský kanton v departementu Dordogne v regionu Akvitánie. Tvoří ho 10 obcí.\n\n"}
{"id": "902995", "url": "https://cs.wikipedia.org/wiki?curid=902995", "title": "Kanton Carlux", "text": "Kanton Carlux\n\nKanton Carlux ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "902996", "url": "https://cs.wikipedia.org/wiki?curid=902996", "title": "Římskokatolická farnost Letonice", "text": "Římskokatolická farnost Letonice\n\nŘímskokatolická farnost Letonice je územní společenství římských katolíků s farním kostelem svatého Mikuláše v obci Letonice v děkanátu Slavkov.\n\nKostel a farnost je poprvé zmiňovaná roku 1235. Přemysl – markrabě moravský – pozdější král Přemysl Otakar II. – dal tehdy půdu kolem Letonic za majetek klášteru panen augustiniánek v Doubravníku. \n\nFarářem je od 1. prosince 2004 R.D. ICLic. Mgr. Jan Nepomuk Martin Bejček, OSB, od 1.1.1998 zde byl administrátorem. \n\nPouť se slaví 6. prosince (na svátek sv. Mikuláše). Adorační den připadá na 16. července \n\nVe farnosti se pravidelně pořádá tříkrálová sbírka. V roce 2014 se při ní vybralo 21 762 korun, o rok později 26 583 korun.V roce 2016 se při sbírce vybralo v Letonicích 29 426 korun. Od roku 2016 hraje na varhany Olga Frydrychová ze Slavkova u Brna.\n"}
{"id": "902997", "url": "https://cs.wikipedia.org/wiki?curid=902997", "title": "Kanton Saint-Cyprien", "text": "Kanton Saint-Cyprien\n\nKanton Saint-Cyprien ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "902999", "url": "https://cs.wikipedia.org/wiki?curid=902999", "title": "Kanton Domme", "text": "Kanton Domme\n\nKanton Domme ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "903000", "url": "https://cs.wikipedia.org/wiki?curid=903000", "title": "Kanton Montignac", "text": "Kanton Montignac\n\nKanton Montignac ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "903001", "url": "https://cs.wikipedia.org/wiki?curid=903001", "title": "Kanton Salignac-Eyvigues", "text": "Kanton Salignac-Eyvigues\n\nKanton Salignac-Eyvigues ( ) je francouzský kanton v departementu Dordogne v regionu Akvitánie. Tvoří ho osm obcí.\n\n"}
{"id": "903002", "url": "https://cs.wikipedia.org/wiki?curid=903002", "title": "Kanton Villefranche-du-Périgord", "text": "Kanton Villefranche-du-Périgord\n\nKanton Villefranche-du-Périgord ( ) je francouzský kanton v departementu Dordogne v regionu Akvitánie. Tvoří ho devět obcí.\n\n"}
{"id": "903003", "url": "https://cs.wikipedia.org/wiki?curid=903003", "title": "Sdružení obrany spotřebitelů-Asociace", "text": "Sdružení obrany spotřebitelů-Asociace\n\nSdružení obrany spotřebitelů – Asociace (zkráceně SOS – Asociace), dříve Sdružení obrany spotřebitelů Jihomoravského kraje, je nestátní nezisková organizace založená za účelem poskytování právního poradenství spotřebitelům a prosazování jejich práv.\n\nJádro SOS – Asociace tvoří několik členů zaniklého Sdružení obrany spotřebitelů (SOS), zaniklého v roce 2010, respektive 2012. Asociace poskytuje právní poradenství spotřebitelům v Jihomoravském kraji prakticky už od roku 2003. Po zániku Sdružení obrany spotřebitelů, jehož bylo součástí, však svou působnost rozšířilo i do dalších krajů ČR. Předsedkyní SOS – Asociace je Gerta Mazalová. SOS – Asociace sídlí v Brně. \n\nPoté, co byla ukončena činnost Sdružení obrany spotřebitelů, o. s., SOS – Asociace otevírá zavřené poradny ve všech krajích. V současné době SOS – Asociace poskytuje právní poradenství spotřebitelům na území celé České republiky – jedná se o bezplatné právní poradny v kraji Jihomoravském (Brno a Vyškov), Olomouckém (Olomouc, Prostějov, Šumperk), Moravskoslezském (Nový Jičín, Opava), Zlínském (Uherský Brod), Jihočeském (České Budějovice, Tábor), Královéhradeckém (Hradec Králové, Albrechtice nad Orlicí ), a také v kraji Vysočina (Velké Meziříčí, Bystřice nad Pernštejnem,Jihlava). Postupně jsou otevírány také další poradny. \n\nHlavní činností organizace je poskytování osobního, telefonického a internetového právního poradenství pro spotřebitele. Vedle toho se SOS – Asociace věnuje dalším aktivitám. V rámci spotřebitelského práva se zabývá problematikou reklamací, předváděcích akcí, smluv uzavřeným mimo obchodní prostory, distančních smluv či energetiky. Na některé oblasti spotřebitelského práva se přímo specializují pracovní skupiny. Jedná se o obuv a oblečení, potraviny a zdraví, bydlení, telekomunikace, exekuce a insolvence, cestovní ruch, dětské zboží, finance. Poradenství je postupně rozšiřováno o další odvětví, např. ochranu pacienta či ochranu nájemce. Pro spotřebitele jsou v osobních poradnách k dispozici zdarma brožury a letáky zaměřené na řadu oblastí spotřebitelského práva. SOS – Asociace také sleduje a řeší kauzy, ve kterých dochází k porušování práv spotřebitelů- např. kauzu společností OIG, Streemsun, Skylink a CS Link.\n\nMezi další činnosti SOS – Asociace patří pořádání besed pro spotřebitele, spolupráce s médií, zlepšování spotřebitelsko-podnikatelského prostředí prostřednictvím programu Garance ochrany spotřebitele- GOS, provádí mimosoudní řešení spotřebitelských sporů , provozování osobní poradny ve věcech sociálních a rodinněprávních a taktéž členství v Spotřebitelském poradním výboru při MPO ČR. Taktéž se podílí na připomínkování zákonů, spolupracuje s dozorovými orgány i dalšími organizacemi a pořádá školení pro podnikatele.\n\nČinnost této neziskové organizace zajišťují dobrovolníci zejména z řad studentůPrávnické fakulty Masarykovy univerzity, ale také dalších vysokých škol i středních škol v Brně. Dobrovolníci po absolvování zkoušek a obdržení certifikátu pracují jako odborní právní poradci v osobních poradnách.\n\nSOS – Asociace je členem Asociace nestátních neziskových organizací Jihomoravského kraje (ANNO JmK), která je partnerem Jihomoravského kraje.\n\n"}
{"id": "903004", "url": "https://cs.wikipedia.org/wiki?curid=903004", "title": "Kanton Terrasson-Lavilledieu", "text": "Kanton Terrasson-Lavilledieu\n\nKanton Terrasson-Lavilledieu ( ) je francouzský kanton v departementu Dordogne v regionu Akvitánie. Tvoří ho 16 obcí.\n\n"}
{"id": "903005", "url": "https://cs.wikipedia.org/wiki?curid=903005", "title": "Kanton Sarlat-la-Canéda", "text": "Kanton Sarlat-la-Canéda\n\nKanton Sarlat-la-Canéda ( ) je francouzský kanton v departementu Dordogne v regionu Akvitánie. Tvoří ho 12 obcí.\n\n"}
{"id": "903007", "url": "https://cs.wikipedia.org/wiki?curid=903007", "title": "Kanton Champagnac-de-Belair", "text": "Kanton Champagnac-de-Belair\n\nKanton Champagnac-de-Belair ( ) je francouzský kanton v departementu Dordogne v regionu Akvitánie. Tvoří ho devět obcí.\n\n"}
{"id": "903009", "url": "https://cs.wikipedia.org/wiki?curid=903009", "title": "Kanton Jumilhac-le-Grand", "text": "Kanton Jumilhac-le-Grand\n\nKanton Jumilhac-le-Grand ( ) je francouzský kanton v departementu Dordogne v regionu Akvitánie. Tvoří ho sedm obcí.\n\n"}
{"id": "903011", "url": "https://cs.wikipedia.org/wiki?curid=903011", "title": "Evropské padlí angreštu", "text": "Evropské padlí angreštu\n\nEvropské padlí angreštové je houbová choroba rostlin způsobená houbou \"Microsphaera grossulariae\" z čeledě padlí (Erysiphaceae). Patogen byl poprvé popsán v roce 1851.\n\nMCRSGR\n\n\nSeverní Amerika, Evropa\n\nV zanedbaných porostech. V poslední letech je tato choroba oproti padlí americkému méně častá.\n\nSeznam podle Encyclopedia of life\n\nPatogen se projevuje od července až srpna tvorbou bílých povlaků na vrchní straně listů. Podle jiných zdrojů roste na obou stranách listu, a tvoří velmi tenký film, který zůstává trvale bílý. Brzy po objevení plísně se povrch listu stává nepatrně jakoby posypaný moukou. Poprašek je způsoben nespočetnými sporami (askosporami), které jsou přepravovány pomocí různých prostředků na okolní keře, a tak nemoc šíří rychlým tempem, pokud není omezena.\n\nV pozdější fázi se mohou objevit černé body, menší než špendlíkové hlavičky, které jsou položeny na povrchu bílých skvrn plísně. Jedná se o kleistothecia, které zůstávají na povrchu listu až do následujícího jara, kdy vypouští výtrusy a ty infikují mladé listy.\n\nVýjimečně bílý povlak plísně na povrchu plodů.\n\nHouba přezimuje ve formě kleistothecií. Na jaře se rozšiřuje na listy rostlin askosporami a později konidiemi.\n\nEvropské padlí angreštové není považováno za závažné onemocnění a zřídka dojde k nějakému poškození napadených rostlin.\n\nVýskyt podporuje nedostatečná výživa a závlaha, zastíněné lokality. Houba je podpořena malým prouděním vzduchu kolem větví a nadměrným používáním hnojiv s vysokým obsahem dusíku. Tím se vyvíjí spíše pouze nevyzrálé letorosty, který jsou náchylné k infekci. Důležitý je proto správný spon a výběr slunného otevřeného stanoviště, které by umožnilo dobré proudění vzduchu.\n\nTato houba přezimuje na větvích a pupenech proto zimní postřik je užitečný. Postřik bordeauxskou jíchou nebo roztokem sulfidu draselného při prvním výskytu plísně zastaví jeho šíření. Sulfid draselný používá v poměru 60 g na dva litry vody a opakuje každých deset dní, dokud není ovoce téměř zralé a je zde prý mnohem účinnější jako fungicid, než mnoho jiných běžných fungicidů.\n\nTýdenní preventivní postřiky jedlé sody (1 polévkovou lžíci jedlé sody a několik kapek mycího prostředku na 1 galon vody) jsou levnou alternativou k ošetření padlí na rostlinách. Jakmile ovšem infekce vypukne, jedlá soda je neúčinná. Některé rostliny mohou být popáleny směsí jedlé sody proto otestujte směs před použitím na konkrétních rostlinách.\n\nVystřihnout a spálit infikované výhony. Tato houba přezimuje na spadaném listí. Je možné porýt půdu kolem keřů na podzim a zničit tak mrtvé a infikované listy, jinak je téměř jisté, že infekce bude následující sezóny pokračovat.\n\nK dispozici jsou údajně rezistentní odrůdy angreštu, které mohou být přednostně pěstovány.\n\n"}
{"id": "903012", "url": "https://cs.wikipedia.org/wiki?curid=903012", "title": "Seznam cizinců v Carolina Hurricanes", "text": "Seznam cizinců v Carolina Hurricanes\n\nToto je seznam cizinců, kteří alespoň jednou nastoupili za hokejový tým Carolina Hurricanes hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "903020", "url": "https://cs.wikipedia.org/wiki?curid=903020", "title": "Kanton Lanouaille", "text": "Kanton Lanouaille\n\nKanton Lanouaille ( ) je francouzský kanton v departementu Dordogne v regionu Akvitánie. Tvoří ho 10 obcí.\n\n"}
{"id": "903021", "url": "https://cs.wikipedia.org/wiki?curid=903021", "title": "Kanton Mareuil", "text": "Kanton Mareuil\n\nKanton Mareuil ( ) je francouzský kanton v departementu Dordogne v regionu Akvitánie. Tvoří ho 14 obcí.\n\n"}
{"id": "903022", "url": "https://cs.wikipedia.org/wiki?curid=903022", "title": "HMS New Zealand (1911)", "text": "HMS New Zealand (1911)\n\nHMS New Zealand byl bitevní křižník třídy \"Indefatigable\", patřící k britskému Královskému námořnictvu. Zúčastnil se první světové války a bojoval například v první bitvě u Helgolandské zátoky, v bitvě u Dogger Banku a v bitvě u Jutska. Nakonec byl 19. prosince 1922 prodán k sešrotování.\n\nBitevní křižníky třídy \"Indefatigable\" byly stavěny tak, aby odstranily hlavní nedostatky předchozí třídy \"Invincible\". Lodě třídy \"Indefatigable\" byly menší, ale i přes vylepšení nedostatků byl první křižník této třídy, HMS \"Indefatigable\", horší než nejstarší německý bitevní křižník SMS \"Von der Tann\". Britskému velení se před stavbou HMS \"New Zealand\" a jeho sesterské lodě HMAS \"Australia\" podařilo získat o tomto německém bitevním křižníku množství informací, které mohly na nově konstruovaných lodích aplikovat. Délka \"New Zealandu\" dosahovala téměř 180 metrů, šířky 24,4 metru a jeho ponor dosahoval 8,2 metru. Loď poháněly čtyři hřídele firmy Parsons a 31 kotlů značky Babcock & Wilcox, které měly jako palivo uhlí (toho se na loď vešlo 3200 tun). Tento pohon dával lodi sílu 33 000 kW a rychlost 25 uzlů. Hlavní lodní výzbroj, osm 305mm kanónů, bylo umístěno ve čtyřech dvoudělových věžích. Sekundární výzbroj tvořilo šestnáct 102mm kanonů, umístěných v trupu lodi. Za války byl přidán jeden 57mm protiletadlový kanon a na loď byla umístěna protipožární ochrana. V roce 1918 byla na loď umístěna i dvě stíhací letadla Sopwith Pup sloužící k napadání německých zeppelinů a průzkumná letadla Sopwith 1½ Strutter.\n\nKe slavnostnímu spuštění lodě na vodu došlo 1. července 1911 a již o rok později byla v aktivní službě. První akcí, kterou loď vykonala, bylo v roce 1913 „turné“ po britských koloniích (Nový Zéland, Jižní Afrika). Loď měla původně působit v Tichém oceánu, ale admiralita ji nakonec přiřadila k Home Fleet, konkrétně do první eskadry bitevních křižníků. Krátce před válkou však došlo k jejímu převelení ke druhé eskadře bitevních křižníků.\n\nKřižník se zúčastnil první námořní bitvy první světové války, dne 28. srpna 1914, a to jako součást svazu, jemuž velel sir David Beatty. Ten na své vlajkové lodi HMS \"Lion\" postřehl nebezpečí hrozící torpédoborcům a lehkým křižníkům, které dostal za úkol chránit, a vydal se jim na pomoc. Zatímco sir Beatty a jeho lodě bojovaly, ukázala se první nevýhoda \"New Zealandu\". Křižníkům vůbec nestačil, a tak se celou dobu nemohl účinně dostat do boje. V čase 01:10 dal Beatty příkaz k návratu do Británie, aniž by se \"New Zealandu\" podařil jediný zásah.\n\n\"New Zealand\" se před touto bitvou podílel na pokusu o zastižení německé eskadry, která ostřelovala britská města Scarborough, Hartlepool a Whitby a stal se vlajkovou lodí druhé eskadry bitevních křižníků. Dne 23. ledna 1915 proběhla bitva u Dogger Banku, v níž se \"New Zealand\" uplatnil podobně jako v předchozí bitvě u Helgolandské zátoky. Hned zpočátku, i s lodí HMS \"Indomitable\", začal zaostávat za novějšími bitevními křižníky. Během bitvy nedocílil mnoha zásahů. Jen ke konci bitvy nastřílel do obrněného německého křižníku SMS \"Blücher\" ohromné množství salv, ale k potopení tohoto německého plavidla došlo až vlivem zásahu torpédem vypáleným lehkým křižníkem HMS \"Arethusa\". Po této bitvě se loď \"New Zealand\" srazila se svou sesterskou lodí \"Australia\" a musela být odeslána do doků k opravě.\n\nDne 31. května 1916 pod velením admirála Williama Christophera Pakenhama, se \"New Zealand\" blížil společně s britským svazem lodí do prostoru, kde se měla odehrát bitva u Jutska, tedy největší námořní bitva první světové války. Obě loďstva se střetla zhruba v čase 15:45 a \"New Zealand\" sehrál v této bitvě důležitou roli. Jako první totiž podle pokynů Beattyho zahájil palbu na německý křižník \"Von der Tann\". Německá loď tuto palbu opětovala a ač zasáhla dělovou věž, nezpůsobila ji vážné škody. Beatty poté nařídil obrat, který ovšem \"New Zealand\" zahájil příliš brzy, takže vybočil z linie a začal se vzdalovat od bojiště. Následně loď zahájila palbu na německou bitevní loď SMS \"Prinzregent Luitpold\", ale žádná z jeho střel tuto německou loď netrefila. Poslední loď, na kterou vedl \"New Zealand\" palbu, byl bitevní křižník SMS \"Seydlitz\", jemuž uštědřil tři zásahy. Celkově v této bitvě vystřílel \"New Zealand\" 480 granátů (nejvíce ze všech britských lodí), ale docílil jen pěti zásahů (3× SMS \"Seydlitz\", 1× SMS \"Schleswig-Holstein\" a 1× SMS \"Von der Tann\").\n\nPo bitvě u Jutska byl křižník opravován v Rosythu. Následně se zúčastnil nepovedené akce v srpnu, která byla namířena proti německému hlavnímu loďstvu. Po zbytek války loď nezažila moc bojových akcí, výjimkou byla druhá bitva u Helgolandské zátoky, ve které však \"New Zealand\" nevypálil ani jednu salvu. V závěru války (v roce 1918) sloužil k ochraně konvojů plujících z Velké Británie do Norska.\n\nPo válce loď vyplula na další „turné“ pod velením sira Johna Jellicoa. Cestou navštívila Austrálii, Nový Zéland (kde byl křižník kvůli svému jménu velice oblíbený), Fidži a Havaj. Po návratu do Velké Británie byl \"New Zealand\" dne 15. března převelen do rezervy. Dne 19. prosince 1922 byl křižník prodán k sešrotování. Stalo se tak kvůli omezení lodní tonáže stanovené britskému námořnictvu Washingtonskou námořní konferencí.\n\n\n"}
{"id": "903023", "url": "https://cs.wikipedia.org/wiki?curid=903023", "title": "Fotbalista roku (Finsko)", "text": "Fotbalista roku (Finsko)\n\nVe Finsku ocenění Fotbalista roku uděluje Finská fotbalová asociace a také sportovní novináři. Novináři volí nejlepšího finského fotbalistu od roku 1947, fotbalová asociace od roku 1953. Od roku 1976 fotbalová asociace volí každoročně i nejlepší finskou fotbalistku.\n\nAktuálními vítězi (za rok 2014) jsou Roman Eremenko a Tinja-Riikka Korpela.\n\n"}
{"id": "903024", "url": "https://cs.wikipedia.org/wiki?curid=903024", "title": "Kanton Nontron", "text": "Kanton Nontron\n\nKanton Nontron ( ) je francouzský kanton v departementu Dordogne v regionu Akvitánie. Tvoří ho 15 obcí.\n\n"}
{"id": "903026", "url": "https://cs.wikipedia.org/wiki?curid=903026", "title": "Kanton Saint-Pardoux-la-Rivière", "text": "Kanton Saint-Pardoux-la-Rivière\n\nKanton Saint-Pardoux-la-Rivière ( ) je francouzský kanton v departementu Dordogne v regionu Akvitánie. Tvoří ho sedm obcí.\n\n"}
{"id": "903028", "url": "https://cs.wikipedia.org/wiki?curid=903028", "title": "Kanton Thiviers", "text": "Kanton Thiviers\n\nKanton Thiviers ( ) je francouzský kanton v departementu Dordogne v regionu Akvitánie. Tvoří ho 10 obcí.\n\n"}
{"id": "903032", "url": "https://cs.wikipedia.org/wiki?curid=903032", "title": "Kanton Aire-sur-l'Adour", "text": "Kanton Aire-sur-l'Adour\n\nKanton Aire-sur-l'Adour ( ) je francouzský kanton v departementu Landes v regionu Akvitánie. Tvoří ho 12 obcí.\n\n"}
{"id": "903033", "url": "https://cs.wikipedia.org/wiki?curid=903033", "title": "Danny Bank", "text": "Danny Bank\n\nDanny Bank (17. července 1922 New York − 5. června 2010 tamtéž) byl americký jazzový saxofonista, flétnista a klarinetista. V letech 1942−1944 a v menší míře i později hrál v kapele saxofonisty Charlieho Barneta. Během čtyřicátých let hrál také například s Benny Goodmanem či Paulem Whitemanem.\n\nKoncem padesátých let spolupracoval s trumpetistou Milesem Davisem, se kterým nahrál alba \"Miles Ahead\" (1957), \"Porgy and Bess\" (1959), \"Sketches of Spain\" (1960) a v roce 1961 s ním nahrál koncertní album v newyorské koncertní hale Carnegie Hall. Spolupracoval s řadou dalších hudebníků, mezi které patří Randy Weston, Milt Jackson, Charles Mingus nebo Lalo Schifrin.\n\n"}
{"id": "903039", "url": "https://cs.wikipedia.org/wiki?curid=903039", "title": "Atentát v katedrále svaté Dominiky", "text": "Atentát v katedrále svaté Dominiky\n\nAtentát v katedrále sv. Dominiky v bulharské Sofii se uskutečnil 16. dubna 1925. Šlo o velký bombový útok spáchaný během pohřbu bulharského generála Konstantina Georgieva. Provedla jej skupina bulharských komunistů a zahynulo při něm celkem 213 lidí, především členů politické a vojenské elity země, dalších 500 lidí bylo zraněno. Je nejhorším útokem v dějinách Bulharska.\n\nPo neúspěchu Zářijového povstání z roku 1923 se Komunistická strana Bulharska dostala do velmi tíživé situace. V roce 1924 byla oficiálně zakázána a mnoho jejích členů zatčeno. Strana se stáhla do ilegality. Ve snaze zabránit ohrožování její další existence a chránit ji před represemi se Ústřední výbor strany rozhodl založit ozbrojené křídlo, kterému velel major Kosťa Jankov a kapitán Ivan Minkov. Ti založili malou, izolovanou teroristickou skupinu, nazývanou \"Šestorki\", která uskutečňovala menší teroristické útoky namířené hlavně proti policii a armádě.\n\nK ochraně komunistické strany to však velmi neprospělo, represálie proti ní se zvyšovaly a na začátku roku 1925 bylo několik jejích funkcionářů zavražděno. Jako odpověď na tyto události vedení ozbrojeného křídla strany předložilo Ústřednímu výboru návrh na uskutečnění velkého teroristického útoku, který by výrazně oslabil státní moc a uchránil tak Komunistickou stranu Bulharska před úplnou likvidací, případně jí dokonce otevřel cestu k převzatí moci v zemi. Plán útoku počítal se zavražděním významného vládního funkcionáře a jeho následným pohřbem, kterého by se zúčastnili představitelé vládnoucí elity Bulharska. Na pohřbu tak mělo následně dojít ke zničujícímu bombovému útoku. Ačkoliv Ústřední výbor strany plán zpočátku přivítal, po diskuzích se členy Kominterny ho však Ústřední výbor nakonec jednoznačně zamítl. Vedení ozbrojeného křídla se však navzdory tomu rozhodlo uskutečnit útok „na vlastni pěst“ a tajně pověřilo velitele skupiny \"Šestorki\" \"Petra Abadžijeva\" jeho přípravou.\n\nDne 14. dubna 1925 terorista Atanas Todovičin zavraždil v Sofii náměstka vládnoucí strany Demokratická dohoda generála Konstantina Georgieva, který právě vycházel z chrámu po návštěvě večerní liturgie. Jeho pohřeb byl následně naplánovaný na Zelený čtvrtek 16. dubna, zúčastnit se ho plánovalo množství státních představitelů.\n\nDne 16. dubna asi o 7. hodině ráno správce chrámu Zadgorski tajně zavedl teroristu Nikolu Petrova do podkroví chrámu, kde byly připravené výbušniny. Smuteční liturgie začala ve tři hodiny odpoledne. V 15.20 dal Zadgorski Petrovovi signál k zapálení patnáctimetrové odpalovací šňůry spojené s výbušninami, hned na to opustili budovu. Následná mohutná exploze způsobila obrovské škody, úplně zničila hlavní kupoli budovy, jejíž trosky zasypaly osazenstvo přeplněné katedrály.\n\nKonečným důsledkem útoku bylo 213 mrtvých a víc než 500 zraněných. Všichni členové vlády útok přežili, včetně bulharského cara Borise III., který se měl původně liturgie také zúčastnit, ale nakonec svou účast odřekl. Mezi oběťmi však byli například generál Kalin Najdenov, který byl bulharským ministrem války během první světové války, velitel armády Stefan Nerezov, významní generálové Ivan Popov a Grigor Kjurkčiev, starosta Sofie Paskal Paskalev a také mnoho poslanců parlamentu a vysoko postavených policejních důstojníků.\n\nJeště v den útoku bylo v zemi zavedeno stanné právo. Útok podnítil protikomunistické krvavé represálie, které organizovala hlavně armáda s tichou podporou vlády. V následujících dvou týdnech po útoku bylo bez soudu popravenou víc jak 450 lidí, včetně iniciátorů útoku Jankova a Minkova. Drtivá většina popravených však s atentátem neměla nic společného a byli mezi nimi i významné osobnosti jako básník Geo Milev či novinář Josif Herbst.\n\n"}
{"id": "903041", "url": "https://cs.wikipedia.org/wiki?curid=903041", "title": "Sokol Pražský, oddíl basketbalu", "text": "Sokol Pražský, oddíl basketbalu\n\nSokol Pražský je český basketbalový klub, který sídlí v pražském Novém Městě. Oddíl je součástí nejstaršího sportovního klubu v republice, Sokola Pražského. Od sezóny 2006/07 působí ve druhé české nejvyšší basketbalové soutěži, známé pod názvem 1. liga mužů. Klubové barvy jsou modrá a bílá.\n\nPrvní basketbalové zápasy se začaly v republice odehrávat v roce 1919 v rámci oddílů YMCA a Sokola Pražského. V roce 1929 se Sokol zúčastnil prvního ročníku nejvyšší české basketbalové soutěže. V sezóně 1940/41 získal svůj první a dosud jediný titul mistra republiky v basketbalu. Nástup komunismu předznamenal postupný úpadek oddílu i celého Sokola. V bývalém Československu byl pak zrušen začátkem padesátých let dvacátého století. Sokol Pražský byl obnoven po listopadových událostech roku 1989. Samotný oddíl basketbalu byl obnoven teprve v roce 1995 zásluhou Mileny Jindrové, kde v té době dělal první basketbalové krůčky její syn Martin.\n\nSvé domácí zápasy odehrává v hale Sokola Pražského s kapacitou 300 diváků.\n\nZdroj: \n\n"}
{"id": "903045", "url": "https://cs.wikipedia.org/wiki?curid=903045", "title": "DSS1", "text": "DSS1\n\nDSS1, Digitální účastnický (signalizační) systém č. 1, ( ) je protokol pro účastnickou signalizaci na D-kanálu ISDN standardizovaný doporučeními ITU-T Q.850,\nITU-T Q.932, ITU-T Q.933 a\nITU-T I.411 (ETS 300 102). Podporuje vyjednávání o přenosových schopnostech ( ), nízko- i vysokoúrovňovou kompatibilitu ( ), ANI, DNIS a redirected number signaling v obou směrech. Pro Evropu vyvinula organizace ETSI variantu označovanou Euro-ISDN, E-DSS1 nebo EDSS1 (Evropské DSS1).\n\nProtokol DSS1/EDSS1 je oproti protokolu QSIG navržen jako přístupový protokol k veřejné síti ISDN a je asymetrický v tom smyslu, že definuje linku, na jejímž jednom konci je veřejná telefonní síť (digitální telefonní ústředna) a na druhém konci uživatel (případně pobočková ústředna, PBX).\n\nDSS1 byl vytvořen Konferencí evropských správ pošt a telekomunikací (CEPT), dnes Evropským ústavem pro telekomunikační normy (ETSI) s podporou Evropského společenství na základě bývalých národních norem (např. německé FTZ 1 TR 6) s cílem nahradit tyto normy novým mezinárodním standardem, a tak na trhu prolomit bariéry způsobené nekompatibilitou různých standardů v členských státech Evropského společenství.\n\nV roce 1989 se 26 síťových operátorů z 20 evropských zemí rozhodlo vyvinout EDSS1 jako celoevropský standard, který měl nahradit dřívější národní protokoly (jako FTZ 1 TR 6 nebo VN3). EDSS1 se stalo jedním důvodů úspěchu ISDN v Evropských zemích (na rozdíl od např. USA).\n\nProtože trh pro ISDN zařízení byl otevřený, ETSI vytvořilo vodítko pro výrobce ISDN zařízení stanovením minimálních požadavků pro kompatibilitu ISDN sítí. Tyto dokumenty, nazvané NET3 pro BRI a NET5 pro PRI linky, popisují sadu protokolových testů, kterým musí ISDN terminály vyhovovat. Později testovací ústavy jako KEMA v Nizozemsku implementovaly a uskutečňovaly testy protokolu a vystavovaly osvědčení.\n\nZ neevropských zemí se DSS1 používá v Austrálii, Brazílii, Íránu, Indii, Izraeli, na Novém Zélandu, v Pákistánu, Peru, Singapuru, Jižní Africe, na Srí Lance, Taiwanu, v Palestině, Mexiku, a ve Spojených arabských emirátech.\n\nProtokol DSS1 rozpoznává 4 různé kódové sady pro informační elementy:\n\nNejpoužívanější kódová sada je 0/Q.931.\n\nNa rozdíl od dřívějšího Německého národního protokolu FTZ 1 TR 6, který umožňoval výběr účastnického zařízení pomocí poslední číslice čísla, podporuje DSS1 větší počet účastnických čísel ( ).\n\nDSS1 je rozčleněn do tří vrstev, které jsou zarovnány s vrstvami referenčního modelu OSI. Pro popis toku dat mezi vrstvami se používají služební elementy.\n\nFyzická vrstva je nejnižší vrstva (vrstva 1) z kanálu D, a je společná s provozními B-kanály. Definuje multiplexování a přenos dat na fyzické úrovni. Vrstva 1 podporuje detekci chyb při příjmu. Vrstva 1 poskytuje vrstvě 2 následující služební elementy:\n\nLinková vrstva, vrstva 2 kanálu D zajišťuje bezpečný přenos prvků vrstvy 3 protokolu dat. K tomuto účelu se ve vrstvě 2 používá protokol LAPD. Výběr služebních elementů vrstvy 2, které poskytuje vrstvě 3:\n\nSpojení vrstvy 2 se rozlišují pomocí Service Access Point Identifier (SAPI) a Terminal Endpoint Identificator (TEI).\n\nSíťová vrstva (vrstva 3) poskytuje služby potřebné pro účastnickou přípojku (např. BRI). Také řízení/ovládání služeb se provádí pomocí funkcí této vrstvy. Některé ze služebních prvků vrstvy 3:\n\n"}
{"id": "903047", "url": "https://cs.wikipedia.org/wiki?curid=903047", "title": "Jiří Drašnar", "text": "Jiří Drašnar\n\nJiří Drašnar (31. března 1948 Náchod – 17. března 2013 Los Angeles, USA) byl český spisovatel.\n\nNa základní a střední školu chodil v Náchodě. Maturoval v roce 1966. Jeden rok studoval na Vysoké škole ekonomické v Praze, po ukončení studia se živil pomocnými pracemi. V srpnu 1969 byl zatčen kvůli vyhýbání se pracovní povinnosti a dostal podmíněný trest. V roce 1970 nastoupil na FAMU (obor filmová a televizní režie), ale po třech letech byl vyloučen a pak pracoval jako domovník, asistent režie, umývač oken a noční hlídač. V roce 1979 emigroval do Rakouska, po roce odjel do USA.\n\n\n\n"}
{"id": "903052", "url": "https://cs.wikipedia.org/wiki?curid=903052", "title": "BC Prievidza", "text": "BC Prievidza\n\nBC Prievidza je slovenský basketbalový klub hrající slovenskou extraligu. Domácí zápasy hraje klub ve sportovní hale Niké aréna Prievidza. Klub byl založen v roce 1947 pod názvem \"Sokol Prievidza\". V roce 1952 se klub přejmenoval na \"Carpathia Prievidza\", který mu vydržel jen jednu sezónu. Hned následující rok se klub opět přejmenoval, tentokrát na \"Tatran Prievidza\". V roce 1957 byl klub přejmenován na \"Lokomotíva Prievidza\". Název mu vydržel až do roku 1964, kdy se klub přejmenoval na \"Baník Cigeľ Prievidza\". V roce 1989 klub získal svůj historicky první titul v nejvyšší soutěži. Tento úspěch zopakoval o tři roky později, kdy vyhrál poslední ročník československé ligy. V samostatné slovenské nejvyšší soutěži klub získal svůj první titul a třetí titul celkově v sezóně 1993/1994. Následující sezónu klub získal pouze stříbrnou medaili. Po sestupu do druhé nejvyšší soutěže v roce 2004 klub změnil po 40 letech název na \"Hornonitriansky basketbalový klub (HBK) Prievidza\". Od 1. srpna 2009 klub nese název \"BC Prievidza\".\n\n\n\n"}
{"id": "903054", "url": "https://cs.wikipedia.org/wiki?curid=903054", "title": "Jolanda Aragonská (1302)", "text": "Jolanda Aragonská (1302)\n\nJolanda Aragonská (\"španělsky Violante de Aragón y Sicilia, italsky Violante Perez d'Aragona\", 1273 – srpen 1302, Neapol) byla vévodkyně z Kalábrie.\n\nNarodila se jako dcera aragonského krále Petra III. a Konstancie, dcery sicilského krále Manfréda. V březnu 1297 se v Římě provdala za Roberta, třetího syna neapolského krále Karla II. Obě dynastie byly zapleteny do sporu o vládu nad Sicílií a politickým pozadím sňatku bylo plnění dohody, kterou se Aragonci vzdali svého nároku na Sicílii.\n\nJolanda porodila Robertovi dva syny a zemřela v srpnu 1302 dříve, než Robert získal královský trůn. K poslednímu odpočinku byla uložena u františkánů v Marseille.\n"}
{"id": "903055", "url": "https://cs.wikipedia.org/wiki?curid=903055", "title": "Okres Gulrypš", "text": "Okres Gulrypš\n\nOkres Gulrypš je nižší územně-správní celek Abcházie, uznávaný jak abchazskou separatistickou vládou, tak centrální gruzínskou vládou v Tbilisi. Na západě sousedí s okresem Suchumi a na východě s okresem Očamčyra. Na severní straně sousedí s Ruskem a z jihu je omýván Černým mořem. Okresním městem je Gulrypš (3 910 obyvatel).\n\nSeverovýchodní část okresu Gulrypš nazývaná soutěska Kodori byla v letech 1992–2008 obsazená gruzínskými jednotkami. V roce 2006 zde byla gruzínským prezidentem Michailem Saakašvilim zřízena nová oblast, tzv. Horní Abcházie. Byla to jediná oblast kterou ovládala autonomní republika Abcházie. V roce 2008 ji po bitvě v průsmyku Kodori obsadila abchazsko-ruská vojska.\n\nV čele okresní rady stáli:\n\nV roce 1989 zde žilo 54 962 obyvatel, z nichž 52,8 % byli Gruzíni. Po válce v letech 1992–1993 bylo mnoho obyvatel donuceno odejít, šlo převážně o Gruzíny. Při sčítání lidu v roce 2003 zde žilo pouze 17 962 obyvatel a Gruzíni tvořili 4,5 %, ale do toho není zahrnutý průsmyk Kodori, který až do války v roce 2008 drželi Gruzínci. I přesto zde Abcházové dodnes nejsou největší etnickou skupinou, v roce 2011 jich zde bylo 33,6 % a v roce 2003 pouhých 27,2 %. Největší etnickou skupinu zde tvoří Arméni, kterých tu v roce 2003 bylo 52,2 % a v roce 2011 46,8 %.\n\n\n"}
{"id": "903061", "url": "https://cs.wikipedia.org/wiki?curid=903061", "title": "Fotbalista roku (Paraguay)", "text": "Fotbalista roku (Paraguay)\n\nV Paraguayi ocenění Fotbalista roku udělují každoročně noviny \"Diario ABC Color\" nejlepšímu fotbalistovi paraguayské národnosti (nebo paraguayského občanství). Nevztahuje se pouze na domácí ligu, hráč může působit kdekoli ve světě.\n\n"}
{"id": "903062", "url": "https://cs.wikipedia.org/wiki?curid=903062", "title": "M6 (tank)", "text": "M6 (tank)\n\nM6 byl americký těžký tank z doby druhé světové války. Tank byl vyvíjen od roku 1940 do roku 1942. Mezi listopadem 1940 a únorem 1943 bylo vyrobeno celkem 40 vozidel ověřovací série, původně označených T1, ale vozidlo se nezúčastnilo žádné akce. Důvodem byla jak logistická náročnost na lodní prostor, který by si takový tank vyžádal při transportu na zámořská bojiště (dvojnásobný oproti tanku M4 Sherman) tak očekávané problémy které by dotyčné vozidlo muselo překonávat při útočných operacích, vzhledem ke své hmotnostní nekompatibilitě s existujícím ženijním vybavením US Army. Vozidlo přesto posloužilo při vývoji progresivních konstrukčních prvků později uplatněných na sériových středních tancích americké armády, jako například hydraulického pohonu otáčení věže, systému stabilizace výzbroje anebo technologie výroby odlévaného pancéřování.\n\n"}
{"id": "903063", "url": "https://cs.wikipedia.org/wiki?curid=903063", "title": "Kostel svatého Václava (Bělá pod Bezdězem)", "text": "Kostel svatého Václava (Bělá pod Bezdězem)\n\nKostel sv. Václava v Bělé pod Bezdězem je v dnešní podobě barokní orientovaná stavba z počátku 18. století. Areál kláštera spolu s kostelem je chráněn jako kulturní památka České republiky.\n\nKostel byl vybudován jako součást areálu místního augustiniánského kláštera ve 14. století. Za husitských válek byl klášter vypálen a řeholníci dle některých pramenů vyvražděni. K částečné obnově řeholního života došlo ve 40. letech 15. století, ve století 16. však konvent zcela zanikl. Obnoven byl až Albrechtem z Valdštejna ve 30. letech 17. století.\n\nKonventní kostel byl vybudován jako úplná novostavba v letech 1708–1712 Giuseppe Abondiem. Slavnost položení základního kamene se konala 8. května 1709. Dokončený kostel byl vysvěcen 28. září 1712 královéhradeckým biskupem Janem Adamem Vratislavem z Mitrovic. V roce 1950 byl klášter násilně zrušen.\n\nKlášterní kostel je obdélná stavba se zúženým, půlkruhově uzavřeným presbytářem. V průčelí kostela jsou v nikách sochy augustiniánských řádových světců – Mikuláše Tolentinského a Jana Sahagunského. Ve štítě je umístěna socha sv. Augustina a po stranách sochy sv. Gelasia a sv. Tomáše z Villanovy.\n\nInterier kostela je sklenut valenou klenbou s lunetami. Na klenutí jsou symbolické malby, odkryté v roce 1949 péčí tehdejšího administrátora kláštera, P. Víta Marečka.\n\nInventář kostela pochází z velké části ze 40. let 18. století. Výjimku tvoří monumentální obraz \"Mučednická smrt sv. Václava\" od Antonína Stevense z roku 1665, umístěný na hlavním oltáři vytvořeném až v 18. století. Dale se zde nacházejí dva boční oltáře Panny Marie Potěšující a sv. Augustina. V tzv. sakristii stojí raně barokní oltář (datovaný 1666) se Stevensovým obrazem \"Zvěstování Panně Marii\", namalovaným podle proslulého obrazu rudolfínského malíře Hanse von Aachen z jezuitského kostela Nejsv. Salvátora na Starém Městě pražském (dnes v Národní galerii v Praze). V roce 1781 byl doplněn ještě oltář Kristova Ukřižování, který zhotovil augustiniánský bratr laik Felix Hörle ve spolupráci s Janem Hájkem z Mnichova Hradiště. Na oltáři se rovněž nachází kopie sošky Pražského Jezulátka.\n\nNa kruchtě se nacházejí dvoumanuálové varhany z roku 1763, pořízené na náklady tehdejšího převora bělského konventu, P. Isidora Vejricha. Varhany zhotovil cvikovský varhanář Jan Rusch, varhanní skříně jsou dílem již zmíněného Jana Hájka. Opravovány byly pražským varhanářem Josefem Hubičkou v roce 1905. Při západní zdi kruchty za varhanami se nacházejí chórové lavice, používané kdysi místními augustiniány při modlitbě breviáře.\n\nKostelní věž se nachází v jihozápadním nároží stavby. Původně v ní byly čtyři zvony, z nichž se dodnes dochoval jen jediný, datovaný rokem 1548.\n\nV podvěží se nachází malá plochostropá kaple, zasvěcená sv. Janu Nepomuckému.\n\nZ podkruchtí kostela je přístupná kaple sv. Mikuláše Tolentinského (tzv. \"Černá kaple\"). Na jejích stěnách je unikátní malířská výzdoba s eschatologickou tematikou. Tyto malby byly v pozdějších letech zabíleny. Opětovného odkrytí se dočkaly až při již zmíněné renovaci v roce 1949.\n\n\n"}
{"id": "903065", "url": "https://cs.wikipedia.org/wiki?curid=903065", "title": "André-Charles Boulle", "text": "André-Charles Boulle\n\nAndré-Charles Boulle (11. listopadu 1642, Paříž, Francie – 28. února 1732 tamtéž) byl francouzský ebenista, sochař, kovolijec, cizelér, pozlacovač, malíř a kreslíř 17. a 18. století.\n\nJe považován za předního umělce v oboru marketerie, dokonce za „nejpozoruhodnějšího ze všech francouzských uměleckých truhlářů“.\n\nAndré-Charles Boulle se narodil jako třetí dítě ebenisty Johanna Bolta, který si dal pofrancouzštit jméno na Boulle. Vyučil se v otcově dílně nejrůznějším technikám uměleckých řemesel.\nBoulle byl zaměstnán jako královský ebenista francouzského krále Ludvíka XIV., pracoval v královské manufaktuře \"Les Gobelines\" v Paříži. Použil jako první kombinovanou intarzii ebenového dřeva s mosazí a želvovinou na kovovém korpusu. \nPoužíval tuto výzdobnou techniku nejen pro intarzie desek, rámů zrcadel, ale také oblých tvarů kabinetů, skříněk, stolů, hodin, truhliček i kazet. Tato technika po něm byla pojmenována. Pod jeho vedením pracovalo 40 marketérů. Vyzdobili takto mnohé královské interiéry, například Zrcadlovou galerii zámku ve Versailles. V této technice pokračovali až do poloviny 18. století čtyři Boulleovi synové. Její retro-móda nastal v období historismu kolem poloviny 19. století.\n\nTechnika spočívá ve třech krocích: Nejprve se vyryjí do dřevěného podkladu rámující barokní dekorativní motivy, zpravidla ornamentální pole složená z kartuší, volut, rokají či mřížek. Význam a cena práce spočívá v náročném a přesném rytí motivů do tvrdého ebenového dřeva, používají se však i jiná dřeva.\n\nDále se do rýh zatloukají bronzové nebo mosazné pásky, která rámují políčka ze želvoviny, ale také například ze slonoviny, lapisu lazuli nebo mořského korálu. Tyto organické materiály je třeba vystřihnout do žádaného tvaru, u oblých předmětů také ještě nahřát a zformovat.\n\nVýslednou intarzii je třeba zbrousit a vyleštit.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "903067", "url": "https://cs.wikipedia.org/wiki?curid=903067", "title": "FIAT-OTO Melara 6616", "text": "FIAT-OTO Melara 6616\n\nFIAT-OTO Melara 6616 je italské průzkumné vozidlo. Na výrobě se podílela jak skupina FIAT (korba a automobilové prvky) tak závod OTO Melara (věž a hlavní výzbroj). Vozidlo 6616 je obojživelné a dá se vylepšit systémem NBC, klimatizací nebo protitankovým dělem ráže 106 mm. Vůz 6616 požívají karabiníci, Peru a Somálsko.\n\n"}
{"id": "903072", "url": "https://cs.wikipedia.org/wiki?curid=903072", "title": "Hromadná vražda československých občanů v Birkenau", "text": "Hromadná vražda československých občanů v Birkenau\n\nHromadná poprava československých občanů v Birkenau byla událost, k níž došlo v noci z 8. na 9. března 1944. Tehdy bylo v plynových komorách popraveno 3792 československých občanů. Jedná se o největší masakr československých občanů ve 20. století.\n\nPopravení byli do Birkenau transportováni začátkem září z terezínského ghetta. Do plynových komor vstupovali za zpěvu československé hymny Kde domov můj, Internacionály a židovské hymny ha-Tikva.\n"}
{"id": "903074", "url": "https://cs.wikipedia.org/wiki?curid=903074", "title": "Dědičnost (objektově orientované programování)", "text": "Dědičnost (objektově orientované programování)\n\nDědičnost je v objektově orientovaném programování způsob, jak ustanovit is-a vztah mezi objekty. V \"třídové dědičnosti\", kde jsou objekty definované třídami, mohou třídy zdědit atributy a chování od předem existujících tříd, které se nazývají rodičovské třídy, \"základní třídy\" nebo \"super třídy\". Výsledné třídy jsou nazývány \"odvozené třídy\", \"podtřídy\" nebo \"potomek třídy\". Koncept dědičnosti byl poprvé zaveden pro jazyk Simula v roce 1968.\n\nPodtřída je modulární, odvozená třída, která dědí jednu nebo více jazykových entit od jedné nebo více tříd (super tříd). Sémantika dědičnosti se v různých programovacích jazycích liší, ale obvykle podtřída dědí instanční proměnné a členské funkce svého rodiče. Některé jazyky podporují dědičnost i jiné konstrukce. Rodičovská třída zavádí společné rozhraní a základní funkcionalitu, kterou specializovaná podtřída může zdědit, modifikovat nebo potlačit. Reference na třídu, může odkazovat na jednu z jeho podtříd. Jaká třída je odkazována je nemožné předpovídat během kompilace. Pro volání funkcí objektů více různých tříd je použito uniformní rozhraní.\n\n() Mnoho objektově orientovaných jazyků dovoluje objektu nebo třídě nahrazení funkce, která byla zděděná. Tento proces je nazýván překrytí. Toto přináší komplikaci: kterou verzi funkce instance zděděné třídy používá – tu co je součástí vlastní třídy, nebo tu co je z rodičovské třídy? Odpověď se liší jazyk od jazyka, nějaké jazyky obsahují deklarace pro určení, že určité metody nemohou být překryty, některé obsahují deklarační slova pro označení překrytých metod.\n\nDědičnost je mechanizmus kde podtřída znovu použije kód rodičovské třídy. V základu si podtřída zachovává všechny operace rodičovské třídy.\n\nV následujícím příkladu v jazyce Python, podtřída codice_1 přepisuje metodu codice_2 rodičovské třídy codice_3. Podtřída znovu používá všechen kód rodičovské třídy, až na metodu codice_2.\nclass SquareSumComputer:\n\nclass CubeSumComputer(SquareSumComputer):\nV některých programovacích jazycích může být třída prohlášena za neděditelnou přidáním modifikátorů do deklarace třídy. Například v jazyce Java klíčové slovo „final“, nebo v jazyce C# slovo „sealed“. Podobné modifikátory se v deklaraci píší před slovo „class“. Tyto třídy zakazují jejich znovupoužitelnost, což se používá převážně v případě, že se kód distribuuje jako předkompilované binární soubory a ne jako zdrojový kód.\n\nStejně jako třídy mohou být neděditelné, metody/funkce mohou být vyhlášeny za nepřekrytelné (nahrazeny novou funkcí stejného jména v podtřídě). Metody deklarované jako \"private\" jsou nepřekrytelné jednoduše proto, že nejsou přístupné z jiných tříd než jejich hlavní. Pro nepřekrytelné funkce (které jsou dostupné potomkům) se používají stejná klíčová slova jako u třídy (final, sealed).\n\nPokud je metoda v rodičovské třídě deklarovaná jako virtuální, potom její volání z rodičovské třídy bude automaticky přesměrováno na metodu potomka (pokud existuje). Některé jazyky požadují, aby byly virtuální funkce specificky deklarovány (C++), v jiných jazycích jsou všechny metody virtuální (Java).\n"}
{"id": "903077", "url": "https://cs.wikipedia.org/wiki?curid=903077", "title": "Lapidárium zaniklých obcí Doupovských hor", "text": "Lapidárium zaniklých obcí Doupovských hor\n\nLapidárium zaniklých obcí Doupovských hor je budováno od roku 2003 u kaple na Vintířovském vrchu nad vsí Vintířov, částí obce Radonice. Za jeho vznikem stojí občanské sdružení Klub historických památek Radonicka. Lapidárium, připomínající zvláštní hřbitov, se skládá z artefaktů a pozůstatků z dnes již zaniklých sídel Doupovských hor, zbořených při zřizování Vojenského újezdu Hradiště v padesátých letech 20. století. Každý kámen či artefakt, mezi nimiž jsou zbytky patníků, božích muk, zbořených domů nebo také mlýnský kámen, ostění oken či vojenský zátaras, připomíná jednu ze zaniklých obcí – Doupov, Martinov, Kopáčov, Hlubokou, Olešku, Sedlec, Tureč, Radnici, Zvoníčkov a řadu dalších.\n\nJako první sem byl umístěn v březnu 2003 \"pomník Dr. Hanse Kudlicha\" z roku 1933. Ten stával u Kudlichovy rozhledny na vrchu Složiště (dříve \"Legerberg\"). Dnes se v lapidáriu nachází více než padesát obdobných artefaktů.\n\nLapidárium se nachází na Vintířovském vrchu poblíž poutní kaple Panny Marie Pomocné asi 600 metrů vzdušnou čarou směrem na sever od Vintířova a zhruba 1,4 km ze středu obce po místní komunikaci. Do Vintířova existuje v pracovní dny autobusové spojení z Kadaně, nejbližší železniční zastávka \"Radonice u Kadaně\" je na sezónně provozované trati Kadaň–Podbořanský Rohozec.\n\n"}
{"id": "903079", "url": "https://cs.wikipedia.org/wiki?curid=903079", "title": "Aleksandr Ankvab", "text": "Aleksandr Ankvab\n\nAleksandr Ankvab (Abcházsky: \"Алықьсандр Золотинска-иҧа Анқәаб (Alyksandr Zolotinska-ipa Ankuab)\", gruzínský: \"ალექსანდრე ანქვაბი (Alexander Ankvabi)\", : , * 26. prosince 1952, Suchumi) je abchazský politik a podnikatel, který od roku 2011 do 2014 zastával funkci prezidenta Abcházie. Za svého předchůdce Sergeje Bagapše byl předsedou vlády Abcházie a také viceprezidentem Abcházie.\n\nPři volbách 2004 podpořil kandidaturu Sergeje Bagapše po tom, co jeho samotného Volební komise vyloučila. V únoru 2005 si ho Bagapš vybral jako svého předsedu vlády. Tuto funkci zastával až do roku 2010, kdy byl zvolen viceprezidentem. 21. května byl Ankvab vzhledem ke špatnému zdravotnímu stavu prezidenta Bagapše dosazen do funkce prezidenta. Po jeho smrti vyhrál předčasné prezidentské volby a jeho vláda trvala až do roku 2014, kdy pod tíhou protestů obyvatel a po svém útěku ze Suchumi na funkci prezidenta rezignoval.\n\nAnkvab přežil šest atentátů mezi léty 2005–2012. Pachatelé většiny z nich nebyli nikdy dopadeni, až teprve poslední atentát byl policií objasněn.\n\nNarodil se 26. prosince 1952 v hlavním městě Abchazské ASSR Suchumi. Jeho otec pracoval jako policista. Většinu dětství strávil na venkově ve vesnici Chuap v okrese Gudauta, přičemž navštěvoval základní a střední školu v Suchumi. Na Rostovské státní univerzitě vystudoval práva a promoval v roce 1974. V roce 1987 ještě vystudoval politické vědy při stranické škole KSSS.\n\nPo ukončení studií v Rostově na Donu pracoval v regionálním výboru abchazského komsomolu, nakonec se stal prvním tajemníkem gudautské pobočky. Zároveň pracoval jako policista a začal se angažovat v politice, jakmile dosáhl hodnosti majora a převzal funkci vedoucího odboru milic (veřejné bezpečnosti) okresu Gudauta. Od roku 1975 do 1981 pracoval na ministerstvu spravedlnosti Abchazské ASSR a poté se odstěhoval do Tbilisi, kde dva roky pracoval v ústředním výboru Komunistické strany Gruzie v administrativních strukturách, kde měl na starosti oblast vědy a ekonomickou analýzu zemědělství. Později se stal náměstkem vedoucího všech administrativních orgánů. V roce 1983 se v 30 letech stal plukovníkem lidových milicí, což mu otevřelo cestu k dalšímu kariérnímu postupu. V té době se též oženil s abchazskou ženou Rimmou Lakobovou, se kterou má dvě děti.\n\nV roce 1984 nastoupil na ministerstvo vnitra Gruzínské SSR, kde byl vedoucím sekce pro záležitosti politické a setrval zde několik let. V květnu 1990, když v Abcházii pokračovaly protigruzínské bouře, požádal o uvolnění z funkce a vrátil se do své domoviny.\n\nV roce 1991 Abcházie jednostranně vyhlásila v rámci sovětských struktur odtržení od Gruzínské SSR a Ankvab byl zvolen poslancem abchazského Nejvyššího sovětu a po vyhlášení nezávislosti Abcházie zastával během válečných let 1992-1993 funkci ministra vnitra a byl členem abchazské státní komise obrany, přičemž se sám osobně účastnil bojů proti gruzínské armádě a vedl jednání o výměně zajatců, čímž zachránil stovky životů na obou stranách konfliktu. Na podzim 1993 byl po skončení bojů jmenován na post ministra spravedlnosti Abcházie. Tehdy se dostal do opozice vůči prezidentovi Ardzinbovi a později i do vážných osobních sporů. To znamenalo jeho konec v Ardzinbově vládě a také odchod z Abcházie. Na šest let se odstěhoval do Moskvy, kde se zabýval podnikatelskou činností. Dále se účastnil významných obchodních, společenských a charitativních akcí a s jeho pomocí se povedlo obnovit abchazskou národní folkovou a taneční skupinu v hlavním městě Ruska. Také sbíral poetická díla a vydal je jako \"Antologii abchazské poezie\". Mezi jeho další aktivity v oblasti abchazského umění patří i vydávání CD abchazských muzikantů spolu s klasickými abchazskými písničkami. Ještě v době svého pobytu v Moskvě založil v Abcházii v obci Chuap - ve svém domě - novou školu.\n\nV roce 2000 se vrátil do Abcházie a založil nové politické hnutí Aitaira (česky: Obrození) jako opoziční sílu vůči prezidentovi Ardzinbovi. V roce 2004 se chystal kandidovat v prezidentských volbách, ale svou kandidaturu byl nucen stáhnout z toho důvodu, že nesplnil nutné podmínky kandidatury, a to bydlet trvale po dobu pěti let před volbami na území Abcházie a umět plynně hovořit abchazsky. Místo toho se tedy rozhodl podpořit jiného opozičního kandidáta, a to Sergeje Bagapše, což se ukázalo jako rozhodující krok v tom, kdo se stane prezidentem.\n\nZ tohoto důvodu proto nebylo žádným překvapením, koho nový prezident Bagapš 14. února 2005 jmenuje premiérem. Na Ankvaba byl ale už o čtrnáct dnů později spáchán pokus o atentát, dle názoru prezidenta Bagapše ze strany místních kriminálních živlů, jež se takovýmto způsobem snažily klást odpor snaze nové abchazské vlády zavést v zemi pořádek a potlačit kriminalitu. Ankvab vyvázl nezraněn díky tomu, že v koloně nejel vlastním automobilem, jež bylo zasaženo 17 kulkami, ale cestoval v automobilu místopředsedy vlády Leonida Lakerbaji. Pachatelé však nikdy nebyli dopadeni. Sám Ankvab byl toho názoru, že za atentátem stály kriminální živly, kterým svými reformními kroky znemožnil levně prodávat či pašovat kradené železo nebo ilegálně těžené dřevo v zahraničí prudkým zvýšením vývozních cel na toto a jiné zboží, a nastavil přísná pravidla obchodu. Nařídil proto ministru vnitra, aby proti těmto skupinám tvrdě zasáhl.\n\nÚtok na druhého nejmocnějšího muže Abcházie se opakoval o měsíc později dne 1. dubna 2005, když poblíž Suchumi na premiéra i místopředsedu vlády Lakerbaju opět zaútočili neznámí útočníci, pravděpodobně ti samí, co útočili minule. Oba politici vyvázli bez zranění, zraněn byl jen jejich řidič. Na druhý den pak ministerstvo vnitra Abcházie vypsalo odměnu 5000 USD za informace, jež by dovedly vyšetřovatele k pachatelům. Vyšetřování opět nepřineslo žádný výsledek, ale vedoucí vyšetřovacího týmu Džamal Gogija o několik dnů později nastínil tři možné důvody pro páchání atentátů: nechuť zkorumpovaných podnikatelů, kteří v posledních deseti letech enormně bohatli díky slabým zákonům a zkorumpovaným politikům, podvolit se zpřísnění zákonů a práva, dále strach kriminálních živlů ze zamýšlených razií, jež Ankvab oznámil ve veřejném projevu, nebo gruzínské či jiné zahraniční tajné služby snažící se destabilizovat situaci v Abcházii.\n\nPo těchto událostech se Ankvab společně s prezidentem Bagapšem a viceprezidentem Raulem Chadžimbou pustil do práce na politických a společenských reformách, kdy byla společnost i politika postupně uvolňovaná a více demokratizována. To bylo umožněno i tím, že byla víceméně dokončena transformace poválečné abchazské společnosti a vláda pevné ruky jako za vlády prvního prezidenta Ardzinby již nebyla potřebná. Po celou dobu však nebyla navázána žádná spolupráce s gruzínskou stranou. Relativní klid v Abcházii, která začala pomalu rozkvétat díky přílivu ruských turistů, narušil další útok, tentokrát z 20. června 2007 v Novém Athosu, kde na silnici vybuchla dálkově řízená nášlapná mina poté, co do ní při bouřce udeřil blesk. Nikdo nebyl zraněn, neboť na ulici za bouřky nikdo nebyl. K situaci se kromě vládních činitelů vyjádřila i sedmadvacítka abchazských spisovatelů, novinářů a akademiků, kteří nastražení miny považovali za zfušované spiknutí vůči Ankvabovi a připomněli předchozí atentáty. Ministr vnitra Chacija vydal prohlášení, v němž z tohoto útoku podezřívá Gruzíny, které viní ze snahy narušit začínající turistickou sezónu.\nAť už byl útok skutečně mířený proti premiérovi, nebo nebyl, kolem čtvrt na devět ráno 9. července téhož roku byl na něj spáchán další útok, když byla při cestě do Suchumi poblíž Gudauty a Lychny zasažena z mostu zadní část jeho opancéřovaného automobilu granátometem. Tentokrát již vyvázl se zraněním, když se několik šrapnelů zabodlo do jeho zad a utrpěl otřes mozku. Vedení abchazského státu útoky ostře odsoudilo jako pokus o destabilizaci země s cílem zabránit průchodu reformních kroků vlády a opět z provedení útoku obvinilo pachatele organizovaného zločinu, ztrácejících v Abcházii vliv, a Gruzii. Prezident Bagapš předčasně ukončil návštěvu v Moskvě a obvinil z atentátu opozici. 10. července označil útoky za čistě politicky motivované, tedy že se nejedná o odvetný úder podsvětí, a pohrozil šéfům abchazských bezpečnostních složek, že je odvolá z funkcí, nebude-li atentát do deseti dnů řádně prošetřen a viníci nalezeni. Své vlastní vyšetřování provedl i abchazský parlament a ministr vnitra vypsal odměnu 500 tisíc rublů za informace vedoucí k dopadení pachatelů. Na tyto útoky reagovaly i orgány v Tbilisi, které vyjádřily slovy předsedy parlamentu Konstantina Gabašviliho podezření, že za útokem na Ankvaba stály ruské tajné služby, kterým začal překážet a snažily se ho zbavit, neboť Kreml začal otevřeně podporovat viceprezidenta Raula Chadžimbu, jenž ztrácel v zemi vliv, třebaže i on tvrdě útoky odsoudil, navíc se Ankvab snažil provést přísný soupis veškerého majetku republiky Abcházie a přísnou kontrolu s jeho nakládáním, stejně tak začal spolu s Bagapšem vyšetřovat ilegální odprodej nemovitostí (převážně vyhnaných Gruzínů z války z let 1992-1993) a nezákonné transakce mezi Abcházií a ruskými firmami. Ankvab se po uzdravení odmítnul k věcem vyjadřovat a též odmítnul své údajné výroky, že za útokem mohli stát gruzínští agenti, které publikoval gruzínský tisk, jmenovitě tbiliský ruskojazyčný deník Svobodnaja Gruzíja. Ankvab popřel, že by po atentátu absolvoval jakýkoliv rozhovor s gruzínskými novináři a jejich způsoby odsoudil jako neetické. Vyšetřovatelé však mezitím ve spolupráci s ruskou policií zúžili okruh organizátorů, k čemuž vydal Bagapš 3. srpna prohlášení, že se osobně účastní vyšetřování, a výsledky budou zveřejněny, až budou všechny důkazy na 150 % potvrzeny.\n\nZa jeho premiérování též došlo k válce v Jižní Osetii, během níž dokázali Abchazové vyhnat gruzínské vojáky ze soutěsky Kodori, a následně k uznání nezávislosti Ruskem a několika málo dalšími zeměmi.\n\nV roce 2009 se konaly prezidentské volby. Do nich už Bagapš nekandidoval znovu společně s opozičním lídrem Chadžimbou, ale na post viceprezidenta nominoval právě Ankvaba. Ankvab tedy musel 11. listopadu jakožto kandidát na viceprezidenta v souladu s ústavou přerušit své působení jako premiér a své pravomoci přenechal místopředsedovi vlády Leonidu Lakerbajovi, tedy dva dny poté, co oficiálně odstartovala předvolební kampaň. Svou kampaň vedl v duchu připomenutí všech věcí, které se vládě povedly, a odmítnul nereálné sliby opozice jako např. zvýšení mezd zdravotníků či učitelů na 20 tisíc rublů, tedy skoro na dvojnásobek. Lakrbaja též podpořil Bagapše s Ankvabem připomínkou, že během jejich vlády došlo ke vzrůstu penzí až na šestinásobek, k velkému populačnímu růstu a pochválil též výsledky sociální politiky. Volby nakonec Bagapš s Ankvabem vyhráli už v prvním kole, když získali přízeň 59,37 % voličů.\n\nAnkvab tedy s Bagapšem absolvoval prezidentskou přísahu dne 12. února 2010. Následující den pak podal demisi na premiéra Abcházie, jeho nástupcem se stal na tomto postu dosavadní ministr zahraničí Sergej Šamba. V tomto funkčním období se snažil spolu s Bagapšem o těsnější spolupráci s Ruskem. Též došlo k uklidnění situace v neklidném okresu Gali, kde bylo po čase možné překračovat hraniční přechod do Gruzie. 23. září 2010 přibližně ve dvě hodiny ráno byl na něj opět spáchán atentát, když neznámí pachatelé zaútočili raketou, vystřelenou z RPG-26, na střechu jeho dvojpodlažního domu v Gudautě. Ankvab utrpěl lehká zranění na noze a paži. Z útoku byl opět viněn organizovaný zločin, jenž takto „ocenil“ jeho práci na potírání zločinu během svého vládního angažmá. Byl to již pátý atentát za posledních pět let, přičemž dosud nebyl dopaden žádný pachatel.\n\nPo náhlé smrti prezidenta Bagapše 29. května 2011 se dočasně ujal funkce prezidenta a zahájil ihned kandidaturu do předčasných prezidentských voleb, tentokrát již splnil ústavou dané nároky. Během kampaně byl na něj plánován další atentát, když se 17. srpna účastnil předvolebního mítinklu v Alachadzy v okrese Gagra. Ten se nakonec neodehrál. Během předvolební kampaně se totiž dostal do ostrého sporu s protikandidátem Sergejem Šambou, jenž 15. srpna zveřejnil nahrávku s rozhovorem s bývalým gruzínským členem vojenské rady (převzala moc po prvním gruzínském prezidentovi Gamsachurdiovi) Tengizem Kitovanim, který velel během války v Abcházii v letech 1992-1993 gruzínským vojskům, kde tvrdil, že Aleksandr Ankvab tenkrát spolupracoval s gruzínskou rozvědkou. Šamba požadoval ihned zahájit vyšetřování Ankvabových činů během konfliktu, zatímco sám Ankvab tato tvrzení označil za špinavou očerňovací kampaň. I přesto byl Ankvab 27. srpna s 54,86% ziskem hlasů zvolen prezidentem, k čemuž mu gratuloval jeho ruský protějšek, zatímco Gruzie a EU výsledek voleb odmítly uznat.\n\n26. září 2011 byl slavnostně inaugurován a složil prezidentský slib, třebaže funkci prezidenta fakticky vykovával již od 29. května 2011 po náhlé smrti svého předchůdce. Premiérem jmenoval svého dlouholetého spolupracovníka Leonida Lakerbaju. Na začátku jeho prezidentování na něj byly učiněny hned další dva pokusy o atentát. První případ se měl odehrát už v listopadu ve vesnici Primorskoje u Gudauty na silnici směrem do Aaců. Útočníci však útok vzdali, neboť si údajně nezajistili jistotu úniku z místa činu. Pravděpodobně titíž lidé pak učinili v lednu 2012 další pokus, kdy nastražili na silnici u vesnice Kulanyrchva u Gudauty bombu, která však byla špatně načasovaná a nikoho neohrozila.\n\nTřetí pokus o atentát na prezidenta, a celkově šestý pokus o jeho život (co do škod a počtu mrtvých/zraněných i nejvážnější), se odehrál 22. února 2012 rovněž u Kulanyrchvy. Tehdy vybuchla nastražená mina při průjezdu prezidentského konvoje směrem do Suchumi a následně na jeho vůz dopadly střely z granátometů a samopalů. Ankvab vyvázl z útoku nezraněn, ale dva členové jeho ochranky zemřeli a třetí skončil s vážnými zraněními v nemocnici. Útok přišel v předvečer parlamentních voleb, dle názoru vlády jako odveta podsvětí za Ankvabovu snahu o vymýcení všudypřítomné korupce a kriminality. Ankvab z tohoto zločinu obvinil mafii a na ni napojené politické kruhy. Začalo okamžité vyšetřování, jež za dva měsíce přineslo první výsledky. 12. dubna bylo z podílnictví na přípravě atentátu zatčeno šest lidí, z nichž čtyři (vlivný podnikatel Anzor Butba, dále Alchas a Timur Chutabovi a Ramzi Chašig) soud poslal do vazby.\n\nVyšetřování nabralo strmý spád a 17. dubna šla abchazská policie zatknout bývalého ministra vnitra, bývalého šéfa prezidentské ochranky a také jednoho z kandidátů na viceprezidenta v týmu Beslana Butby z roku 2009 Almasbeje Kčače, o němž měla důkazy na přípravě atentátu. Avšak toho našli v jeho bytě v Gagře mrtvého - zastřelil se ze strachu před vězením. Téhož dne byl ve vesnici Chypsta zatčen další podezřelý, Murtaz Sakanija, jenž se rovněž pokusil o sebevraždu, ale nepovedlo se mu způsobit si vážná zranění. Mezitím se jeden ze čtyř obviněných, Timur Chutaba, ve vazební věznici oběsil. Soud následně poslal do vazby i Sakaniju a potvrdil vazební stíhání zbylé trojici, která se při výsleších přiznala k činům, z nichž byla obviněna. Na seznam zatčených záhy přibyl i Edlar Čitanava z vesnice Durypš, jenž patřil do okruhu podezřelých již při vyšetřování atentátů z roku 2007. 20. dubna bylo vyhlášeno celostátní pátrání i po Rušbejovi Barcicovi, spolumajiteli kovošrotu v Durypši a obchodnímu partnerovi Butby. 4. května byl zatčen též bratr Edlara Čitanavy, Edgar, jenž se před policií několik dní ukrýval v lesích poblíž Durypše a měl u sebe pistoli TT-33 se zásobou munice.\nV následujících dnech byl zatčen ještě Tamaz Barcic, jenž byl podezřelý už z atentátů z roku 2007, a bylo vyhlášeno celostátní pátrání po Astamuru Chutabovi z obce Blabyrchva. V Durypši byl zatčen i bratranec Čitanavových Rustan Gicba, na jehož dopadení se podíleli i přizvaní ruští experti, kteří nalezli v jeho domě velký sklad ilegálně držených zbraní, včetně granátometů použitých při atentátech, protiletadlové zbraně, množství výbušnin a plamenomet. Rustan Gicba je bratr imáma Hamzata Gicby, jenž bojoval během války v letech 1992-1993 v čečenském praporu teroristy Šamila Basajeva a byl spolupachatelem únosu panamské lodi v Černém moři čečenskými teroristy v roce 1996. Hamzat Gicba byl nakonec v roce 2007 zavražděn v Gudautě.\n\n15. května byli Alchas Chutaba, Ramzi Chašig a Anzor Butba obviněni z pokusu o vraždu hlavy státu a vražd policistů, dále ze zločinného spolčení. Prokurátor též umístil na seznam mezinárodně hledaných zločinců jednoho z nejbohatších abchazských podnikatelů a vzdáleného příbuzného prvního abchazského prezidenta Pavla Ardzinbu, jenž byl podezřelý z přípravy atentátu na Ankvaba v roce 2012 i v roce 2007, kromě toho též z atentátu na starostu Picundy Beslana Ardzinbu, ale uprchl ze země. 22. května byly policií nalezeny další sklady zbraní a munice v Durypši, Džirchvě a Bzybu na základě výslechu Rustana Gicby. V souvislosti s vyšetřováním všech osob, jimž byla prodloužena vazba na dalších šest měsíců, byly policií 12. června otevřeny staré a neobjasněné případy jako sabotáže abchazských železnic v Suchumi v roce 2009, pokus o atentát na předáka abchazských muslimů Salicha Kvaraccheliu z 10. července 2010 a vražda R. Cocoriji z 5. července 2011.\n\nV té době vydala ruská národní protiteroristická centrála prohlášení, že Gicba i bratři Čitanavovi byli zakladateli buňky teroristického uskupení Kavkazský emirát, zvané „Abchazský džamaat,“ které předsedal Gicba Jejím cílem bylo mimo jiné páchat teroristické útoky na připravované zimní olympijské hry v Soči. Ruští vyšetřovatelé v Plastunce u Soči nalezli prázdný muniční sklad, jenž byl připravený na uskladnění zbraní pro zamýšlené teroristické útoky. Abchazové považovali tyto závěry za unáhlené, protože vinily bývalého ministra vnitra Kčače z napojení na tyto teroristy. Tajemník bezpečnostní rady státu Abcházie Stanislav Lakoba označil atentát z února 2012 za pokus o převrat a podle něj měly být zbraně z Plastunky po atentátu na Ankvaba propašovány do Soči. Za to byly již v dubnu v Adleru zatčeny a uvězněny tři osoby abchazské národnosti. Dle ruské protiteroristické jednotky byl atentát na Ankvaba organizován přímo hlavou Kavkazského emirátu Dokkou Umarovem, s nímž úzce spolupracovaly gruzínské tajné služby. K skupině atentátníků též přičlenila osobu, jež byla v únoru zatčena v Abcházii za pašování 300 kusů rozbušek do výbušnin z Tbilisi přes Turecko. Účast Gruzie na těchto zločinech i tvrzení ruských protiteroristických jednotek rázně odmítnul náměstek gruzínského ministra zahraničí Sergi Kapanadze jako naprosto absurdní.\n\n5. června 2013 bylo ukončeno vyšetřování a vrchní prokurátor Abcházie Safarbej Mikanba oznámil obvinění zatčené osmice z přípravy atentátu na prezidenta, z vraždy dvou členů jeho ochranky, z banditismu, z organizování a vedení nepovolené ozbrojené skupiny a z nelegální výroby a držení zbraní a výbušnin. Všichni obžalovaní až na jednoho se k činům přiznali. Atentát z února 2012 byl dle obžaloby organizován Anzorem Butbou a bývalým ministrem vnitra Almasbejem Kčačem na objednávku Pavla Ardzinby, jenž pachatelům nabídl odměnu 7 milionů rublů. Prokurátor vznesl obvinění vůči bratrům Čitanavovým za atentáty z roku 2007, přičemž Edgar Č. stál v pozadí atentátu na Ankvaba i v roce 2011 a na Beslana Ardzinbu v roce 2009 - v obou případech na objednávku Pavla Ardzinby. Edlar Čitanava byl obviněn z přípravy atentátu na Beslana Ardzinbu z roku 2007 a Edgar Čitanava spolu s Rustanem Gicbou si dále vyslechli obvinění z přípravy teroristického útoku a z umístění náloží na abchazskou železniční trať u Suchumi v roce 2009 na příkaz Kavkazského emirátu.\n\n5. listopadu 2013 začal soud s organizátorem atentátu Anzorem Butbou i zbytkem obžalovaných. Případ se u soudu vlekl více než jeden rok a mezitím byl Butba propuštěn z vazby na kauci kvůli údajně špatnému zdravotnímu stavu. Ankvab začátkem roku 2015 označil pomalost soudu za pokus úřadů případ ututlat a vyslovil podezření, že smyslem převratu v roce 2014 bylo mimo jiné zajistit pachatelům atentátů propuštění na svobodu, jakožto podporovatelů opozice.\n\nSoudní řízení však ve skutečnosti pokračovalo dál a dne 22. března 2016 generální prokurátor republiky Abcházie zveřejnil návrhy trestů pro pachatele: pro Alchase a Astamura Chutabovy a Ramzi Chašiga doživotí; pro Anzora Butbu, Edgara a Edlara Čitanavovy trest odnětí svobody na 20 let; pro Rustana Gicbu trest odnětí svobody na 16 let; pro Tamaze Barcice trest odnětí svobody 11 let; pro Murtaze Sakaniju trest odnětí svobody 8 let. Prokurátor původně žádal doživotní trest i pro Anzora Butbu, ale kvůli jeho pokročilému věku přes 65 let smí dle zákona požadovat nejvýše 20letý trest odnětí svobody.\n\nDne 11. dubna 2017 zazněly po čtyřech letech a 200 soudních líčení u Nejvyššího soudu Republiky Abcházie za pokus o vraždu hlavy státu, za vraždy Tengize Pandariji a Remzika Cugby, příslušníků prezidentské ochranky, a za ostatní související trestné činy tyto rozsudky: Ramzi Chašig a Astamur Chutaba byli odsouzeni na 20 let odnětí svobody, Alchas Chutaba byl odsouzen na 19 let odnětí svobody, Edlar Čitanava na 15 let odnětí svobody, Edgar Čitanava na 14 let odnětí svobody, Rustan Gicba na 9 let odnětí svobody a Murtaz Sakanija na 4 roky odnětí svobody (byl však propuštěn, trest si odpykal ve vazební věznici). Tamaz Barcic byl zproštěn všech obvinění. Soud též dokázal vinu Almasbeji Kčačovi, který před svým zatčením spáchal sebevraždu, ze zločinného spolčení a z organizace čtyř ze šesti atentátů, jehož komplici byli Chašig a bratři Chutabovi. Po jednom z hlavních obžalovaných, Anzoru Butbovi, bylo 20. března toho roku vyhlášeno znovu pátrání s příkazem k zatčení z důvodu jeho ustavičného nedostavování se k soudu, prodlužování líčení a porušování dohody o stíhání na svobodě. Jeho advokát žádal pro Butbu přerušení soudního líčení, dokud se zcela nevyléčí z rakoviny prostaty, kterou léčil v Soči. Nové líčení s Butbou tedy dosud neproběhlo.\n\nV roce 2017 se domů vrátil Pavel Ardzinba, který byl dosud stíhán z organizace atentátů jako uprchlý, když se skrýval neznámo kde, ale 26. září byl spatřen zatčený v budově generálního prokurátora Republiky Abcházie poté, kdy se dobrovolně vydal abchazské policii. Ardzinbovi byl odňat statut uprchlého pod podmínkou, že neopustí znovu Abcházii, a byl vyšetřován na svobodě. Pavel Ardzinba se však soudního procesu nedožil, neboť byl dne 13. prosince 2017 neznámými pachateli zastřelen palbou ze samopalů při jízdě automobilem kousek od mostu přes řeku Gumistu.\n\n19. června 2012 navštívil Abcházii český velvyslanec v Gruzii PhDr. Ivan Jestřáb a s Aleksandrem Ankvabem probíral jednak stav abchazské země i možnosti obchodní spolupráce Abcházie a České republiky. Českému velvyslanci sdělil, že \"„Nikdy se nevrátíme do Gruzie a chceme, aby si to naši partneři uvědomili.“\" Ankvab dál sledoval se zájmem výsledky parlamentních voleb v Gruzii a komentoval úspěch Gruzínského snu: \"„Je-li Gruzínským snem znovu získat Abcházii do svého lůna, je tento sen iluzorní. Pokud je Gruzínským snem budování dobrých a rovných sousedských vztahů, pak je to dobrý sen.“\" V té době vedl Ankvab též mnoho jednání s ruským protějškem Vladimirem Putinem. Na tiskové konferenci 22. března 2013 vysvětlil, že od Ruska získala Abcházie finanční pomoc ve výši až 10 miliard rublů a že se nejedná, s výjimkou 2miliardového úvěru na rekonstrukci železnice, o dluh, který by museli Abchazové splácet. 2miliardový dluh hájil podobně jako jeho předchůdce Bagapš argumentem, že bez této rekonstrukce by již dávno nebyla schopna jako jedna z tepen dopravy v Abcházii fungovat.\n\nAnkvab měl jako prezident jednu velkou slabinu, a to neochotu komunikovat s médii. Toho začali využívat jeho političtí oponenti a v říjnu 2013 přišel útok od právě odvolaného předsedy bezpečnostní rady státu Stanislava Lakoby, jenž ho obvinil z uchvácení moci a vyjádřil nesouhlas s řešením otázky abchazského občanství Gruzínům žijících v okrese Gali, kteří si zároveň v rozporu se zákonem drželi gruzínské občanství. Coby jeden z dodavatelů materiálu pro výstavbu olympijských sportovišť v Soči se účastnil slavnostního zahájení Zimní olympijské hry 2014 v Soči a po jejich skončení podpořil obyvatele Krymu v uspořádání referenda. V této době se též aktivizovala opozice, jež byla nespokojená s Ankvabovou přílišnou snahou o integraci s Ruskou federací, obávala se přílišného vlivu Rusů na dění v Abcházii, vyčítala mu též jeho selhání v boji proti korupci, nenaplnění slibů, že olympijské hry v Soči přinesou Abcházii nárůst příjmů v cestovním ruchu a místo toho rostla chudoba a nezaměstnanost, a konečně příliš liberální postup vůči Gruzínům v okrese Gali, kterým byl vydáván abchazský pas (a dáno volební právo i právo kandidovat ve volbách) navzdory faktu, že se odmítali vzdát gruzínského občanství, což Ankvabův rival Raul Chadžimba označil za politický šlendrián a kupování voličů.\n\nOpozice v parlamentu na konci dubna předložila Ankvabovi ultimátum, v němž požadovala podniknout radikální reformy, odvolání generálního prokurátora a rozpuštění vlády, což Ankvab odmítnul udělat. Tehdy se aktivizovala i společnost a začalo to v Abcházii vřít. 27. května 2014 se v Suchumi shromáždil desetitisícový dav demonstrantů a podporovatelů opozice, kteří obklíčili vládní budovy a obsadili televizní vysílač, a požadoval zvýšit kontrolu nad ruskou finanční pomocí a slibovaný boj proti korupci. Do Abcházie přijeli i ruští vyjednavači v čele s Vladislavem Surkovem. Protestující dav napadl o den později i prezidentovo sídlo. Prezident Ankvab před vzbouřeným davem utekl, ukončil narychlo uspořádané jednání s opozicí a prohlásil jejich akci za puč. Následně Ankvab uprchl ze Suchumi do Gudauty, kde se uchýlil do bezpečí, zatímco v Suchumi reálně převzala moc opozice v čele s Raulem Chadžimbou, který zatím sestavil novou vládu. 29. května proběhlo v parlamentu hlasování. Poté, co Ankvab odmítl rezignaci, byl bez řádného impeachmentu zvolen úřadujícím prezidentem Valerij Bganba a byl oznámen termín předčasných prezidentských voleb na 24. srpen 2014.\n\n30. května 2014 byl Ankvab v Gudautě hospitalizován kvůli hypertenzi (tento problém neměl poprvé) a byl z bezpečnostních důvodů vzat pod ochranu tamních ruských vojáků. 31. května 2014 se Valerij Bganba ujal funkce prezidenta, přičemž byl tento krok ospravedlněn neschopností Ankvaba vykonávat nadále úřad prezidenta. Ankvab se pak o den později, tedy 1. června 2014, rozhodl „v zájmu stability Abcházie“ rezignovat na svůj úřad. O další den později následoval Ankvaba i premiér Leonid Lakerbaja a vzdal se svého postu. Opozice zaručila Ankvabovi bezpečí a možnost kandidovat v mimořádných prezidentských volbách, které byly vypsány na 24. srpna 2014. Ankvab vyzval v prohlášení své voliče, aby zachovali klid a zrušili plánovanou demonstraci na jeho podporu.\n\nPo svém odchodu z prezidentské funkce se Ankvab rozhodl Abcházii opustit, neboť už neměl nárok na státní ochranku. Přestěhoval se proto do Moskvy, odkud se pokoušel ovlivňovat bouřlivou politickou situaci ve své vlasti. Aleksandr Ankvab nakonec v předčasných volbách vůbec nekandidoval, ačkoliv dostal tu možnost. Poprvé se na veřejnosti od své rezignace objevil až 31. července 2014 v Moskvě a v nadcházejících volbách podpořil Chadžimbova protikandidáta generálmajora Aslana Bžaniju. Bžanija však ve volbách skončil na druhém místě se ztrátou 14 tisíc hlasů a vyhrál Raul Chadžimba, jenž se stal oficiálním Ankvabovým nástupcem.\n\nAnkvab tedy musel v Moskvě žít po další dva roky.\n\nV roce 2017 se v Abcházii konaly parlamentní volby a v únoru toho roku iniciativní skupina nominovala Aleksandra Ankvaba jako kandidáta pro gudautský volební obvod č.18. Ankvab se v té době vrátil do Abcházie a ihned zahájil předvolební kampaň. Podporu získal ve hnutí Amcachara a v nadaci Apra, které vydaly společné prohlášení k jeho podpoře v reakci na kritiku Chadžimbova Fóra pro Jednotnou Abcházii. Ankvabův návrat na abchazskou politickou scénu dle politických analytiků novin Rosbalt měl souviset s jeho možnou budoucí roli v následujících prezidentských volbách v roce 2019, neboť mnoho jeho potenciálních voličů patří ke zklamaným voličům Chadžimby, jenž neplnil své předvolební sliby. Ankvabovu kandidaturu na prezidenta v roce 2019 však vylučovala Ústava Abcházie, neboť v roce 2019 Ankvab přesáhne věkový limit 65 let, tedy přímý střet se svým hlavním politickým protivníkem nenastane a nebude otřesena ani stabilita politické situace Abcházie.\n\nDne 12. března byl Aleksandr Ankvab se ziskem 52 % hlasů v prvním kole zvolen poslancem Abchazského lidového shromáždění.\n\nV prezidentských volbách v roce 2019 veřejně podpořil Olega Aršbu, jednoho z kandidátů.\n\n"}
{"id": "903080", "url": "https://cs.wikipedia.org/wiki?curid=903080", "title": "The Rakes", "text": "The Rakes\n\nThe Rakes byla anglická indie rocková kapela. Začali v roce 2003 a rozpadli se v říjnu roku 2009.\n\nThe Rakes vydali tři studiová alba. Kapela začala v roce 2003 a ukončila svou činnost v roce 2009 s odůvodněním \"Je nám ctí, že jsme měli příležitost psát skladby a společně si zahrát po celém světě. Byly to skvělé časy a velká jízda, ale teď se potřebujeme vyspat.\". Z jejich debutového alba Capture/Release pochází singly \"22 Grand Job\", \"Work, Work, Work (Pub, Club, Sleep)\", a \"Retreat\". Několikrát se jejich singly dostali do hitparády TOP 40 nejprodávanějších singlů UK Singles Chart.\n\nThe Rakes byli známí svým stylem oblékání. Proto udělali píseň \"The World Was A Mess, But His Hair Was Perfect\" pro módní přehlídku Dior Homme.\n\nPo rozpadu kapely se bubeník Lasse Petersen přidal k Wolf Gang.\n\n\n"}
{"id": "903082", "url": "https://cs.wikipedia.org/wiki?curid=903082", "title": "Seznam cizinců ve Winnipeg Jets", "text": "Seznam cizinců ve Winnipeg Jets\n\nToto je seznam cizinců, kteří alespoň jednou nastoupili za hokejový tým Winnipeg Jets hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "903083", "url": "https://cs.wikipedia.org/wiki?curid=903083", "title": "Fotbalista roku (Albánie)", "text": "Fotbalista roku (Albánie)\n\nV Albánii ocenění Fotbalista roku získá fotbalista, který je zvolen členy Albánské fotbalové asociace, trenéry a kapitány klubů albánské nejvyšší fotbalové ligy.\n"}
{"id": "903084", "url": "https://cs.wikipedia.org/wiki?curid=903084", "title": "Fotbalista roku (Rumunsko)", "text": "Fotbalista roku (Rumunsko)\n\nOcenění Fotbalista roku je v Rumunsku každoročně udělováno nejlepšímu fotbalistovi země rumunskými novinami \"Gazeta Sporturilor\". Prvním vítězem se stal v roce 1966 Nicolae Dobrin.\n\n"}
{"id": "903085", "url": "https://cs.wikipedia.org/wiki?curid=903085", "title": "Flórián Albert", "text": "Flórián Albert\n\nFlórián Albert (15. září 1941, Hercegszántó – 31. říjen 2011, Budapešť) byl maďarský fotbalový útočník a reprezentant. Roku 1967 získal Zlatý míč pro nejlepšího fotbalistu Evropy.\n\nV sezóně 1964/65 získal s Ferencvárosem Budapešť Veletržní pohár (předchůdce Poháru UEFA). Čtyřikrát vyhrál maďarskou ligu (1963, 1964, 1967, 1968) a jednou maďarský pohár (1972). Třikrát byl nejlepším střelcem maďarské ligy (1960, 1961, 1965) a jednou Veletržního poháru (1967). Spolu s dalšími pěti hráči byl i nejlepším střelcem mistrovství světa v roce 1962 (4 branky). Dvakrát byl vyhlášen nejlepším fotbalistou Maďarska (1966, 1967). Celou svou fotbalovou kariéru strávil v jediném klubu: Ferencvárosi Budapešť. Odehrál za něj 351 ligových utkání a v nich vstřelil 255 ligových gólů, celkem vstřelil 383 branek v 537 zápasech. Je legendou klubu, v roce 2007 po něm byl pojmenován stadión klubu: Albert-stadium. V maďarské reprezentaci odehrál 75 zápasů, v nichž dal 31 branek. Získal s ní bronzovou medaili na mistrovství Evropy roku 1964. Měl přezdívku \"Czászár\" (v překladu \"Císař\").\n\n"}
{"id": "903086", "url": "https://cs.wikipedia.org/wiki?curid=903086", "title": "Turritopsis dohrnii", "text": "Turritopsis dohrnii\n\nTurritopsis dohrnii, také známá jako medúza Benjamina Buttona, je medúza schopná převrátit svůj životní cyklus a vrátit se zpět do stádia polypu. Pro tuto svou schopnost je nazývána nesmrtelnou.\n\nTato medúza, v dospělosti velká asi jako lidský malíček, byla objevena v Středozemním moři roku 1883. Avšak její unikátní schopnost byla probádána až v devadesátých letech 20. století.\n\nRozmnožuje se klasickým způsobem, kdy zachytí volně plovoucí sperma či vajíčka. Umírá normálním způsobem, ale v období hladovění či v době jiné krizové situace, místo jisté smrti přemění všechny své buňky do mladšího stádia. Promění se v cystu ve tvaru kapky, která se vyvine v kolonii polypů, což je vlastně první fáze života medúzy. Buňky se většinou při procesu kompletně přemění. Svalové buňky se mohou stát nervovými nebo dokonce spermatickými buňkami. Díky nepohlavnímu rozmnožování je výsledná kolonie schopná vyprodukovat stovky geneticky identických medúz, jež jsou téměř perfektními kopiemi původního dospělce. Tento unikátní způsob vyhnutí se smrti pomohl hejnům těchto tvorů rozšířit se po světových oceánech.\n"}
{"id": "903087", "url": "https://cs.wikipedia.org/wiki?curid=903087", "title": "Crête de la Novara", "text": "Crête de la Novara\n\nCrête de la Novara (264 m n. m.) je pahorek na ostrově Svatý Pavel v jižní části Indického oceánu. Jedná se o nejvyšší bod ostrova, který je součástí Francouzských jižních a antarktických území. Pahorek tvoří nejvyšší část okraje sopečné kaldery (průměr 1,8 km) zatopené mořskou vodou. Poslední erupce zde byla zaznamenána v roce 1793.\n\n"}
{"id": "903095", "url": "https://cs.wikipedia.org/wiki?curid=903095", "title": "Lokum", "text": "Lokum\n\nLokum neboli rahat neboli „turecké potěšení“ je druh měkké cukrovinky z oblasti Balkánu a Přední Asie, připomínající konzistencí marshmallow či želé. Vyrábí se ze škrobu a cukru, které se svaří ve vodě spolu s různými příchutěmi jako růžová voda, bergamotová silice, mátová silice, masticha, zázvor nebo skořice; v některých verzích se přidávají sekané ořechy, (mandle, pistácie). Pro lepší vzhled se používají různá barviva. Hmota se nechá ztuhnout a nakrájí na kostky, které se obalí v kokosu nebo moučkovém cukru.\n\nPodle legendy vzniklo lokum na objednávku sultána, který měl z konzumace sladkostí zkažené zuby a chtěl něco, co by mohl snadno rozkousat. V roce 1775 byl otevřen v Istanbulu první obchod s lokumem a pochoutka se rozšířila po celé Osmanské říši. V současnosti je k dostání i v západních zemích, kde žije turecká menšina.\n\nDříve se lokum označovalo také jako \"cholkum\" („polykání“), \"rahat\" („komfortní“, „delikátní“) nebo \"sudžuk\", ale tento výraz především označuje tureckou klobásu. Záměna vznikla tak, že lokum se někdy prodává v podobě dlouhých válečků připomínající klobásu (gruzínská \"čurčchela\").\n\n"}
{"id": "903100", "url": "https://cs.wikipedia.org/wiki?curid=903100", "title": "Bula Quo! (album)", "text": "Bula Quo! (album)\n\nBula Quo! je třicáté studiové album britské rockové skupiny Status Quo, které vyšlo 10. června roku 2013. Album obsahuje devět nových písní, které jsou na jeho prvním disku a deset starších písní v nových studiových či koncertních verzích na druhém disku. Album vyšlo ve spolupráci vydavatelství earMUSIC a Edel Records. Jde o poslední album této skupiny, na kterém se podílel bubeník Matt Letley.\n\n"}
{"id": "903101", "url": "https://cs.wikipedia.org/wiki?curid=903101", "title": "Čchalta", "text": "Čchalta\n\nČchalta ( \"Чҳалҭа\", \"ჩხალთა\") je vesnice nacházející se v Abcházii na severovýchodě okresu Gulrypš v údolí Kodori. Vesnice je obývaná převážně Svanama. V letech 2006 – 2008 byla sídlem vlády Autonomní republiky Abcházie.\n\nStejně jako celá horní Abcházie vyšla vesnice z války v letech 1992 – 1993 téměř netknutá. Neprobíhaly zde žádné vojenské akce, ale po válce se celá oblast přidala na stranu tbiliské vlády. V roce 2006 tuto vesnici navštívil prezident Michail Saakašvili a vyhlásil zde vytvoření tzv. Horní Abcházie. Pár týdnů nato se do vesnice přestěhovala vláda Autonomní republiky Abcházie. Takže se vesnička se 140 obyvateli stala centrem celé Gruzínci ovládané Abcházie. O svůj post přišla po tom, co Abcházsko-ruská vojska obsadila v roce 2008 horní Abcházii a přičlenila ji zpátky k okresu Gulrypš.\n\n"}
{"id": "903103", "url": "https://cs.wikipedia.org/wiki?curid=903103", "title": "Abu", "text": "Abu\n\nAbu ( , \"Abu kazangun\") je komplex přibližně čtyřiceti štítových sopek nacházející se v jihozápadní části největšího japonského ostrova Honšú (v prefektuře Jamaguči) při pobřeží Japonského moře. Komplex se rozkládá na ploše přibližně 400 km a je tvořen převážně čedičem a dacitem. Vznik vulkanického komplexu Abu se datuje na konec pliocénu až začátek pleistocénu. Po přibližně 800 000 let trvající přestávce zde pokračovala aktivita až do začátku holocénu. Poslední erupce byla pomocí termoluminiscence datována do doby před 8 800 lety. Nejvyšším bodem komplexu je 641 m vysoký vrchol lávového dómu Irao-jama.\n\n"}
{"id": "903109", "url": "https://cs.wikipedia.org/wiki?curid=903109", "title": "Alapaha (Georgie)", "text": "Alapaha (Georgie)\n\nAlapaha je město v okrese Berrien County v Georgii v USA. Město se nachází u řeky Alapaha. V roce 2011 zde žilo 669 obyvatel.\n\nPodle sčítání lidí v roce 2000, žilo ve městě 682 obyvatel, 270 domácností, a 194 rodin. V roce 2011 žilo ve městě 306 mužů (45,8%), a 363 žen (54,2%). Průměrný věk obyvatele je 40 let.\n"}
{"id": "903111", "url": "https://cs.wikipedia.org/wiki?curid=903111", "title": "Odumírání letorostů jehličnanů", "text": "Odumírání letorostů jehličnanů\n\nOdumírání letorostů jehličnanů je houbová choroba rostlin způsobená houbou \"Gremmeniella abietina\" z řádu voskovičkotvaré (\"Helotiales\"). Patogen byl poprvé popsán v roce 1851.\n\nGREMAB\n\nPodle eppo.org je pro patogena s označením \"Gremmeniella abietina\" používáno více rozdílných názvů, například \"Ascocalyx abietina\" nebo \"Septoria pinea\".\n\nGremmeniella abietina je původní Evropu a rozšířila se do východní částí Severní Ameriky a Japonska.\nVyskytuje se ve většině evropských zemí: Rakousko, Belgie, Bulharsko, Česká republika, Dánsko, Estonsko, Finsko, Francie, Německo, Řecko, Island, Itálie, Litva, Nizozemsko, Norsko, Polsko, Rumunsko, Rusko (evropská), Španělsko, Švédsko, Švýcarsko,\nVelká Británie (Anglie, Skotsko), Jugoslávie.\n\nV České republice byla přítomnost této houby zaznamenána v květnu 1972 na tříletých sazenicích borovice lesní v lesní školce Březina (polesí Chanovice) bývalého Lesního závodu Nepomuk (Uroševič a Jančařík 1973, resp. Jančařík a Uroševič 1973). Ojedinělá přítomnost houby B. pinea (A. abietina) na lesních dřevinách byla následně potvrzena ještě v 80. letech na kleči v Krkonoších, z období 1990 - 1999 chybějí jakékoliv informace o jejím rozšíření v České republice zejména v souvislosti s některým neobjasněným prosycháním a odumíráním borových porostů (Soukup a Pešková 2000a, Jančařík 2000a, 2000b, Jančařík a Procházková 2000). \n\nPrůkazný nález pyknid anamorfy B. pinea ve chřadnoucích smrkových porostech v Orlických horách, byl zaznamenaný poprvé 15. 6. 2000. Nálezcem pyknid anamorfy \"Brunchorstia pinea\" (Karst.) Höhn. na smrku v ČR nebyl žádný z tuzemských lesníků, nýbrž odborník (botanik) ze zahraničí: pan Prof. Dr. Hardy Pfanz z Univerzity v Essenu, který navštívil Orlické hory a poukázal přitom na počínající fruktifikaci anamorfního stadia houby \"A. abietina\" na koncových větvičkách mladých smrků v kulturách kolem Malé Deštné (1090 m n. m.). V dalším období realizovaná fytopatologická šetření nález potvrdila. Cech a Krehan (2000b) při svých pozorováních také prokázali, jaké obtíže doprovázejí průkaznou determinaci houbových patogenů. Ing. Vlastislav Jančařík, CSc. upozorňuje že příznaky odumření koncových smrkových větviček jsou na všech poškozených smrcích naprosto stejné, identické a uniformní, což už samo o sobě vytváří pochybnosti o biotických příčinách syndromu poškození.\n\nDokladem zájmu médií i odborné veřejnosti v ČR o problematiku bylo např. vysílání České televize dne 27. října 2000, které se problematice aktuálního rozšíření houby \"Ascocalyx abietina\" v Orlických horách věnovalo hned ve dvou zpravodajských relacích (\"Večerníky\" v 18:00 hod. na ČT1; \"21\" ve 21:00 hod. na ČT2). \n\nDruhy jedle Abies, smrku Picea a borovice Pinus, dřeviny které jsou široce rozšířeny v Evropě.\nNapadá především smrk Picea abies, borovici Pinus contorta a Pinus sylvestris. Borovice s pěti jehlicemi ve svazku se zdají být odolnější než dvou a tří jehlicové borovice (Skilling & O'Brien, 1979).\n\nU semenáčků ve školkách jsou příznaky postižení rozvinuté na celé rostlině, která celá uhyne a na záhonech se tvoří zrezivělá ohnisková kola.\nPočáteční infekce Gremmeniella abietina se objevuje na vyrůstajících výhonech na jaře (Gremmen, 1968). Na jaře jeden rok staré jehlice změní barvu na oranžovou až so hněda. Zbarvení začíná na základně a postupně pokračuje ke špičce. Následuje zhnědnutí jehlic v důsledku odumírání těchto výhonů. Lze pozorovat charakteristické žluté zbarvení xylému (Read, 1967).\n\nPoškozené jehlice nemají žádná výrazná pruhování a skvrny, většinou je změna barvy jehlice jednolitá. V červenci jsou již jehlice a špičky výhonů hnědé. U borovic nemusí ihned docházet k opadu jehlic, avšak jehlice opadají při použití sebemenšího tlaku.\n\nPříznakem jsou také rakovinné deformace zduřeniny, rány a praskliny. Nádory na kmeni jsou vzácné, ale na malých větvích se běžně vyskytují. Na okrajích prasklin vyrůstají ve skupinkách černé kulovité pyknidy 0,5 - 2 mm velké. Pyknidy vyrůstají jinak především na kůře výhonků a i na jehlicích. Praskliny jsou ve směru podélném, vyplněny černou závalovou hmotou. Pyknidy obsahují na povrchu mléčně bílou tekutinu, obsahující konidie. U suchých větviček se bílý exudát netvoří. \n\nPokud se první příznaky neobjeví, následující zimu,lze pozorovat na pupenech kdy výpotky pryskyřice. Hnědé nekrotické oblasti se rozvíjí na bázi pupenech a na kůře během vegetace. Na jaře, mnoho nakažených pupenů nevyraší a většinou zcela odumírají. Když jsou pupeny jen částečně napadeny, mohou rašit deformované výhony. U smrku lze pozorovat pokusy o revitalizaci rostliny a to hlavně v následném jarním období, kdy za příznivých podmínek se opadané terminály snaží o znovu vyrašení. Někdy se tvoří metlovité výhony.\n\nU smrku jsou pyknidy černé s jednolitým povrchem. Vřecka jsou kyjovitého tvaru, askospory hyaliní, 3- 4 buněčné, vel. 15-20 x 3 - 4,5 µm. \n\nNemoc může způsobit úhyn mladých stromků, snížení přírůstků a způsobuje deformace starších stromů. V ojedinělých případech byl výskyt zaznamenán u semenáčků ve školkách, kde dochází k totálnímu úhynu sazenic.\nChoroba devastatovala porosty Pinus nigra var. maritima v Skandinávii v roce 1880 a zásadním způsobem napadla P. cembra ve Švédsku v posledních letech. \n\nKonidie uvolněné z infikovaných tkání jsou rozptýleny při vhodných vlhkostních podmmínkách pomocín vodních kapek (Votila, 1985). Šíření houby na velké vzdálenosti může nastat především díky větrem přenášenými askosporami. Absence askospor u evropských kmenů má jednoznačně vliv na šíření choroby. Přeprava infikovaného školkařského materiálu nebo přenášení pomocí nakažených vánočních stromků \"Pinus sylvestris\" může být alternativním způsobem šíření. Magasi a Manley (1974) ukázali, že \"Gremmeniella abietina\" může přežívat 10 dnů ve větvích 9-rok-starého vánočního stromu P. sylvestris bez ohledu na suché a teplé podmínky.\n\nNemoc může být ošetřena ve školce pomocí fungicidu chlorthalonil. Aplikaci je třeba asi sedmkrát opakovat od května do poloviny srpna (Skilling & Waddell, 1970, 1974). V lese nicméně, jakmile se Gremmeniella abietina objeví v lesní plantáži je téměř nemožné ji vymýtit. \n\nOdolé dřeviny druhu borovice Banksova byly pozorovány v Ontariu.\n\n"}
{"id": "903115", "url": "https://cs.wikipedia.org/wiki?curid=903115", "title": "Irina Krushová", "text": "Irina Krushová\n\nIrina Krushová ( ) (* 24. prosince 1983, Oděsa) je americká šachistka, sedminásobná účastnice šachové olympiády žen s družstvem USA.\n\nV roce 2001 získala titul mezinárodní mistr. V roce 2013 získala titul velmistr.\n\n"}
{"id": "903116", "url": "https://cs.wikipedia.org/wiki?curid=903116", "title": "Alfons Aragonský", "text": "Alfons Aragonský\n\nAlfons Aragonský (katalánsky \"Alfons d'Aragó\", 1228 – 26. března 1260, Calatayud) byl aragonský infant. Narodil se jako prvorozený syn krále Jakuba I. a Eleonory, dcery kastilského krále Alfonse VIII. Krátce po jeho narození bylo manželství rodičů údajně pro blízké příbuzenství anulováno. Alfons byl uznán legitimním následníkem trůnu a v březnu 1260 se oženil s Konstancií, dcerou Gastona z Montcada. Tři dny po uzavření sňatku zemřel a byl zřejmě pohřben v klášteře Veruela. Na aragonský trůn pak dosedl jeho nevlastní bratr Petr.\n"}
{"id": "903118", "url": "https://cs.wikipedia.org/wiki?curid=903118", "title": "Léda Forgó", "text": "Léda Forgó\n\nLéda Forgó (* 27. července 1973 Kazincbarcika) je maďarská spisovatelka píšící německy.\n\nDětství strávila v Budapešti, v Pécsi na vysoké škole studovala historii. Od roku 1994 žije v Německu. Nejprve zde studovala (mj. loutkové divadlo) ve Stuttgartu, poté scénické psaní v Berlíně. V roce 2007 jí vyšla románová prvotina \"Der Körper meines Bruders\" (\"Tělo mého bratra\"). Napsala dva romány a několik divadelních her. Má tři děti.\n\n\n"}
{"id": "903121", "url": "https://cs.wikipedia.org/wiki?curid=903121", "title": "Južnoukrajinsk", "text": "Južnoukrajinsk\n\nJužnoukrajinsk ( ) je město v Mykolajivské oblasti na Ukrajině. Leží na východním břehu Jižního Bugu zhruba 120 kilometrů na sever od Mykolajivu, 170 kilometrů na severovýchod od Oděsy, 200 kilometrů na západ od Kryvyjho Ryha a 370 kilometrů na jih od Kyjeva. V roce 2013 žilo v Južnoukrajinsku přes 40 tisíc obyvatel.\n\nMěsto bylo založeno v roce 1975 stejně jako nedaleká Jihoukrajinská jaderná elektrárna.\n"}
{"id": "903131", "url": "https://cs.wikipedia.org/wiki?curid=903131", "title": "Busso", "text": "Busso\n\nBusso je italská obec v provincii Campobasso v oblasti Molise.\n\nK 31. prosinci 2010 zde žilo 1 405 obyvatel.\n\nBaranello, Campobasso, Casalciprano, Castropignano, Oratino, Spinete, Vinchiaturo\n"}
{"id": "903134", "url": "https://cs.wikipedia.org/wiki?curid=903134", "title": "Denis Law", "text": "Denis Law\n\nDenis Law (* 24. únor 1940, Aberdeen) je bývalý skotský fotbalista, útočník.\n\nRoku 1964 získal Zlatý míč pro nejlepšího fotbalistu Evropy. Figuruje na seznamu UEFA Jubilee 52 Golden Players.\n\nS Manchesterem United získal v sezóně 1967-68 Pohár mistrů evropských zemí. Dvakrát v jeho dresu vyhrál anglickou ligu (1965, 1967) a jednou FA Cup (1963). Ve skotské reprezentaci odehrál 55 utkání a vstřelil 30 branek, zúčastnil se s ní mistrovství světa roku 1974. V sezóně 1968-69 byl nejlepším střelcem Poháru mistrů. Působení: Huddersfield Town (1956–1960), Manchester City (1960–1961), Torino FC (1961–1962), Manchester United (1962–1973), Manchester City (1973–1974). Pro Manchester United je klubovou legendou, sehrál za něj celkem 404 zápasů, v nichž vstřelil 237 gólů, což z něj dělá třetího nejlepšího střelce v historii klubu za Bobby Charltonem a Waynem Rooneym . Jeho 46 gólů za jednu sezónu je dodnes klubovým rekordem.\n\n\n"}
{"id": "903135", "url": "https://cs.wikipedia.org/wiki?curid=903135", "title": "Hercegszántó", "text": "Hercegszántó\n\nHercegszántó je obec v maďarské župě Bács-Kiskun. Leží u trojmezí hranic mezi Maďarskem, Chorvatskem a Srbskem. Žije zde obyvatel, z čehož přibližně 12 % tvoří Chorvati a 4 % Srbové.\n\nNarodil se zde maďarský fotbalista Flórián Albert.\n"}
{"id": "903142", "url": "https://cs.wikipedia.org/wiki?curid=903142", "title": "Koby Israelite", "text": "Koby Israelite\n\nKoby Israelite (* 23. listopadu 1966 Tel Aviv) je izraelský hudebník-multiinstrumentalista, jehož hlavním nástrojem je akordeon, dále hudební producent a skladatel. Ve svých šesti letech začal hrát na klavír, v patnácti pak přešel k bicím a rovněž občas hrál na kytaru svého bratra. I když už v Izraeli hrál v různých neprofesionálních kapelách, když se přestěhoval do Londýna, až zde se začal hudbě věnovat naplno. Poslal své demo nahrávky svému vzoru Johnu Zornovi a následně podepsal smlouvu s jeho vydavatelství Tzadik Records. U tohoto vydavatelství vydal tři alba složená z vlastních skladeb; \"Dance of the Idiots\" (2003), \"Mood Swings\" (2005) a \"Is He Listening?\" (2009). V roce 2006 vydal album \"\" složené ze Zornových skladeb. V roce 2013 vydal album \"Blues from Elsewhere\".\n\n"}
{"id": "903143", "url": "https://cs.wikipedia.org/wiki?curid=903143", "title": "Commando Scout", "text": "Commando Scout\n\nCommando Scout je egyptské průzkumné vozidlo. Díky své menší velikosti a obratnosti v terénu velmi dobře splňuje účel průzkumného vozidla. Nepotřebuje žádnou kanónovou výzbroj, protože jeho účelem není zasazovat rány nepříteli, ale nalézt protivníka a přinést o něm zprávy. Je však možné vybavit Commando Scout střelami TOW.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "903145", "url": "https://cs.wikipedia.org/wiki?curid=903145", "title": "Jimmy Giuffre", "text": "Jimmy Giuffre\n\nJimmy Giuffre (26. dubna 1921 Dallas, Texas, USA − 24. dubna 2008 Pittsfield, Massachusetts, USA) byl americký jazzový klarinetista, saxofonista, hudební skladatel a aranžér. Na klarinet začal hrát v devíti letech. V letech 1951−1953 byl členem domovské kapely hrající v kalifornském klubu Lighthouse Café, kde spolu s ním hráli i Shelly Manne a Shorty Rogers. Po ukončení spolupráce s klubem se stal členem doprovodné skupiny Shortyho Rogerse a následně se vydal na sólovou dráhu. V jeho prvním triu hrál kytarista Jim Hall a kontrabasista Ralph Pena. První, eponymní, album vydal v roce 1955 u vydavatelství Capitol Records a následovala řada dalších pro Atlantic Records, Verve Records a další. Spolupracoval s mnoha dalšími hudebníky, mei něž patří Sonny Stitt, Teddy Charles, Buddy DeFranco nebo Bob Brookmeyer.\n"}
{"id": "903146", "url": "https://cs.wikipedia.org/wiki?curid=903146", "title": "Don't Stop", "text": "Don't Stop\n\nDon't Stop může být:\n\n"}
{"id": "903148", "url": "https://cs.wikipedia.org/wiki?curid=903148", "title": "Back to Back", "text": "Back to Back\n\nBack to Back může být:\n\n"}
{"id": "903149", "url": "https://cs.wikipedia.org/wiki?curid=903149", "title": "Under the Influence", "text": "Under the Influence\n\nUnder the Influence může být:\n\n"}
{"id": "903152", "url": "https://cs.wikipedia.org/wiki?curid=903152", "title": "Kanton Hagetmau", "text": "Kanton Hagetmau\n\nKanton Hagetmau ( ) je francouzský kanton v departementu Landes v regionu Akvitánie. Tvoří ho 18 obcí.\n\n"}
{"id": "903153", "url": "https://cs.wikipedia.org/wiki?curid=903153", "title": "Daniel Van Buyten", "text": "Daniel Van Buyten\n\nDaniel Van Buyten [danyjel van bujten] (* 7. února 1978, Chimay, Belgie) je bývalý belgický fotbalový obránce a dlouhodobý reprezentant, který hrál naposledy v německém klubu FC Bayern Mnichov. Účastník Mistrovství světa 2002 v Japonsku a Jižní Koreji a Mistrovství světa 2014 v Brazílii.\n\nProfesionální fotbalovou dráhu načal v belgickém klubu R. Charleroi SC, kde odehrál celkem 19 ligových utkání a vstřelil jednu branku. Poté přestoupil do slavnějšího belgického mužstva Standard Lutych. Pak se vydal do zahraničí do francouzského Olympique de Marseille. Následovala krátkodobá anabáze v anglickém Manchesteru City (zde pouze hostoval) a přesun do severoněmeckého klubu Hamburger SV.\n\nV červnu 2006 Daniela získal z Hamburku německý velkoklub FC Bayern Mnichov. Ve své první, velmi úspěšné sezóně 2006/07 utvořil stoperskou dvojici s brazilským reprezentantem Lúciem. 9. prosince 2006 vsítil svůj první gól v Bundeslize proti Energii Chotěbuz, kde dal vítězný gól na konečných 2:1. 3. května 2007 vstřelil oba góly Bayernu při remíze 2:2 s domácím AC Milán ve čtvrtfinále Ligy mistrů 2006/07. Ve druhém zápase ale mnichovský tým inkasoval doma dva góly a po výsledku 0:2 se se soutěží rozloučil.\n\nV ročníku 2011/12 se probojoval s Bayernem do finále DFB-Pokalu proti Borussii Dortmund, v něm ale Bayern podlehl soupeři 2:5.\n\nS klubem slavil v sezóně 2012/13 zisk ligového titulu již 6 kol před koncem soutěže, ve 28. kole německé Bundesligy a především vítězství v Lize mistrů 2012/13, i když ve finále proti Borussii Dortmund (výhra 2:1) nehrál. Ve finále DFB-Pokalu 1. června 2013 porazil Bayern s Van Buytenem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\n27. července 2013 na začátku nové sezóny 2013/14 si vstřelil vlastní gól v utkání DFL-Supercupu, Bayern podlehl Borussii Dortmund na stadionu Signal Iduna Park 2:4.\n\n14. srpna 2014 po skončení smlouvy s Bayernem ukončil aktivní hráčskou kariéru.\n\nVan Buyten působil v mládežnických reprezentacích Belgie U18 (1 odehraný zápas, 0 vstřelených gólů) a U21 (7 nominací, 6 odehraných zápasů, 1 vstřelený gól). Ve výběru U21 má bilanci 5 výher a 1 remíza.\n\nV A-mužstvu Belgie debutoval 28. února 2001 v kvalifikačním utkání proti hostujícímu San Marinu. Střetnutí odehrál v základní sestavě, Belgie nadělila soupeři debakl 10:1. První gól zaznamenal v následujícím kvalifikačním zápase 24. března 2001 proti domácímu národnímu mužstvu Skotska, v 90. minutě srovnával skóre na konečných 2:2.\n\nZúčastnil se Mistrovství světa 2002 v Japonsku a Jižní Koreji, kam se Belgie probojovala přes baráž, v níž vyřadila Českou republiku.\n\nV kvalifikaci o EURO 2008 byl také stabilním členem reprezentace, ale Belgie na evropský šampionát nakonec nepostoupila. Odehrál např. domácí utkání 6. září 2008 na Stade Maurice Dufrasne proti Estonsku, které skončilo vítězstvím Belgie 3:2. 5. září 2009 v kvalifikaci na MS 2010 proti domácímu Španělsku byl u prohry 0:5. I v tomto kvalifikačním cyklu byl belgický národní tým neúspěšný, skončil až na čtvrtém místě skupiny 5.\n\n6. února 2013 nastoupil v základní sestavě v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty. 22. března 2013 nastoupil v zápase kvalifikační skupiny A na MS 2014 ve Skopje proti domácí Makedonii, který skončil vítězstvím Belgie 2:0. Trenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A.\n\nDaniel se spolu se dvěma dalšími fotbalisty (Alžířan Djamel Belmadi a Mexičan Matías Vuoso) stal obětí krádeže. Dva zaměstnanci banky Co-operative v anglickém Manchesteru, pokladní Paul Sherwood a jeho nadřízený Paul Hanley jim z účtů ukradli dohromady více než 350 000 £. V lednu 2006 byli oba viníci odsouzeni, Sherwood na 32 měsíců a Hanley na 12 měsíců nepodmíněně.\n\n"}
{"id": "903154", "url": "https://cs.wikipedia.org/wiki?curid=903154", "title": "Kanton Grenade-sur-l'Adour", "text": "Kanton Grenade-sur-l'Adour\n\nKanton Grenade-sur-l'Adour ( ) je francouzský kanton v departementu Landes v regionu Akvitánie. Tvoří ho 11 obcí.\n\n"}
{"id": "903155", "url": "https://cs.wikipedia.org/wiki?curid=903155", "title": "Piledriver", "text": "Piledriver\n\nPiledriver nebo pile driver může být:\n\n\n"}
{"id": "903156", "url": "https://cs.wikipedia.org/wiki?curid=903156", "title": "Kanton Gabarret", "text": "Kanton Gabarret\n\nKanton Gabarret ( ) je francouzský kanton v departementu Landes v regionu Akvitánie. Tvoří ho 15 obcí.\n\n"}
{"id": "903157", "url": "https://cs.wikipedia.org/wiki?curid=903157", "title": "Hello", "text": "Hello\n\nHello může být:\n\n\n\n"}
{"id": "903160", "url": "https://cs.wikipedia.org/wiki?curid=903160", "title": "Slender: The Eight Pages", "text": "Slender: The Eight Pages\n\nSlender: The Eight Pages je nezávislá počítačová hra z roku 2012 vytvořená studiem Parsec Productions. Žánrově se jedná o survival horror.\n\nPointa hry je nasbírat osm papírků v temném lese. V lese je deset zvláštních míst, kde se mohou tyto papírky nacházet, na 8 z nich papírky naleznete. Hráč má k dispozici pouze baterku, která se při používání časem vybije.\nHráče pronásleduje Slenderman, vysoký muž v černém obleku bez tváře a s červenou kravatou, který se umí podle potřeby přemisťovat. Pravidlo zní - nikdy se na něj přímo nedívejte. Obrazovka začne zrnět a pokud hráč rychle postavu neotočí a nezačne utíkat od Slendermana, je jím chycen a hra končí. Čím více papírků máte, tím je těžší přežít. Slenderman vás může dokonce sám zastavit a otočit, tím pádem je šance na útěk téměř nulová.\n\nPo dokončení hry se odemknou následující módy:\n\n\n"}
{"id": "903161", "url": "https://cs.wikipedia.org/wiki?curid=903161", "title": "Kanton Geaune", "text": "Kanton Geaune\n\nKanton Geaune ( ) je francouzský kanton v departementu Landes v regionu Akvitánie. Tvoří ho 17 obcí.\n\n"}
{"id": "903162", "url": "https://cs.wikipedia.org/wiki?curid=903162", "title": "Kanton Labrit", "text": "Kanton Labrit\n\nKanton Labrit ( ) je francouzský kanton v departementu Landes v regionu Akvitánie. Tvoří ho devět obcí.\n\n"}
{"id": "903163", "url": "https://cs.wikipedia.org/wiki?curid=903163", "title": "Kanton Mimizan", "text": "Kanton Mimizan\n\nKanton Mimizan ( ) je francouzský kanton v departementu Landes v regionu Akvitánie. Tvoří ho šest obcí.\n\n"}
{"id": "903164", "url": "https://cs.wikipedia.org/wiki?curid=903164", "title": "Kanton Mont-de-Marsan-Nord", "text": "Kanton Mont-de-Marsan-Nord\n\nKanton Mont-de-Marsan-Nord ( ) je francouzský kanton v departementu Landes v regionu Akvitánie. Tvoří ho devět obcí.\n\n"}
{"id": "903166", "url": "https://cs.wikipedia.org/wiki?curid=903166", "title": "Zdeněk Záhoř", "text": "Zdeněk Záhoř\n\nZdeněk Záhoř (10. července 1881 Praha – 16. srpna 1931 tamtéž) byl český středoškolský profesor, literární historik a kritik, spisovatel a dramatik. Byl autorem studií o Boženě Němcové a J. Laforguovi. Proslavil se učebnicemi, příručkami a články o sexuální výchově.\n\nNarodil se 10. července 1881 v rodině pražského lékaře Jindřicha Záhoře. Studoval moderní filologii, poté působil jako středoškolský profesor. Jeho manželkou byla Marie Záhořová-Němcová, vnučka Boženy Němcové.\n16. srpna 1931 vyskočil v sebevražedném úmyslu z okna svého bytu v Janovského ul. 1116 v Holešovicích a následkem zranění zakrátko zemřel v nemocnici. Jako možná příčina se uváděly zdravotní problémy (bolesti hlavy), popřípadě deprese z přepracování a ze smrti manželky. Pohřben byl na Olšanech.\n\nByl oceňovaný jako ušlechtilý idealista a obětavý učitel zanícený pro zdravou výchovu mládeže.\n\nDo literatury vstoupil ještě za studií r. 1903 jako humorista, autor knihy drobných próz \"Člověk, jenž nevydal básně\". Po ní následovaly frašky ze studentského života, \"Pereat láska\" a \"Uzel\". Jeho beletristickou tvorbu uzavřel proverb \"Fata morgana\" z roku 1909.\n\nPoté se věnoval literární historii a kritice. K jeho oblíbeným autorům patřili Jules Laforgue, jehož Hamleta porovnával se Shakespearovým, a především Božena Němcová. Napsal také esej o Otokaru Březinovi. Knižně vyšly:\n\nNejvíce se proslavil publikacemi v oboru sexuální výchovy (výchovy k mateřství a otcovství), určených dospívajícím, rodičům i vychovatelům. K jeho pracím v tomto oboru patří:\n\nByl rovněž redaktorem rubriky o pohlavní výchově v časopise \"Národní osvobození\". Ke konci života shromažďoval materiál pro rozsáhlejší publikaci, tu však již nedokončil.\n\n"}
{"id": "903167", "url": "https://cs.wikipedia.org/wiki?curid=903167", "title": "Kanton Mont-de-Marsan-Sud", "text": "Kanton Mont-de-Marsan-Sud\n\nKanton Mont-de-Marsan-Sud ( ) je francouzský kanton v departementu Landes v regionu Akvitánie. Tvoří ho 10 obcí.\n\n"}
{"id": "903168", "url": "https://cs.wikipedia.org/wiki?curid=903168", "title": "Kanton Morcenx", "text": "Kanton Morcenx\n\nKanton Morcenx ( ) je francouzský kanton v departementu Landes v regionu Akvitánie. Tvoří ho devět obcí.\n\n"}
{"id": "903170", "url": "https://cs.wikipedia.org/wiki?curid=903170", "title": "Kanton Parentis-en-Born", "text": "Kanton Parentis-en-Born\n\nKanton Parentis-en-Born ( ) je francouzský kanton v departementu Landes v regionu Akvitánie. Tvoří ho šest obcí.\n\n"}
{"id": "903171", "url": "https://cs.wikipedia.org/wiki?curid=903171", "title": "Kanton Pissos", "text": "Kanton Pissos\n\nKanton Pissos ( ) je francouzský kanton v departementu Landes v regionu Akvitánie. Tvoří ho šest obcí.\n\n"}
{"id": "903172", "url": "https://cs.wikipedia.org/wiki?curid=903172", "title": "If You Can't Stand the Heat", "text": "If You Can't Stand the Heat\n\nIf You Can't Stand the Heat je jedenácté studiové album britské rockové skupiny Status Quo, vydané v říjnu 1978 u vydavatelství Vertigo Records. Jeho producentem byl Pip Williams a nahráno bylo ve studiu Wisseloord Studios v nizozemském městě Hilversum. ALbum se umístilo na třetím místě v žebříčku UK Albums Chart.\n\n"}
{"id": "903176", "url": "https://cs.wikipedia.org/wiki?curid=903176", "title": "Čchung-wen", "text": "Čchung-wen\n\nMěstský obvod Čchung-wen () byl jeden z městských obvodů v Pekingu. Nacházel se na jihovýchod od náměstí Nebeského klidu mezi bránou Správného světla a bránou Jung-ting-men. Sousedil na severu s obvodem Tung-čcheng, do kterého byl v 1. července 2010 sloučen, na východě s obvodem Čchao-jang, na jihu s obvodem Feng-tchaj a na západě s obvodem Süan-wu, který byl v roce 2010 obdobně sloučen do obvodu Si-čcheng.\n\nObvod Čchung-wen měl celkovou rozlohu 14,46 čtverečního kilometru a žilo v něm zhruba 346 tisíc obyvatel. Byl součástí městského centra a mezi pamětihodnosti, které se v něm nacházely, patřil Chrám nebes\n"}
{"id": "903181", "url": "https://cs.wikipedia.org/wiki?curid=903181", "title": "Jakov Volček", "text": "Jakov Volček\n\nJakov Iosifovič Volček ( ) (17. dubna 1912, Vitebsk – listopad 1988) byl ruský sovětský prozaik, dramatik a scenárista.\nVolček se narodil v běloruském městě Vitebsk v rodině hudebníka a divadelního režiséra. Rodina se často stěhovala z místa na místo podle toho, kde otec právě pracoval. Po skončení střední školy pracoval Volček v dolech jako horník a kovář. Poté vystudoval Rostovskou universitu a od roku 1931 pracoval jako novinář např. v Komsomolské pravdě. Byl také dopisvatelem TASSu v Arménii. Roku 1943 se stal členem Svazu sovětských spisovatelů. Roku 1967 podpořil požadavek Alexandra Solženicina na zrušení cenzury.\n\n\n\n"}
{"id": "903182", "url": "https://cs.wikipedia.org/wiki?curid=903182", "title": "Kanton Roquefort", "text": "Kanton Roquefort\n\nKanton Roquefort ( ) je francouzský kanton v departementu Landes v regionu Akvitánie. Tvoří ho 13 obcí.\n\n"}
{"id": "903183", "url": "https://cs.wikipedia.org/wiki?curid=903183", "title": "Kanton Sabres", "text": "Kanton Sabres\n\nKanton Sabres ( ) je francouzský kanton v departementu Landes v regionu Akvitánie. Tvoří ho osm obcí.\n\n"}
{"id": "903184", "url": "https://cs.wikipedia.org/wiki?curid=903184", "title": "Kanton Saint-Sever", "text": "Kanton Saint-Sever\n\nKanton Saint-Sever ( ) je francouzský kanton v departementu Landes v regionu Akvitánie. Tvoří ho 14 obcí.\n\n"}
{"id": "903186", "url": "https://cs.wikipedia.org/wiki?curid=903186", "title": "Kanton Sore", "text": "Kanton Sore\n\nKanton Sore ( ) je francouzský kanton v departementu Landes v regionu Akvitánie. Tvoří ho čtyři obce.\n\n"}
{"id": "903189", "url": "https://cs.wikipedia.org/wiki?curid=903189", "title": "Kanton Villeneuve-de-Marsan", "text": "Kanton Villeneuve-de-Marsan\n\nKanton Villeneuve-de-Marsan ( ) je francouzský kanton v departementu Landes v regionu Akvitánie. Tvoří ho 12 obcí.\n\n"}
{"id": "903191", "url": "https://cs.wikipedia.org/wiki?curid=903191", "title": "Kanton Amou", "text": "Kanton Amou\n\nKanton Amou ( ) je francouzský kanton v departementu Landes v regionu Akvitánie. Tvoří ho 16 obcí.\n\n"}
{"id": "903192", "url": "https://cs.wikipedia.org/wiki?curid=903192", "title": "Anatolij Tymoščuk", "text": "Anatolij Tymoščuk\n\nAnatolij Oleksandrovyč Tymoščuk (ukrajinsky Анатолій Олександрович Тимощук, * 30. března 1979, Luck, Ukrajinská SSR, Sovětský svaz) je ukrajinský fotbalista a reprezentant, který hraje od roku 2015 v kazašském klubu Kajrat Almaty. Může nastoupit na postu stopera nebo defenzivního záložníka.\n\nV letech 2002, 2006 a 2007 získal na Ukrajině ocenění „Fotbalista roku“. Je fotbalistou s nejvíce odehranými zápasy za reprezentační A-mužstvo Ukrajiny (143 startů k červnu 2016) a nadále pokračuje v reprezentačním dresu.\n\nSe Zenitem vyhrál Pohár UEFA 2007/08 (výhra 2:0 ve finále nad skotským Rangers FC) a následně i Superpohár UEFA 2008 (výhra 2:1 nad Manchesterem United).\n\n8. prosince 2009 vstřelil jeden ze čtyř gólů Bayernu v základní skupině A Ligy mistrů 2009/10 proti domácímu italskému Juventusu, německý klub skončil s 10 body na druhé příčce a postoupil do osmifinále.\n\nV ročníku 2011/12 se probojoval s Bayernem do finále DFB-Pokalu proti Borussii Dortmund, v něm ale Bayern podlehl soupeři 2:5.\n\nS klubem slavil v sezóně 2012/13 zisk ligového titulu již 6 kol před koncem soutěže, ve 28. kole německé Bundesligy a také vítězství v Lize mistrů 2012/13 po výhře 2:1 nad Borussií Dortmund ve finále ve Wembley. Do finálového duelu však nezasáhl. Ve finále DFB-Pokalu 1. června 2013 porazil Bayern VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Tymoščuk šel na hřiště v 83. minutě.\n\nPo veleúspěšné sezóně 2012/13 se vrátil do Zenitu Petrohrad, přestože měl nabídky z dalších klubů. Přišel jako volný hráč, podepsal dvouletou smlouvu platnou od 1. července 2013.\n\nV A-mužstvu Ukrajiny debutoval 26. dubna 2000 v přátelském utkání proti domácímu Bulharsku. Do střetnutí nastoupil v základní sestavě a hrál do 61. minuty, pak byl střídán. Ukrajina zvítězila 1:0.\n\nZúčastnil se domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji všechny tři zápasy svého týmu, postupně 11. června výhra 2:1 nad Švédskem, 15. června prohra 0:2 s Francií a 19. června porážka 0:1 s Anglií. Ukrajinské mužstvo skončilo se třemi body na nepostupové třetí příčce základní skupiny D.\n\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "903194", "url": "https://cs.wikipedia.org/wiki?curid=903194", "title": "Albany (Georgie)", "text": "Albany (Georgie)\n\nAlbany je krajské město v Dougherty County v americkém státě Georgie. Město se nachází v jihozápadní části státu. V roce 2011 žilo v Albany 77,595 obyvatel, a proto je město 8 největší v Georgii.\n\nPodle sčítání lidí v roce 2010, žilo ve městě 77434 obyvatel, 29781 domácností, a 18515 rodin. V roce 2011 žilo ve městě 35797 mužů (46,1%), a 41798 žen (53,9%). Průměrný věk obyvatele je 31 let.\n"}
{"id": "903195", "url": "https://cs.wikipedia.org/wiki?curid=903195", "title": "Kanton Castets", "text": "Kanton Castets\n\nKanton Castets ( ) je francouzský kanton v departementu Landes v regionu Akvitánie. Tvoří ho 10 obcí.\n\n"}
{"id": "903197", "url": "https://cs.wikipedia.org/wiki?curid=903197", "title": "Lužická jezera", "text": "Lužická jezera\n\nLužická jezera ( , , ) jsou uměle založená jezera v dolech po dobývání hnědého uhlí. Zatopením opuštěných hnědouhelných dolů má vzniknout do roku 2018 největší oblast uměle založených jezer v Evropě a čtvrtá největší jezerní oblast v Německu. Nicméně její založení bylo kontroverzní, hlavně dostatek vodních zdrojů pro vznik jezer.\n\nLužická jezera se nachází mezi Calau v Braniborsku a Zhořelcem v Sasku. Největší rozpětí této uměle založené jezerní plošiny ze západu na východ je 80 kilometrů, ze severu na jih dle různých interpretací je 32 až 40 kilometrů.\nPro rozlišení jednotlivých jezer se požívají pojmy jezerní plošina a řetěz jezer, přičemž řetěz jezer se používá k označení jezer, která jsou spojena splavnými kanály, ve kterých je provozována lodní doprava. Nachází se ve středu Lužice mezi Senftenbergem a Hoyerswerdou, přičemž Senftenberské jezero patří od roku 1973 k významnému rekreačnímu a turistickému centru Lužice.\n\n\nStřední jezer tvoří jádro Lužických jezer a nachází se v Braniborsku a v Sasku. Spolková země je uvedená v závorkách. Další jezera se nachází mimo řetěz jezer.\n\n\n\nNěkterá jezera ve střední části jsou zatopené pískovny, které jsou přes půl století místním obyvatelstvem využívány jako pískovny turisticky ke koupání.\n\n\nLužická jezerní oblast se rozkládá pouhých 100 km od severních hranic České republiky a díky své snadné dostupnosti se stává vyhledávaným cílem návštěvníků právě z ČR. Řada z nově budovaných jezer je již upravena ke koupání, najdete zde čisté písečné pláže, na kterých není „hlava na hlavě“. Kromě toho byla mezi jezery vybudována síť asfaltových cyklostezek, které jsou vhodné nejen pro výlety na kole, ale hlavně pro in-line brusle. Jelikož v ČR jsou in-line brusle velmi oblíbeným sportem, ale prozatím zde není dostatek kvalitních in-line tras, jsou Lužická jezera hojně vyhledávána právě mezi in-line bruslaři. Jednotlivé trasy vedou nejen kolem jezer, ale i mezi nimi, takže se dají různě kombinovat. Díky tomu si zde perfektně zajezdí jak začátečníci, tak i zkušení in-line bruslaři.\n\n"}
{"id": "903200", "url": "https://cs.wikipedia.org/wiki?curid=903200", "title": "Aldora", "text": "Aldora\n\nAldora je město v Lamar County, Georgia, Spojené státy americké. V roce 2011 žilo v Aldora 103 obyvatel. Podle sčítání lidu v roce 2000, v Aldora bylo 43 domácností, a 30 rodin.\n\nPodle sčítání lidí v roce 2000, žilo ve městě 98 obyvatel, 43 domácností, a 30 rodin. V roce 2011 žilo ve městě 49 mužů (47,6%), a 54 žen (52,4%). Průměrný věk obyvatele je 27 let.\n"}
{"id": "903203", "url": "https://cs.wikipedia.org/wiki?curid=903203", "title": "Kanton Dax-Nord", "text": "Kanton Dax-Nord\n\nKanton Dax-Nord ( ) je francouzský kanton v departementu Landes v regionu Akvitánie. Tvoří ho 10 obcí.\n\n"}
{"id": "903204", "url": "https://cs.wikipedia.org/wiki?curid=903204", "title": "Kanton Dax-Sud", "text": "Kanton Dax-Sud\n\nKanton Dax-Sud ( ) je francouzský kanton v departementu Landes v regionu Akvitánie. Tvoří ho 12 obcí.\n\n"}
{"id": "903205", "url": "https://cs.wikipedia.org/wiki?curid=903205", "title": "Rake in Grass", "text": "Rake in Grass\n\nRake in Grass je české nezávislé vývojářské studio. Tvoří jej František Procházka, František Chmelař a Pavel Tovaryš. Rake In Grass se proslavilo hlavně střílečkou Jets'n'Guns z roku 2004.\n\n\n"}
{"id": "903206", "url": "https://cs.wikipedia.org/wiki?curid=903206", "title": "Kanton Montfort-en-Chalosse", "text": "Kanton Montfort-en-Chalosse\n\nKanton Montfort-en-Chalosse ( ) je francouzský kanton v departementu Landes v regionu Akvitánie. Tvoří ho 21 obcí.\n\n"}
{"id": "903208", "url": "https://cs.wikipedia.org/wiki?curid=903208", "title": "Allenhurst (Georgie)", "text": "Allenhurst (Georgie)\n\nAllenhurst je město v Liberty County v Georgii v USA. V roce 2011 žilo v Allenhurts 686 obyvatel. Allenhurts patří do statistické oblasti Hinesville-Fort Stewart metropolitan statistical area.\n\nPodle sčítání lidí v roce 2000, žilo ve městě 788 obyvatel, 281 domácností, a 202 rodin. V roce 2011 žilo ve městě 331 mužů (48,3 %), a 355 žen (51,7 %). Průměrný věk obyvatele je 31 let.\n"}
{"id": "903209", "url": "https://cs.wikipedia.org/wiki?curid=903209", "title": "Kanton Mugron", "text": "Kanton Mugron\n\nKanton Mugron ( ) je francouzský kanton v departementu Landes v regionu Akvitánie. Tvoří ho 14 obcí.\n\n"}
{"id": "903210", "url": "https://cs.wikipedia.org/wiki?curid=903210", "title": "Kanton Peyrehorade", "text": "Kanton Peyrehorade\n\nKanton Peyrehorade ( ) je francouzský kanton v departementu Landes v regionu Akvitánie. Tvoří ho 13 obcí.\n\n"}
{"id": "903211", "url": "https://cs.wikipedia.org/wiki?curid=903211", "title": "Kanton Pouillon", "text": "Kanton Pouillon\n\nKanton Pouillon ( ) je francouzský kanton v departementu Landes v regionu Akvitánie. Tvoří ho 11 obcí.\n\n"}
{"id": "903212", "url": "https://cs.wikipedia.org/wiki?curid=903212", "title": "Kanton Saint-Martin-de-Seignanx", "text": "Kanton Saint-Martin-de-Seignanx\n\nKanton Saint-Martin-de-Seignanx ( ) je francouzský kanton v departementu Landes v regionu Akvitánie. Tvoří ho osm obcí.\n\n"}
{"id": "903213", "url": "https://cs.wikipedia.org/wiki?curid=903213", "title": "Kanton Saint-Vincent-de-Tyrosse", "text": "Kanton Saint-Vincent-de-Tyrosse\n\nKanton Saint-Vincent-de-Tyrosse ( ) je francouzský kanton v departementu Landes v regionu Akvitánie. Tvoří ho 11 obcí.\n\n"}
{"id": "903216", "url": "https://cs.wikipedia.org/wiki?curid=903216", "title": "Allentown (Georgie)", "text": "Allentown (Georgie)\n\nAllentown je město v Bleckley County, Laurens County, Twiggs County a Wilkinson County v Georgii v USA. V roce 2011 žilo ve městě 169 obyvatel. Zajímavostí tohoto města je, že leží přesně uprostřed čtyř okresů.\n\nPodle sčítání lidí v roce 2000, žilo ve městě 287 obyvatel, 121 domácností, a 72 rodin. V roce 2011 žilo ve městě 79 mužů (46,7 %), a 90 žen (53,3 %). Průměrný věk obyvatele je 51 let.\n"}
{"id": "903217", "url": "https://cs.wikipedia.org/wiki?curid=903217", "title": "Kanton Soustons", "text": "Kanton Soustons\n\nKanton Soustons ( ) je francouzský kanton v departementu Landes v regionu Akvitánie. Tvoří ho 11 obcí.\n\n"}
{"id": "903219", "url": "https://cs.wikipedia.org/wiki?curid=903219", "title": "Kanton Tartas-Est", "text": "Kanton Tartas-Est\n\nKanton Tartas-Est ( ) je francouzský kanton v departementu Landes v regionu Akvitánie. Tvoří ho osm obcí.\n\n"}
{"id": "903221", "url": "https://cs.wikipedia.org/wiki?curid=903221", "title": "Kanton Tartas-Ouest", "text": "Kanton Tartas-Ouest\n\nKanton Tartas-Ouest ( ) je francouzský kanton v departementu Landes v regionu Akvitánie. Tvoří ho 11 obcí.\n\n"}
{"id": "903224", "url": "https://cs.wikipedia.org/wiki?curid=903224", "title": "Lesparre-Médoc", "text": "Lesparre-Médoc\n\nLesparre-Médoc je francouzská obec v departementu Gironde v regionu Akvitánie. V roce 2009 zde žilo 5 503 obyvatel. Je centrem arrondissementu Lesparre-Médoc a kantonu Lesparre-Médoc.\n\n"}
{"id": "903225", "url": "https://cs.wikipedia.org/wiki?curid=903225", "title": "Kanton Astaffort", "text": "Kanton Astaffort\n\nKanton Astaffort ( ) je francouzský kanton v departementu Lot-et-Garonne v regionu Akvitánie. Tvoří ho osm obcí.\n\n"}
{"id": "903229", "url": "https://cs.wikipedia.org/wiki?curid=903229", "title": "EE-9 Cascavel", "text": "EE-9 Cascavel\n\nENGESA EE-9 Cascavel je brazilské šestikolové lehké průzkumné obrněné] vozidlo s pohonem všech kol (6x6). Vyvíjeno a vyráběno bylo brazilskou firmou Engesa od roku 1974 až do konce 20. století. Vozidlo je sestaveno na základech mnoha dílů z ENGESA EE-11 Urutu.\n\n\n\n"}
{"id": "903230", "url": "https://cs.wikipedia.org/wiki?curid=903230", "title": "Kanton Montsinéry-Tonnegrande", "text": "Kanton Montsinéry-Tonnegrande\n\nKanton Montsinéry-Tonnegrande ( ) byl francouzský kanton v departementu Francouzská Guyana v regionu Francouzská Guyana. Byl tvořen pouze obcí Montsinéry-Tonnegrande. Zrušen byl po reformě kantonů 2014.\n"}
{"id": "903234", "url": "https://cs.wikipedia.org/wiki?curid=903234", "title": "Brigadýrka", "text": "Brigadýrka\n\nBrigadýrka je pokrývka hlavy se štítkem, umístěným na čelní straně této čepice. Jedná se nejčastěji o pracovní důstojnickou čepici pracovníků státních struktur Ministerstva obrany a vnitra, proto dost často bývá nad štítkem umístěn rozlišující symbol či znak konkrétních ozbrojených sil. Brigadýrku však převzaly i soukromé bezpečnostní agentury. Obyčejnější brigadýrky mají i jiné tvary koruny, než jen oválné: Bývají dnes také osmi- nebo dvanáctiúhelníkové.\n\n\n"}
{"id": "903235", "url": "https://cs.wikipedia.org/wiki?curid=903235", "title": "Alma (Georgie)", "text": "Alma (Georgie)\n\nAlma je krajské město v Bacon County, Georgia, Spojené státy americké. V roce 2011 žilo ve městě Alma 3,469 obyvatel. Podle sčítání lidí v roce 2000 bydlelo ve městě 3,236 obyvatel, 1,243 domácností, a 826 rodin.\n\nPodle sčítání lidí v roce 2000, žilo ve městě 3236 obyvatel, 1243 domácností, a 826 rodin. V roce 2011 žilo ve městě 1672 mužů (48,2%), a 1797 žen (51,8%). Průměrný věk obyvatele je 34 let.\n"}
{"id": "903239", "url": "https://cs.wikipedia.org/wiki?curid=903239", "title": "Mistrovství Evropy v basketbalu žen 1976", "text": "Mistrovství Evropy v basketbalu žen 1976\n\n15. mistrovství Evropy v basketbalu žen proběhlo v dnech 20. – 29. května v Francouzských městech Clermont-Ferrand, Moulins,\nMont-Dore a Vichy.\n\nTurnaje se zúčastnilo 12 týmů, rozdělených do tří čtyřčlenných skupin, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě hrály o 7. – 10. místo. Mistrem Evropy se stalo družstvo Sovětského svazu.\n\n Jugoslávie – Belgie 97:71 (47:45)\n\n20. května 1976 (18:30)\n\n20. května 1976 (20:30)\n\n21. května 1976 (18:30)\n\n21. května 1976 (20:30)\n\n22. května 1976 (19:00)\n\n22. května 1976 (21:00)\n Maďarsko – Německo 55:44 (29:19)\n\n20. května 1976 (18:30) – Le Mont-Dore\n\n20. května 1976 (20:30) – Le Mont-Dore\n\n21. května 1976 (18:30) – Le Mont-Dore\n\n21. května 1976 (20:30) – Le Mont-Dore\n\n22. května 1976 (15:00) – Le Mont-Dore\n\n22. května 1976 (17:00) – Le Mont-Dore\n Bulharsko – Španělsko 72:62 (39:25)\n\n20. května 1976 (18:30)\n\n20. května 1976 (20:30)\n\n21. května 1976 (18:30)\n\n21. května 1976 (20:30)\n\n22. května 1976 (18:30)\n\n22. května 1976 (20:30)\n\n\n ČSSR – Polsko 91:63 (45:30)\n\n24. května 1976 (17:00) – Clermont-Ferrand\n\n24. května 1976 (19:00) – Clermont-Ferrand\n\n24. května 1976 (20:45) – Clermont-Ferrand\n\n25. května 1976 (17:00) – Clermont-Ferrand\n\n25. května 1976 (19:00) – Clermont-Ferrand\n\n25. května 1976 (20:45) – Clermont-Ferrand\n\n26. května 1976 (17:00) – Clermont-Ferrand\n\n26. května 1976 (19:00) – Clermont-Ferrand\n\n26. května 1976 (20:45) – Clermont-Ferrand\n\n27. května 1976 (17:00) – Clermont-Ferrand\n\n27. května 1976 (19:00) – Clermont-Ferrand\n\n27. května 1976 (20:45) – Clermont-Ferrand\n\n28. května 1976 (17:00) – Clermont-Ferrand\n\n28. května 1976 (19:00) – Clermont-Ferrand\n\n28. května 1976 (20:45) – Clermont-Ferrand\n\n29. května 1976 (13:00) – Clermont-Ferrand\n\n29. května 1976 (15:00) – Clermont-Ferrand\n\n29. května 1976 (16:45) – Clermont-Ferrand\n\n\n Maďarsko – Nizozemsko 73:65pp (25:29, 59:59)\n\n24. května 1976 (13:00)\n\n24. května 1976 (15:00)\n\n25. května 1976 (13:00)\n\n25. května 1976 (15:00)\n\n26. května 1976 (13:00)\n\n26. května 1976 (15:00)\n\n27. května 1976 (13:00)\n\n27. května 1976 (15:00)\n\n28. května 1976 (13:00)\n\n28. května 1976 (15:00)\n\n29. května 1976 (13:00)\n\n29. května 1976 (15:00)\n1. SSSR\n2. ČSSR\n"}
{"id": "903242", "url": "https://cs.wikipedia.org/wiki?curid=903242", "title": "BK AŠK Inter Bratislava", "text": "BK AŠK Inter Bratislava\n\nBK AŠK Inter Bratislava je slovenský basketbalový klub hrající slovenskou extraligu. Domácí zápasy hraje klub ve sportovní hale Inter Hala Pasienky. Klub byl založen v roce 1962, ale až v roce 1963 se Inter přihlásil do třetí nejvyšší soutěže. Inter postoupil do 2. československé ligy v roce 1967. Historicky první postup do 1. československé ligy Inter zaznamenal v roce 1970. Inter v první sezóně doplatil na nováčkovskou daň a spadl z posledního místa do 2. ligy. Ovšem následující sezónu Inter vyhrál I. SNL a postoupil zpět mezi elitu. V sezóně 1973/1974 Inter zaznamenal druhý a poslední sestup v historii československé ligy. Ve stejný rok Inter vyhrál poprvé v historii slovenský pohár, ve kterém zdolal Iskru Svit. Inter si zahrál s vítězem českého poháru Slavii VŠ Praha o československý pohár. Inter nad Slavii prohrál a musel se spokojit se stříbrnou medailí. Sezónu 1974/1975 klub strávil ve 2. lize, kterou vyhrál a potřetí postoupil do 1. ligy.\n\nV roce 1979 se Inter radoval z prvního mistrovského titulu. Titul vybojovali pro Inter hráči Kropilák, Padrta, Kotleba, Rajniak, Bojanovský, Sedlák, Mašura, Plesník, Hagara, Považanec a Kevenský. Následující sezónu klub vyhrál druhý titul, ale už bez Padrty. Pod vedením trenéra Reháka, Inter získal ještě dva tituly a to v letech 1983 a 1985. V předposledním ročníku československé ligy se Inter ocitl na posledním nesestupovém místě. Poslední ročník čs. ligy Inter zakončil na 5. místě.\n\nDva hráči Interu Bratislava získali ocenění nejlepší basketbalista Československa a to Oto Matický třikrát (1987, 1988, 1989) a Stanislav Kropilák celkem pětkrát (1979, 1980, 1982, 1983, 1985). Kropilák byl oceněn také zařazením do výběru juniorů Evropy v roce 1974 na turné do USA a zejména zařazením osmkrát do výběru Evropy na FIBA Festivals a exhibiční utkání v letech 1981 až 1987.\n\nV první sezóně samostatné slovenské ligy se Inter umístil na 4. místě. O rok později se Inter radoval z prvního a prozatím posledního titulu v nejvyšší slovenské soutěži. Po odchodu několika hráčů do úspěšného Pezinku a nepříliš úspěšné sezóně 1996/97, přinesl změnu až navrát Ľ. Urbana, pod kterým Inter získal prvně bronzovou a následně dvě stříbrné medaile.\n\n\n\n\n"}
{"id": "903244", "url": "https://cs.wikipedia.org/wiki?curid=903244", "title": "Kanton Remire-Montjoly", "text": "Kanton Remire-Montjoly\n\nKanton Remire-Montjoly ( ) byl francouzský kanton v departementu Francouzská Guyana v regionu Francouzská Guyana. Byl tvořen pouze obcí Remire-Montjoly. Zrušen byl po reformě kantonů 2014.\n"}
{"id": "903245", "url": "https://cs.wikipedia.org/wiki?curid=903245", "title": "Kanton Roura", "text": "Kanton Roura\n\nKanton Roura ( ) byl francouzský kanton v departementu Francouzská Guyana v regionu Francouzská Guyana. Byl tvořen pouze obcí Roura. Zrušen byl po reformě kantonů 2014.\n"}
{"id": "903247", "url": "https://cs.wikipedia.org/wiki?curid=903247", "title": "Kanton Beauville", "text": "Kanton Beauville\n\nKanton Beauville ( ) je francouzský kanton v departementu Lot-et-Garonne v regionu Akvitánie. Tvoří ho osm obcí.\n\n"}
{"id": "903250", "url": "https://cs.wikipedia.org/wiki?curid=903250", "title": "Římskokatolická farnost Dražovice", "text": "Římskokatolická farnost Dražovice\n\nŘímskokatolická farnost Dražovice je územní společenství římských katolíků s farním kostelem Narození svatého Jana Křtitele v děkanátu Slavkov.\nZřejmě nejstarší dochovaná písemná zmínka o Dražovicích je z roku 1141, o dražovické farnosti je pak z roku 1382, kdy zde byl místní farář Gracius. Z let 1320–1325 pochází patrně nejstarší dochované záznamy o jménech obyvatel Dražovic. Od poloviny 14. století se tedy dá hovořit o samostatné obci a farnosti Dražovice. Dražovická farnost byla od svého vzniku spravována kněžími olomoucké diecéze, náležela do děkanství vyškovského. Po zřízení brněnského biskupství v roce 1777 a po uspořádání a vymezení hranic obou diecézí byla farnost v roce 1784, při zachování arcibiskupského patronátu, začleněna do nové diecéze brněnské a děkanství slavkovského. Až do roku 1949 byl patronem farnosti olomoucký arcibiskup.\n\nV dějinách dražovické farnosti byla období, kdy celá farnost byla spravována kněžími z okolí, buď krátce do příchodu nového faráře či i dlouhodobě (např. v letech 1652–1674 z Rousínova, v letech 1979–1981 z Letonic a v letech 1990–1996 z Bučovic). Naopak někdy zase dražovický farář krátkodobě zastupoval nebo delší čas spravoval okolní farnosti (Komořany, Křižanovice, Letonice). Území farnosti zahrnovalo obce Dražovice, Podbřežice (od vzniku farnosti do roku 2007 a poté opět od roku 2019 \n) a Letonice (1640–1851). Dnes k území farnosti patří jen obce Dražovice a Podbřežice.\n\nDražovickým rodákem byl mj. významný lidovecký politik František Hála.\n\nFarářem v Dražovicích byl na přelomu 19. a 20. století pozdější olomoucký arcibiskup Antonín Cyril Stojan. Administrátorem excurrendo byl od 1. ledna 1998 do srpna 2013 R. D. ICLIc. Mgr. Martin Bejček. Od 1. září 2013 zde působí jako farář R. D. ICLic. Mgr. František Nechvátal.\nDnem vzájemných modliteb farností za bohoslovce a bohoslovců za farnosti brněnské diecéze je 26. květen. Adorační den připadá na 17. července.\n\nVe farnosti se pravidelně pořádá tříkrálová sbírka. V roce 2014 se při ní vybralo 23 906 korun, o rok později 24 353 korun..V roce 2016 se při sbírce vybralo 25 014 korun. \nV roce 2018 už činil výtěžek sbírky v Dražovicích 33 651 korun.\n"}
{"id": "903251", "url": "https://cs.wikipedia.org/wiki?curid=903251", "title": "Kanton Laplume", "text": "Kanton Laplume\n\nKanton Laplume ( ) je francouzský kanton v departementu Lot-et-Garonne v regionu Akvitánie. Tvoří ho devět obcí.\n\n"}
{"id": "903252", "url": "https://cs.wikipedia.org/wiki?curid=903252", "title": "Péter Esterházy", "text": "Péter Esterházy\n\nPéter Esterházy (14. dubna 1950 Budapešť – 14. července 2016 Budapešť) byl maďarský spisovatel z rodu Esterházyů.\n\nRoku 1969 složil maturitu na piaristickém gymnáziu v Budapešti. Tam také na Univerzitě Loránda Eötvöse vystudoval matematiku. Poté pracoval v Institutu informatiky na Ministerstvu těžkého průmyslu. Debutoval v roce 1976, od roku 1978 byl spisovatelem z povolání.\n\nZemřel v červenci roku 2016 na rakovinu slinivky břišní. Jeho onemocnění se stalo ústředním tématem knihy \"A bűnös\" (2015).\n\nEsterházy byl významným představitelem generace maďarských spisovatelů, která se na literární scéně prosadila v 70. letech. Dalšími představiteli této generace jsou mj. György Spiró a Péter Nádas.\n\nV jeho díle se zrcadlí vyprávěcí postupy postmoderní literatury, např. užití citátu, intertextualita a mozaikovitost příběhu. Esterházy též často kladl důraz více na samotný text než na vyprávěný příběh.\n\nVe svém díle \"Hrabalova kniha\" (\"Hrabal könyve\", 1990) se vyznal ze svého obdivu k českému spisovateli Bohumilu Hrabalovi, který je současně adresátem Esterházyho vyprávění.\n\nRomán \"Tizenhét hattyúk\" (\"Sedmnáct labutí\", 1987) napsal pod ženským pseudonymem Lili Csokonaiová.\n\nJeho díla byla též s úspěchem zfilmována, příp. přetavena ve filmové scénáře. Například režisér Péter Gothár sepsal společně s Esterházym scénář ke svému snímku \"Idő van\" (\"Je na čase\" či \"Je nejvyšší čas\", 1985, v české distribuci neuveden).\n\n\n\n"}
{"id": "903253", "url": "https://cs.wikipedia.org/wiki?curid=903253", "title": "Kanton Laroque-Timbaut", "text": "Kanton Laroque-Timbaut\n\nKanton Laroque-Timbaut ( ) je francouzský kanton v departementu Lot-et-Garonne v regionu Akvitánie. Tvoří ho osm obcí.\n\n"}
{"id": "903255", "url": "https://cs.wikipedia.org/wiki?curid=903255", "title": "Kanton Port-Sainte-Marie", "text": "Kanton Port-Sainte-Marie\n\nKanton Port-Sainte-Marie ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903258", "url": "https://cs.wikipedia.org/wiki?curid=903258", "title": "Kanton Prayssas", "text": "Kanton Prayssas\n\nKanton Prayssas ( ) je francouzský kanton v departementu Lot-et-Garonne v regionu Akvitánie. Tvoří ho devět obcí.\n\n"}
{"id": "903259", "url": "https://cs.wikipedia.org/wiki?curid=903259", "title": "Kanton Puymirol", "text": "Kanton Puymirol\n\nKanton Puymirol ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903262", "url": "https://cs.wikipedia.org/wiki?curid=903262", "title": "Kanton Saint-Georges-Oyapoc", "text": "Kanton Saint-Georges-Oyapoc\n\nKanton Saint-Georges-Oyapoc ( ) byl francouzský kanton v departementu Francouzská Guyana v regionu Francouzská Guyana. Tvořily ho 3 obce. Zrušen byl po reformě kantonů 2014.\n\n"}
{"id": "903263", "url": "https://cs.wikipedia.org/wiki?curid=903263", "title": "Karel Chytil", "text": "Karel Chytil\n\nKarel Chytil (18. dubna 1857 Chrudim – 2. června 1934 Praha) byl český historik umění - první významný český představitel pozitivismu v kunsthistorii, muzejník a pedagog.\n\nKarel Chytil po gymnáziu v letech 1875 - 1878 studoval nejprve dějepis a zeměpis na filozofické fakultě Univerzity Karlovy v Praze, kde jeho učiteli byli Václav Vladivoj Tomek, Josef Kalousek, Jaroslav Goll a Otakar Hostinský. Po studijním pobytu ve Vídni (1878 - 1879), kde navštěvoval přednášky Moritze Thausinga z dějin umění v „Ústavu pro rakouský dějezpyt“, se definitivně rozhodl pro vědeckou dráhu v kunsthistorii.\n\nDo prvního zaměstnání po studiích nastoupil jako suplent dějepisu a zeměpisu na české reálce. 19. listopadu 1880 se v Chrudimi oženil s Kateřinou Duškovou (*1865), s níž měl čtyři děti (Karel,Jan, Milada a Johanna); téhož roku se usadil v Praze na Novém Městě . Roku 1882 byl v Praze promován na doktora filosofie.\nObchodní a živnostenská komora jej roku 1885 vybrala aby založil a vedl Uměleckoprůmyslové museum v Praze. 4. července 1885 byl jmenován prvním kustodem a 16. prosince 1895 prvním ředitelem. Chytil toto muzeum vybudoval na podkladě evropských zkušeností, včetně tehdy největší umělecké knihovny o 10 000 svazcích, kreslírny a sbírky modelů pro výtvarné řemeslníky. Muzeum řídil jako ústřední uměleckohistorickou instituci až do 1. února 1911. V letech 1887-1903 byl korespondentem Centrální komise pro ochranu památek ve Vídni (pro oblast Čech). Od roku 1895 vedl zpracování uměleckého místopisu Čech v Archeologické komisi Akademie věd.\n\nV letech 1888-1896 byl profesorem dějin umění na AVU v Praze. Roku 1897 se habilitoval na Karlově univerzitě, roku 1904 byl jmenován mimořádným profesorem dějin umění a od roku 1911 řádným profesorem a vedoucím Ústavu pro dějiny umění na České universitě v Praze, kde působil až do svého pensionování roku 1927. Katedru proměnil v moderní Ústav dějin umění. Kromě toho byl docentem Českého vysokého učení technického v Praze.\n\nRoku 1913 založil spolek Kruh pro pěstování dějin umění, který v jeho redakci od roku 1916 vydával vlastní ročenku. Podílel se dvěma tituly na Soupisech památek historických a uměleckých v Království českém (Chrudim 1900; Korunovační klenoty Království českého, spolu s Antonínem Podlahou, 1912). Působil v Komisi pro soupis stavebních, uměleckých a historických památek královského hlavního města Prahy od jejího vzniku v roce 1894 (1893).\n\nChytil byl od roku 1896 mimořádným a od r. 1916 řádným členem České akademie věd a umění a předsedou Archeologické komise. Zabýval se problematikou památkové péče a byl čestným členem Klubu za starou Prahu (1920). Organizoval muzejní a později univerzitní dění, oblast umělecké topografie i sběratelství umění. Veškeré teoretické i praktické činnosti konal s koncepční rozvahou, úzkostlivě vědeckou precizností a exaktností. Byl vůdčím českým historikem éry pozitivismu.\n\nChytil publikoval přes sto převážně vědeckých článků, katalogů výstav a osm monografií o českém umění od vrcholného středověku do baroka a o jeho metodologii. Věnoval se především době jagellonské a rudolfínské, Iluminovaným rukopisům, malířství a uměleckému řemeslu, zvláště zlatnictví. Jeho příspěvky se objevují především v časopisech Památky archeologické, Dílo, Naše doba, Umění, ve Věstníku Obchodní a živnostenské komory, v Ročenkách Kruhu pro pěstování dějin umění, dále referoval o své práci ve Výročních zprávách Uměleckoprůmyslového musea.\n\n\n\n"}
{"id": "903267", "url": "https://cs.wikipedia.org/wiki?curid=903267", "title": "Kanton Agen-Sud-Est", "text": "Kanton Agen-Sud-Est\n\nKanton Agen-Sud-Est ( ) je francouzský kanton v departementu Lot-et-Garonne v regionu Akvitánie. Tvoří ho tři obce.\n\n"}
{"id": "903268", "url": "https://cs.wikipedia.org/wiki?curid=903268", "title": "BK Iskra Svit", "text": "BK Iskra Svit\n\nBK Iskra Svit je slovenský basketbalový klub hrající slovenskou extraligu. Domácí zápasy hraje ve sportovní hale Iskra Arena. Klub byl založen v roce 1947, kdy Cyril Bursa a další nadšenci založili \"Basketbalový oddiel AC Svit\". V roce 1957 klub postoupil do 1. československé ligy. V roce 1961 získal klub svůj historicky první mistrovský titul. V samostatné slovenské lize získal klub svůj jediný titul v roce 2003.\n\n\n"}
{"id": "903269", "url": "https://cs.wikipedia.org/wiki?curid=903269", "title": "Kanton Agen-Nord-Est", "text": "Kanton Agen-Nord-Est\n\nKanton Agen-Nord-Est ( ) je francouzský kanton v departementu Lot-et-Garonne v regionu Akvitánie. Tvoří ho tři obce.\n\n"}
{"id": "903270", "url": "https://cs.wikipedia.org/wiki?curid=903270", "title": "Kanton Agen-Nord", "text": "Kanton Agen-Nord\n\nKanton Agen-Nord ( ) je francouzský kanton v departementu Lot-et-Garonne v regionu Akvitánie. Tvoří ho čtyři obce.\n\n"}
{"id": "903271", "url": "https://cs.wikipedia.org/wiki?curid=903271", "title": "Kanton Agen-Ouest", "text": "Kanton Agen-Ouest\n\nKanton Agen-Ouest ( ) je francouzský kanton v departementu Lot-et-Garonne v regionu Akvitánie. Tvoří ho dvě obce.\n\n"}
{"id": "903272", "url": "https://cs.wikipedia.org/wiki?curid=903272", "title": "Kanton Agen-Centre", "text": "Kanton Agen-Centre\n\nKanton Agen-Ouest ( ) je francouzský kanton v departementu Lot-et-Garonne v regionu Akvitánie. Tvoří ho pouze centrum města Agen.\n"}
{"id": "903273", "url": "https://cs.wikipedia.org/wiki?curid=903273", "title": "Kanton Houeillès", "text": "Kanton Houeillès\n\nKanton Houeillès ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903274", "url": "https://cs.wikipedia.org/wiki?curid=903274", "title": "Gerbera", "text": "Gerbera\n\nGerbera (\"Gerbera\") je rod okrasných rostlin z řádu hvězdnicotvaré (\"Astarales\") a čeledi hvězdnicovitých (\"Asteraceae\"). Byla pojmenována na počest německého botanika a přírodovědce Traugotta Gerbera († 1743), který podnikal rozsáhlé cesty po Rusku a byl přítelem Carola Linnaea.\n\nJe rozšířena v Jižní Americe, Africe a tropické Asii. První vědecký popis gerbery byl publikován J. D. Hookerem v botanickém časopisu Curtis v roce 1889, když popisoval jihoafrický druh \"Gerbera jamesonii\".\nGerbera je komerčně významná. Jedná se o pátou nejpoužívanější řezanou květinu na světě (po růži, karafiátu, chryzantémě a tulipánu). Domestikované odrůdy jsou většinou výsledkem křížení mezi \"Gerbera jamesonii\" a jiným jihoafrickým druhem \"Gerbera viridifolia\". Kříženec je známý jako \"Gerbera hybrida\". Existují tisíce odrůd. Velmi se liší ve tvaru a velikosti. Barva může být bílá, žlutá, oranžová, červená, růžová. Střed květu je někdy černý. Často stejný květ může mít lístky několika různých barev. Je také používána jako modelový organismus při studiu tvorby květu.\n"}
{"id": "903276", "url": "https://cs.wikipedia.org/wiki?curid=903276", "title": "Doživotní prezident", "text": "Doživotní prezident\n\nDoživotní prezident je titul, který si přisvojili někteří diktátoři. Jde o protimluv, protože podstatou republikánského zřízení je volená funkce prezidenta. Instituce doživotního prezidenta se tak blíží spíše monarchii, což podtrhuje skutečnost, že mnozí doživotní prezidenti předali moc svým potomkům a vytvořili tak náznak dynastie, jako Francois Duvalier na Haiti. Nelze rovněž zapomenout na skutečnost, že v některých zemích se dříve zvolený prezident oficiálně nechal korunovat jako monarcha: Ahmet Zogu (Albánie), Jean-Bédel Bokassa (Středoafrická republika).\n\nKořeny doživotního prezidentství lze spatřovat ve starém Římě, kde se Gaius Iulius Caesar roku 45 př. n. l. prohlásil doživotním diktátorem. Také Napoleon Bonaparte zastával před svou korunovací funkci doživotního konzula. Funkce doživotního prezidenta se de facto vymezuje proti dědičné a doživotní pozici panovníka v monarchii, nicméně její charakter a pozice hlavy státu je v tomto případě velmi podobná.\n\nMnozí samovládci byli \"de facto\" doživotními prezidenty, ale nikdy tuto roli nezakotvili v ústavě a vypisovali pravidelné volby, byť zmanipulované a bez protikandidáta: Mobutu Sese Seko (Zair), Saddám Husajn (Irák).\n\nSocialistické státy byly sice nedemokratické (ve volbách se vybíralo z jediné kandidátky, jejíž složení schvalovaly centrální orgány) ale kladly důraz na kolektivní rozhodování: úřad prezidenta zde buď vůbec nebyl zřízen (Sovětský svaz nebo Maďarsko měly jako formální hlavu státu předsedu parlamentu) nebo plnil jen ceremoniální funkci, nejmocnějším mužem ve státě byl ve skutečnosti šéf komunistické/socialistické strany.\n\nV ústavě SFRJ byl zakotven doživotní charakter úřadu prezidenta pouze pro Josipa Broze Tita (hlava III., článek 333). Josip Broz zde byl zmíněn jako jediná osoba, která může být zvolena za hlavu státu \"bez omezení délky mandátu\".\n\nV KLDR byl Kim Ir-sen vyhlášen po své smrti v roce 1994 \"věčným prezidentem\" a post zůstal neobsazen.\n\n\n"}
{"id": "903277", "url": "https://cs.wikipedia.org/wiki?curid=903277", "title": "Josef Krása", "text": "Josef Krása\n\nJosef Krása (9. srpna 1933 Čáslav – 20. února 1985 Praha) byl český historik umění středověku a pedagog.\n\nPo absolvování gymnázia v Čáslavi v letech 1953–1958 vystudoval dějiny umění a dějiny na Filozofické fakultě University Karlovy v Praze, kde byl žákem profesorů Jana Květa a Jaroslava Pešiny. Diplomovou práci o renesančních nástěnných malbách v kapli sv. Václava v katedrále sv. Víta v Praze obhájil roku 1956.\n\nOd počátku své vědecké kariéry se specializoval na českou a slovenskou gotickou knižní malbu, v níž dosáhl významných úspěchů a světového renomé. Od roku 1957 až do své smrti v roce 1985 pracoval jako vědecký pracovník v Ústavu dějin a teorie umění Československé akademie věd. O gotickém umění publikoval kolem stovky odborných statí, většinou v časopisu \"Umění\", napsal tři monografie. Jako vědecký redaktor vedl například akademické \"Dějiny českého výtvarného umění\" (díl I., svazky 1.–2.), působil v ediční radě nakladatelství Odeon a v redakční radě časopisu \"Umění\". Zastával také další vědecké funkce, byl například členem vědeckého kolegia věd o umění ČSAV a členem mezinárodního komitétu dějin umění CIHA.\n\nExterně přednášel o gotické knižní malbě na katedře dějin umění Filosofické fakulty UK v Praze. Patří k nejvýznamnějším českým historikům umění poválečné generace. Od nedokončené práce byl po krátké těžké nemoci odvolán ve věku 51 let. Od roku 1991 nese jeho jméno cena udělovaná mladým badatelům do 40 let za mimořádný přínos v oboru dějin umění.\n\n"}
{"id": "903279", "url": "https://cs.wikipedia.org/wiki?curid=903279", "title": "Silnice III/03514", "text": "Silnice III/03514\n\nSilnice III/03514 spojuje obce Dětřichov a Kunratice ve Frýdlantském výběžku na severu České republiky. V Dětřichově začíná na křižovatce se silnicí III/03513, která se nachází v západních partiích obce. Odtud se vede k severozápadu, prochází lesíkem, za nímž úrovňově křižuje těleso bývalé úzkorozchodné železniční tratě z Frýdlantu do Heřmanic. Odtud pokračuje stále k severozápadu, až se opětovně přimkne k tělesu zrušené železniční tratě. Následně se obloukem stáčí k severu, až severovýchodu a v tomto směru dosáhne křižovatky se silnicí III/03511 jihozápadně od Kunratic. V blízkosti této křižovatky (konkrétně východním směrem) odbočuje ze silnice III/03511 silnice III/0353, která odtud pokračuje severovýchodním směrem.\n"}
{"id": "903281", "url": "https://cs.wikipedia.org/wiki?curid=903281", "title": "Castelnau-de-Médoc", "text": "Castelnau-de-Médoc\n\nCastelnau-de-Médoc je francouzská obec v departementu Gironde v regionu Akvitánie. V roce 2009 zde žilo 3 748 obyvatel. Je centrem kantonu Castelnau-de-Médoc.\n\n"}
{"id": "903282", "url": "https://cs.wikipedia.org/wiki?curid=903282", "title": "Můj bratr ďábel", "text": "Můj bratr ďábel\n\nMůj bratr ďábel (\"My Brother the Devil\") je britský hraný film z roku 2012, který režíroval Sally El Hosaini podle vlastního scénáře. Snímek měl světovou premiéru na Sundance Film Festivalu 22. ledna 2012, v ČR byl promítán v roce 2013 na filmovém festivalu Febiofest.\n\nMo bydlí s rodiči a starším bratrem Rachidem v Londýně, pocházejí původně z Egypta. Rachid je členem gangu, který obchoduje s drogami a nechce, aby s jejich členy měl Mo něco společného. Při potyčce se členy gangu ze sousední čtvrti je zabit Rachidův kamarád Izzi a chce jej pomstít. Opatří si pistoli, ale není schopen útočníka chladnokrevně zastřelit. Odchází z gangu a pracuje pro fotografa Sayida, který také pochází z Egypta. Zamilují se do sebe. Mo se chce stát členem gangu. Jednou sleduje Rachida a zjistí, že je gay. Rozhlásí, že je terorista, aby nemusel říkat pravdu. Přesto se ji členové gangu dozvědí, a připraví na Rachida past. Rachid dostane šanci zabít vraha Izziho, ale má přitom zahynout sám. Mo dostane o bratra strach a varuje ho, je omylem postřelen. S Rachidem se usmíří.\n"}
{"id": "903288", "url": "https://cs.wikipedia.org/wiki?curid=903288", "title": "Assicurazioni Generali", "text": "Assicurazioni Generali\n\nAssicurazioni Generali je největší pojišťovna v Itálii a jedna z největších ve světě. Působí ve více než 60 zemích světa, kde má přes 65 milionů klientů\n\nSpolečnost byla založena 26. prosince 1831 jako \"Imperial Regia Privilegiata Compagnia di Assicurazioni Generali Austro-Italiche\" v Terstu. Terst byl tehdy součástí Rakouského císařství, ale stále v blízkém kontaktu s formující se Itálií. Již v roce 1832 společnost otevřela pobočky ve Vídni, Budapešť a Praze.\nAssicurazioni Generali stojí v čele Generali Group, která působí prostřednictvím dceřiných společností ve více než 60 zemích světa. Podle obratu patří mezi největší trhy Itálie, Německo (Generali Deutschland) a Francie (Generali France), podle tržního podílu pak Itálie, Česká republika (viz níže), Německo, Maďarsko, Argentina, Slovensko, Rakousko a Čínská lidová republika.\n\nJiž v roce 1832 společnost otevřela pobočku v Praze. V pražské pobočce pracoval od 1. listopadu 1907 do 15. července 1908 Franz Kafka. V roce 1920 založila Generali ve spolupráci se Živnobankou pojišťovací ústav Moldavia Generali, která se v roce 1939 sloučila s další pojišťovnou Sekuritas. Generali takto působila až do roku 1945, kdy došlo dekretem prezidenta republiky ke znárodnění soukromých pojišťoven.\n\nNa tradici navázala Generali v roce 1993 jako zastoupení rakouské pojišťovny Erste Allgemeine. Jako akciová společnost působí Generali od ledna 1995, kdy se organizační složka mezinárodního pojišťovacího koncernu Erste Allgemeine Versicherungs-AG transformovala do Generali Pojišťovna a.s. V roce 2007 se Generali a PPF dohodli, že vytvoří společný podnik - Generali PPF Holding, do kterého Generali vloží 1,1 miliardy eur a svá středoevropská aktiva, čímž v holdingu získá podíl 51%; PPF (resp. její dceřiná společnost PPF Co1 B.V.) pak vloží CZI Holding a v holdingu získá podíl 49%. Společný podnik zahájil činnost v lednu 2008. V lednu 2013 PPF Group oznámila, že svůj podíl v holdingu postupně v letech 2013 a 2014 odprodá Generali za 1,286 (2013) a 1,235 (2014) miliardy eur a dále získá dividendy ve výši 352 milionů eur, celkem tedy 2,873 miliard eur (asi 73 miliard Kč). V návaznosti na dohodu obou akcionářů byla v lednu 2015 holdingová společnost působící v 10 zemích střední a východní Evropy přejmenována na Generali CEE Holding.\n\nV letech 2007–2013 byl členem představenstva Assicurazioni Generali Petr Kellner, v letech 2010 a 2011 patřil s 2% podílem i mezi její největší akcionáře.\n"}
{"id": "903290", "url": "https://cs.wikipedia.org/wiki?curid=903290", "title": "Boryslav", "text": "Boryslav\n\nBoryslav ( , ) je město ve Lvovské oblasti na Ukrajině. Leží na říčce Tysmenycja, přítoku Dněstru, v těsném sousedství Drohobyče a Truskavce. V roce 2011 žilo v Boryslavu zhruba 35 tisíc obyvatel.\n\nDějiny zdejšího osídlení sahají až do doby bronzové. Mezi devátým a třináctým stoletím zde byla pevnost Kyjevské Rusi, pak místo patřilo Haličsko-volyňskému knížectví a v čtrnáctém století se stalo součástí Koruny polského království. Je zmiňováno v listině z 19. března 1387 vyjmenovávající majetek vládnoucí polské královny Hedviky z Anjou. V roce 1772 se v důsledku dělení Polska stalo součástí Habsburské monarchie, ve které patřilo do Haliče.\n\nOd roku 1853 zde začala éra těžby ropy a v roce 1854 těžba ozokeritu. Zejména ropa, z které se vyráběl petrolej do petrolejek, které v této době vynalezl v nedalekém Lvově Ignacy Łukasiewicz, byla určující pro rozvoj města na dlouhou dobu dopředu. Stalo se díky ní průmyslovým centrem Haliče a po konci Polsko-ukrajinské války v roce 1919 jedním z hlavních průmyslových center druhé Polské republiky. Zejména zpočátku v souvislosti s rozšiřováním těžby její objem výrazně rostl, ovšem ložiska byla poměrně omezená a tak bylo dobývání ropy stále těžší . Přesto se například k roku 1909 uvádí celkem 1 920 000 tun (zhruba 5 % tehdejší světové produkce) a k roku 1925 812 000 tun (zhruba 80 % celkové polské produkce). Silná vazba na petrochemický průmysl zůstává, i když jsou místní ložiska víceméně vytěžena.\n\n\n"}
{"id": "903292", "url": "https://cs.wikipedia.org/wiki?curid=903292", "title": "Thirsty Work", "text": "Thirsty Work\n\nThirsty Work je jednadvacáté studiové album britské rockové skupiny Status Quo, vydané v srpnu 1994 u vydavatelství Polydor Records. Jeho producentem byl frontman skupiny Francis Rossi. Píseň „Sorry“ nahrál v roce 1980 zpěvák Demis Roussos, jejím autorem však je Rossi spolu s Bernie Frostem a oba se na albu z roku 1980 rovněž podíleli.\n\n"}
{"id": "903293", "url": "https://cs.wikipedia.org/wiki?curid=903293", "title": "Bob Young", "text": "Bob Young\n\nBob Young (* 16. května 1945 Basingstoke, Anglie) je britský hudebník a spisovatel. Od roku 1968 spolupracuje s rockovou Status Quo, je spoluautorem několika jejích skladeb z různých období existence skupiny a na některých albech i hrál. V roce 1976 spolu s kytarisou Micky Moodym založil skupinu The Young & Moody Band, se kterou hrál do počátku následující dekády. Své první sólové album nazvané \"In Quo Country\" vydal v roce 1986. V roce 2002 hrál jako host na albu \"Lost Horizons\" elektronické skupiny Lemon Jelly.\n\n"}
{"id": "903296", "url": "https://cs.wikipedia.org/wiki?curid=903296", "title": "Danny Phantom", "text": "Danny Phantom\n\nDanny Phantom je americký-kanadský animovaný televizní seriál vytvořený Butchem Hartmanem pro stanici Nickelodeon. Produkován byl společností Billionfold Studios, distribuován byl Nelvanou, kanadskou animační společností, stejně jako tomu bylo u seriálu \"The Fairly OddParents\". Vysílán byl v letech 2004–2007 a obsahuje 53 epizod ve třech řadách.\n\nSeriál \"Danny Phantom\" pojednává o teenagerovi jménem Danny Fenton, který se po nehodě s nepředvídatelným portálem mezi lidským světem a nadpřirozenou \"Zónou duchů\" stal polo-duchem a často zachrání město a svět před útokem duchů. Pokouší se udržet svou identitu v tajnosti s výjimkou svých dvou nejlepších přátel Tuckera Foleyho a Samanthy (Sam) Manson.\n"}
{"id": "903297", "url": "https://cs.wikipedia.org/wiki?curid=903297", "title": "Rockin' All Over the World", "text": "Rockin' All Over the World\n\n„Rockin' All Over the World“ je píseň amerického zpěváka Johna Fogertyho, která původně vyšla jako singl s písní „The Wall“ na jeho B-straně. Obě skladby pochází z jeho alba \"John Fogerty\" z roku 1975. O dva roky později skladbu nahrála britská skupina Status Quo na své album \"Rockin' All Over the World\". Později skladbu nahrála například kapela Bon Jovi.\n\nPod názvem „Valentýn“ ji s vlastním textem v roce 1983 nazpívala Eva Hurychová\n"}
{"id": "903298", "url": "https://cs.wikipedia.org/wiki?curid=903298", "title": "Tom Starke", "text": "Tom Starke\n\nTom Starke (* 18. března 1981, Freital, NDR) je německý fotbalový brankář a bývalý mládežnický reprezentant, který působí od roku 2012 v německém klubu Bayern Mnichov.\n\nKrátce hostoval v severoněmeckém klubu Hamburger SV.\n\nV létě 2012 Toma získal z Hoffenheimu německý velkoklub Bayern Mnichov. Zde podepsal tříletý kontrakt. Poprvé chytal 31. října 2012 v zápase DFB-Pokalu proti 1. FC Kaiserslautern a byla to úspěšná premiéra. Gól nepustil a Bayern zvítězil 4:0. Bundesligový debut přišel 3. března 2013 proti jeho bývalému klubu TSG 1899 Hoffenheim. Opět nedostal gól a Bayern zvítězil venku 1:0. Ve svém druhém ligovém utkání proti 1. FC Norimberk vychytal výhru 4:0 a navíc zabránil gólu z pokutového kopu, který neproměnil belgický fotbalový legionář Timmy Simons. Starke jeho pokus vyrazil netradičně hlavou.\n\nS klubem slavil v sezóně 2012/13 zisk ligového titulu již 6 kol před koncem soutěže, ve 28. kole německé Bundesligy a především triumf v Lize mistrů 2012/13.\n\nTom Starke působil v letech 2002–2004 v mládežnické reprezentaci Německa do 21 let.\n\n"}
{"id": "903299", "url": "https://cs.wikipedia.org/wiki?curid=903299", "title": "Lodička", "text": "Lodička\n\nLodička může být:\n\n\n"}
{"id": "903300", "url": "https://cs.wikipedia.org/wiki?curid=903300", "title": "Slovenská hokejová reprezentace do 18 let", "text": "Slovenská hokejová reprezentace do 18 let\n\nSlovenská hokejová reprezentace do 18 let je výběrem nejlepších slovenských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Slovenským svazem ledního hokeje, který je členem Mezinárodní hokejové federace.\n\n"}
{"id": "903301", "url": "https://cs.wikipedia.org/wiki?curid=903301", "title": "Kidd Jordan", "text": "Kidd Jordan\n\nKidd Jordan (* 5. května 1935 Crowley, Louisiana, USA) je americký jazzový saxofonista a klarinetista. Po dokončení Southern University v Baton Rouge přesídlil do New Orleans, kde vystupoval s mnoha hudebníky, jako byli Ray Charles a Guitar Slim. Mimo jazzu, kterému se věnuje po celou svou kariéru a nahrával například s Hamiet Bluiettem, Alanem Silvou, hrál například i na R&B nahrávkách (Larry Williams, Johnny Adams) nebo i s alternativní rockovou skupinou R.E.M.\n"}
{"id": "903308", "url": "https://cs.wikipedia.org/wiki?curid=903308", "title": "Let's Dance", "text": "Let's Dance\n\nLet's Dance může být:\n\n"}
{"id": "903310", "url": "https://cs.wikipedia.org/wiki?curid=903310", "title": "Puteaux SA 18", "text": "Puteaux SA 18\n\nPuteaux SA 18 byl francouzský jednoranný kanón ráže 37 milimetrů vzniklý v době první světové války a používaný zejména jako výzbroj tanků a jiných obrněných bojových vozidel.\n\nJednalo se o jednoduchou a spolehlivou zbraň s vysokou kadencí střelby, primárně určenou k boji proti pěchotě a kulometným hnízdům, vzhledem k relativně nízké úsťové rychlosti střely která omezovala úspěšnost v nasazení proti obrněným cílům. Přesto ještě v době vypuknutí druhé světové války dostačovalo proti lehce obrněným vozidlům. K obsluze děla snadno postačoval jeden muž, a zaměřováno bylo za pomocí teleskopického zaměřovače, instalovaného na levé straně zbraně.\n\nDélka hlavně byla 21 kalibrů (L/21). Maximální teoretická rychlost střelby byla patnáct ran za minutu, trvalá deset ran za minutu.\n\nPočínaje Renaultem FT-17 představovalo toto dělo standardní výzbroj francouzských lehkých tanků období mezi světovými válkami, například Renaultu R-35, Hotchkiss H-35 a H-38, FCM-36 a některých obrněných automobilů, zejména White-Laffly WL-50.\n\nPolská armáda jej užívala jak v importovaných tancích Renault FT a Renault R-35 a obrněných automobilech Peugeot, tak i na obrněných automobilech domácího původu wz. 28, wz. 29 a wz. 34, jakož i na některých říčních plavidlech a obrněných vlacích.\n\n"}
{"id": "903311", "url": "https://cs.wikipedia.org/wiki?curid=903311", "title": "Let's Dance (album)", "text": "Let's Dance (album)\n\nLet's Dance je patnácté studiové album britského zpěváka Davida Bowieho, vydané v dubnu 1983. Jeho nahrávání probíhalo v prosinci 1982 v newyorském studiu Power Station a produkoval jej Bowie společně s Nile Rodgersem. Pro toto album vznikla nová nahrávka skladby \"Cat People\", která o rok předtím zazněla ve stejnojmenném filmu a vyšla také na singlu. Hit \"China Girl\" natočil původně Iggy Pop v roce 1977 pro své album \"The Idiot\".\n\n"}
{"id": "903316", "url": "https://cs.wikipedia.org/wiki?curid=903316", "title": "Omar Sívori", "text": "Omar Sívori\n\nEnrique Omar Sívori (2. října 1935, San Nicolás de los Arroyos, Buenos Aires – 17. února 2005, tamtéž) byl původem argentinský fotbalista naturalizovaný v Itálii. Hrál na pozici útočníka. Roku 1961 získal Zlatý míč pro nejlepšího fotbalistu Evropy. Pelé ho roku 2004 zařadil mezi 125 nejlepších žijících fotbalistů.\n\nReprezentoval jak Itálii, tak Argentinu. S Argentinou vybojoval roku 1957 vítězství v Copa América, v dresu Itálie absolvoval mistrovství světa roku 1962. V argentinské reprezentaci odehrál 19 zápasů, v nichž vstřelil 9 branek, v italské 9 zápasů a dal 8 gólů. S klubem CA River Plate vyhrál třikrát argentinskou ligu (1955, 1956, 1957), s Juventusem Turín třikrát italskou ligu (1958, 1960, 1961) a dvakrát italský pohár (1959, 1960). V italské lize Sívori odehrál 278 utkání a dal 146 gólů, v argentinské 63 zápasů a vstřelil 29 gólů. Působení: River Plate (1954–1957), Juventus Turín (1957–1965), SSC Neapol (1965–1969). Po skončení hráčské kariéry se stal trenérem, v letech 1972–1974 vedl argentinský národní tým, a to i na mistrovství světa roku 1974. Trénoval též kluby River Plate, Rosario Central, Estudiantes de La Plata, Racing Club a Vélez Sársfield.\n\nV českých i některých evropských médiích byl často uváděn s krátkým i ve jméně jako Omar Sivori.\n\n"}
{"id": "903322", "url": "https://cs.wikipedia.org/wiki?curid=903322", "title": "Bogdanov", "text": "Bogdanov\n\nBogdanov je příjmení následujících osob:\n\n"}
{"id": "903325", "url": "https://cs.wikipedia.org/wiki?curid=903325", "title": "Tin Machine", "text": "Tin Machine\n\nTin Machine byla rocková skupina, kterou v roce 1988 založil zpěvák David Bowie. Skupina vydala dvě studiová alba, \"Tin Machine\" (1989) a \"Tin Machine II\" (1991) a v roce 1992 se rozpadla a Bowie pokračoval ve své sólové kariéře. Vedle Bowieho, který byl frontmanem a jediným Angličanem ve skupině, ve skupině hráli ještě tři američtí hudebníci: kytarista Reeves Gabrels, baskytarista Tony Sales a bubeník Hunt Sales. Mimo sedmi singlů skupina vydala ještě koncertní album \"\" (1992).\n\n"}
{"id": "903328", "url": "https://cs.wikipedia.org/wiki?curid=903328", "title": "Nikolaj Alexandrovič Ščors", "text": "Nikolaj Alexandrovič Ščors\n\nNikolaj Alexandrovič Ščors, rusky \"Николай Александрович Щорс\", ukrajinsky \"Микола Олексанрович Щорс\" (25. května / 2. června 1895, Snovsk, Ruské impérium – 30. srpna 1919, Bilošyci, Žytomyrská oblast, Ukrajina) byl vojenský velitel v první světové válce, který bojoval na straně Ruského impéria. Během občanské války v Rusku stanul v čele partyzánského vojenského oddílu na straně Rudé armády. Člen Komunistické strany Sovětského svazu. Během války byl zabit.\n\nNikolaj Alexandrovič Ščors se narodil v početné ukrajinské rodině strojvůdce.\nV roce 1909 s vyznamenáním vystudoval církevní školu a v roce 1910 nastoupil do vojenské zdravotní školy v Kyjevě.\n\nPo studiích v roce 1914, kdy Rusko vyhlásilo válku Německu, Nikolaj Ščors byl převeden do dělostřeleckého pluku do funkce polního lékaře a poslán do bojů v Pobaltí.\n\nV roce 1916 prošel čtyřměsíční vojenský rychlokurz v Poltavě a jako poddůstojník bojoval v 84. pěší divizi. O rok později byl povýšen do hodnosti podporučíka. Kvůli těžkým podmínkám v bojových liniích Ščors onemocněl tuberkulózou a musel proto podstoupit léčbu v Simferopolu. 30. prosince 1917 byl zproštěn vojenské služby a mohl se vrátit domů.\n\nZačátkem občanské války v Rusku musel opustit Snovsk a v září roku 1918 organizoval první ukrajinský sovětský pluk, pojmenovaný po slavném ukrajinském kozákovi Ivanu Bohunovi. Během října a listopadu téhož roku bojoval proti Němcům a vojskům Pavla Skoropadského.\n\nV roce 1919 velel první ukrajinské sovětské divizi, která dobyla Žytomyr, Vinnycju a Žmerynku. Rudá armáda postupovala dále na západ a zničila vojenské síly Symona Petljury v Rovnu a Proskurově. Avšak v okolí města Šepetivka, po dlouhém boji, vojska Nikolaje Ščorse musela ustoupit na východ kvůli silným útokům armády Druhé Polské republiky.\n\n15. srpna roku 1919 se první ukrajinská divize stala součástí 44. střelecké divize Rudé armády. 21. srpna téhož roku se Nikolaj Ščors stal velitelem této divize. Zemřel za ne zcela jasných okolností 30. srpna roku 1919 během bojů s Ukrajinskou haličskou armádou v Žytomyrské oblasti. Podle oficiální verze byl zabit v boji nedaleko sela Bilošyci (nyní Ščorsivka) v Korosteňském rajónu. Podle jiné verze byl zastřelen politickým komisařem divize z rozhodnutí revolučního tribunálu. Podle další jej ze žárlivosti zabil jeho pobočník. Tělo bylo pohřbeno ve vzdálené Samaře, neboť tam prý žili rodiče jeho ženy Frumy Jefimovny.\n\nOperu zpodobňující život N. A. Ščorse napsali Volodymyr Jakovyč Joryš (1936) a Sergij Sergijovyč Ždanov (1938), nejznámější je však opera \"Ščors\" Boryse Ljatošynského z roku 1938.\n\nV roce 1939 natočil Olexandr Dovženko historický film Ščors.\n\n"}
{"id": "903329", "url": "https://cs.wikipedia.org/wiki?curid=903329", "title": "Avtandil Črikišvili", "text": "Avtandil Črikišvili\n\nAvtandil Črikišvili (* 18. března 1991 Tbilisi) je gruzínský zápasník – judista.\n\nVyrůstal v Noriu. Začínal s gymnastikou na popud své babičky, která ho vodila na tréninky do Tbilisi. V 11 letech ho však zaujalo judo a v 15 letech dosáhl prvního většího úspěchu. V 17 letech se poprvé dostal do juniorské reprezentace, ale přechod mezi seniory neměl optimální především kvůli špatné obraně v boji na zemi. Připravuje se v Tbilisi pod vedením Gurama Modebadzeho. V roce 2012 se kvalifikoval na olympijské hry v Londýně. Několik týdnů před hrami měl automobilovou nehodu se svým týmovým kolegou Varlamem Lipartelijanim, ze které si odnesl rozbitou pusu. Ve třetím kole v souboji s Američanem Travisem Stevensnem mu rána začala krvácet čehož Američan využil v boji na zemi. Po nasazeném škrcení ho přinutil zápas vzdát.\n\nV roce 2016 odjížděl na olympijské hry v Riu jako světová jednička v polostřední váze. Při zahajovacím ceremoniálu byl vlajkonošem gruzínské výpravy. V prvním kole si poradil s mladým Kubáncem Ivánem Sivou, kterého poslal koncem třetí minuty na juko technikou uči-mata. V dalším kole si takticky pohlídal judo nevyzpytatelného Salvadorce Diega Turcise na dvě šida a ve čtvrtfinále vybodoval technikou curi-goši Itala Mattea Marconciniho. V semifinále se utkal s Američanem Travisem Stevensonem a po minutě boje kontroval jeho nástup do ko-soto-gake. Videorozhodčího však tento kontrachvat nechal chladným a zápas pokračoval dál. Minutu před koncem se po Stevensnově pasivitě dostal do výhody na šido, kterou však záhy promarnil. Neodhadl svůj nástup do sode-curikomi-goši a zopakoval tak scénář z před čtyř let, kdy ho Američan dostal do submise škrcením. V boji o třetí místo nastoupil proti svému neoblíbenému soupeři Japonci Takanori Nagasemu. Japonec opět krásně četl jeho pohyb a navíc koncem třetí minuty nezachytil jeho výpad o-soto-gari a spadl na yuko. V poslední minutě dostal Nagaseho pod tlak, ale získal na něm pouze dvě šida za pasivitu. Obsadil 5. místo.\n\nPo olympijských řešil vleklé problémy se šlachama na ruce. Přestupem do vyšší střední váhy do 90 kg tzv. nezatěžováním těla shazováním váhy problém nevyřešil. V létě 2017 se podrobil operaci, která ho rovněž problému nezbavila.\n\n\n\n"}
{"id": "903331", "url": "https://cs.wikipedia.org/wiki?curid=903331", "title": "Maximilian Riedmüller", "text": "Maximilian Riedmüller\n\nMaximilian Riedmüller (* 4. ledna 1988, Mnichov, SRN) je německý fotbalový brankář, který působí v německém klubu Holstein Kiel.\n\nDo prvního týmu byl povolán v sezóně 2011/12, 1. července 2011 podepsal profesionální kontrakt platný do 30. června 2013 a dostal dres s číslem 24. V týmu plnil roli třetího brankáře za Manuelem Neuerem a Tomem Starkem.\n\nPo sezóně 2012/13 přestoupil do německého třetiligového klubu Holstein Kiel, kde podepsal dvouletou smlouvu.\n\n"}
{"id": "903336", "url": "https://cs.wikipedia.org/wiki?curid=903336", "title": "Porsche Tennis Grand Prix 2013", "text": "Porsche Tennis Grand Prix 2013\n\nPorsche Tennis Grand Prix 2013 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 22. až 28. dubnem 2013 v německém Stuttgartu jako 36. ročník turnaje.\n\nRozpočet turnaje činil 795 707 dolarů. V rámci WTA Tour se řadil do kategorie WTA Premier Tournaments. Spolu s předcházejícím BNP Paribas Katowice Open představoval jednu ze dvou událostí tenisové sezóny, hranou na antuce v kryté hale. Nejvýše nasazenou hráčkou ve dvouhře byla ruská světová dvojka Maria Šarapovová, která titul z předchozího ročníku obhájila.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníků:\n\n\n\n"}
{"id": "903339", "url": "https://cs.wikipedia.org/wiki?curid=903339", "title": "Monk Montgomery", "text": "Monk Montgomery\n\nMonk Montgomery (10. října 1921 Indianapolis, Indiana, USA − 20. května 1982 Las Vegas, Nevada, USA) byl americký jazzový baskytarista, kontrabasista a hudební skladatel, starší bratr kytaristy Wese Montgomeryho a vibrafonisty Buddyho Montgomeryho. Byl jedním z prvních hudebníků, kteří zavedli baskytaru v jazzové hudbě. Ačkoliv byl z bratrů nejstarší, profesionální kariéru zahájil až jako poslední. V letech 1951−1953 hrál v orchestru Lionela Hamptona. V následujících letech hrál například s Cal Tjaderem, Kenny Burrellem nebo Red Norvoem, nahrál několik alb jako člen skupiny Montgomery Brothers, ve které s ním působili oba mladší bratři a rovněž vydal několik alb výhradně pod svým jménem.\n"}
{"id": "903343", "url": "https://cs.wikipedia.org/wiki?curid=903343", "title": "Švýcarský národní park", "text": "Švýcarský národní park\n\nŠvýcarský národní park se nachází v kantonu Graubünden a je jediným národním parkem na území Švýcarska a je zároveň i biosférickou rezervací.\n\nLeží v údolí Engadine a je tvořen prudce tekoucími říčkami, hlubokými lesy a vysokými štíty. Nejvyšší horou je Piz Pisoc (3174 m). Lesy, v kterých převažují borovice, pokrývají asi třetinu ze 169 km² rozlohy parku. V létě na loukách rozkvétají žluté alpské máky, hořce, vstavače a devaterníky. Žije tu 30 druhů savců – například zajíc bělák, svišť, kamzík, kozorožec, liška a jelen. V parku těsně po jeho založení v roce 1914 vyhynuli kozorožci, později byli opět vysazeni. V lesích hnízdí méně obvyklé druhy ptáků – například datel černý, tetřev, výr velký a orel skalní.\n"}
{"id": "903344", "url": "https://cs.wikipedia.org/wiki?curid=903344", "title": "Denis Vavro", "text": "Denis Vavro\n\nDenis Vavro (* 10. dubna 1996, Partizánske) je slovenský fotbalový obránce, od léta 2017 hráč klubu FC Kodaň. Hraje na postu stopera (středního obránce).\n\nSvou fotbalovou kariéru začal v MŠK Žilina. V sezóně 2016/17 Fortuna ligy získal se Žilinou ligový titul.<br>\nV srpnu 2017 přestoupil do dánského klubu FC Kodaň, kde se setkal s krajanem Jánem Gregušem.\n\nOd roku 2012 reprezentoval Slovensko do 17 let. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku. Trenér Pavel Hapal jej zařadil v červnu 2017 do 23členné nominace na šampionát v Polsku.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3, vstřelil jedinou branku svého týmu) a byl i u vysoké prohry 0:6 12. ledna proti Švédsku.\n\nGóly Denise Vavra za A-mužstvo Slovenska\n\n"}
{"id": "903346", "url": "https://cs.wikipedia.org/wiki?curid=903346", "title": "Korová nekróza modřínu", "text": "Korová nekróza modřínu\n\nKorová nekróza modřínu je houbová choroba rostlin způsobená houbou brvenka modřínová \"Lachnellula willkommii\" z čeledi brvenkovité \"Hyaloscyphaceae\". Choroba napadá především modřín opadavý. Snadno se šíří z větve na větev na další dřevinu (Larix decidua). Brvenka modřínová se nachází v oblastech, které mají vysoký obsah vlhkosti. Rakovina modřínu je nejvýznamnějším onemocněním modřínu. Stejně jako u jiných typů rakoviny se hostitel se marně snaží překrýt postiženou oblast hojivým pletivem. Nádory se mohou tvořit několik let, dorůst obrovských rozměrů a vést k úplnému znehodnocení kmene.\n\nLCHNWI\n\nPodle EPPO a biolib.cz je pro patogena brvenka modřínová \"Lachnellula willkommii\" s označením LCHNWI používáno více rozdílných názvů a eppt.eppo.org například \"Dasyscyphus calycinus\" var. \"trevelyani\" nebo \"Trichoscypha calycina\" var. \"trevelyanii\".\n\nVyskytuje se v mnoha částech Evropy. Choroba napadá dřeviny i v Japonsku, Číně a Rusku. V Severní Americe se toto onemocnění vyskytuje pouze v přímořských provinciích New Brunswick, Nové Skotsko a Ostrov Prince Edwarda a v pěti oblastech v Maine, USA. Vyskytovala se v Massachusetts v USA v roce 1900, ale byla úspěšně vymýcena do roku 1965. Toto onemocnění je v současnosti omezováno v Kanadě a USA.\n\nTento druh je považován za domácí v Asii, zvláště v Japonsku (Ito et al, 1963. Kobayashi, 1970). Je prokázán a rozšířen v Evropě. Houba je invazivní v USA (Massachusetts) kde byla nalezena v roce 1920 a úspěšně vymýcena 1965 (Tegethoff, 1965). Zdá se že se opět rozšiřuje v USA (východní Maine), byla potvrzena v roce 1980 a také byla zjištěna ve východní Kanadě (Miller a Stark, 1983) a v New Brunswick (Ostaff, 1985) a na Islandu.\n\nBělorusko, Belgie, Česká republika, Dánsko, Estonsko, Finsko, Francie, Německo, Velká Británie, Maďarsko, Island, Irsko, Itálie, Lotyšsko, Nizozemsko, Norsko, Polsko, Portugalsko, Azorské ostrovy, Portugalsko, Rumunsko, Ruská federace, Srbsko, Švédsko, Švýcarsko, Ukrajina, Velká Británie, Jugoslávie\n\nPozitivní.\n\n\nLachnellula willkommii tvoří viditelné boule na kmenech a větvích. Na okrajích ran se tvoří propadliny. Kůra modřínu je při nákaze popraskaná. Na stromě, budou plodnice houby ve velikosti několika milimetrů. Jsou oranžové a diskovité (Surini, 2004). Mízotoky na větvích.\n\nV počáteční fázi lze chorobu zaměnit s napadením housenkami obaleče pupenové, kdy vzniká poškození kůry a vzniká hojivý kalus.\n\nHouba nezpůsobuje úhyn ale v některých případech inhibuje růst (Paques et al., 1999). Potenciál rozšíření L. willkommii v Severní Americe je vysoký. Státní a federální agentury informují veřejnost o nebezpečí a opatřeních.\n\nVznikají růstové deformace.V počáteční fázi lze chorobu zaměnit s napadením housenkami obaleče pupenové, kdy vzniká poškození kůry a vzniká hojivý kalus.\n\nŠíří se větrem a z větve na větev. Infekce způsobují především askospory. Obvykle pronikají přes jizvy po opadu jehlic a poškozené výhony.\n\nVhodné stanoviště, ideální jsou výsadby ve vzdušných sušších lokalitách. \nK omezení šíření Lachnellula willkommii lze infikované větve ořezávat. To se provádí za určitých podmínek, když je počasí suché a během zimy. Některé problémy spojené s ořezáním větví jsou někdy s použitými nástroji, pokud nejsou dezinfikovány, takže spory lze na nářadí snadno přenést na jiný strom.\nExistují rozdíly v odolnosti mezi jednotlivými rostlinami modřínu opadavého. Modřín z Polska, Sudet a části Alp a pod Alpami je mnohem méně náchylný k rakovině než většina alpského modřínu.\n\n"}
{"id": "903349", "url": "https://cs.wikipedia.org/wiki?curid=903349", "title": "Daniel Bednárik", "text": "Daniel Bednárik\n\nDaniel Bednárik (* 10. března 1994, Piešťany) je slovenský fotbalový obránce od roku 2009 působící v FK AS Trenčín.\n\nSvou fotbalovou kariéru začal v PFK Piešťany. V roce 2009 odešel jako dorostenec hostovat do FK AS Trenčín a po 3 letech do týmu přestoupil.\n\n"}
{"id": "903351", "url": "https://cs.wikipedia.org/wiki?curid=903351", "title": "Peter Čögley", "text": "Peter Čögley\n\nPeter Čögley (* 11. srpna 1988, Trenčín, Československo) je slovenský fotbalový obránce, od září 2017 hráč klubu FK AS Trenčín. Mimo Slovensko působil na klibové úrovni v České republice.\n\nJe odchovancem FK AS Trenčín, kde se v roce 2006 dostal přes mládež do prvního týmu. V závěru sezóny 2012/13 měl zdravotní problémy s meniskem, po jejím skončení absolvoval operaci.\n\nS Trenčínem se představil v Evropské lize UEFA 2014/15.\nV sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double.\nV září 2015 odmítl nabídku na prodloužení smlouvy s Trenčínem a klub opustil.\n\n8. ledna 2016 podepsal půlroční smlouvu v pražském klubu Bohemians 1905, byla to jeho první změna klubu a zároveň první zahraniční angažmá. V Bohemce pravidelně nastupoval (odehrál celkem 12 ligových utkání), na konci sezóny však změnil dres.<br>\nV létě 2016 se totiž vrátil zpět na Slovensko a to do klubu FC Spartak Trnava. Zde účinkoval do konce srpna roku 2017. Poté přestoupil do AS Trenčín, kde již v minulosti působil.\n\n21. srpna 2015 jej trenér Ján Kozák zařadil do širší nominace A-mužstva Slovenska pro reprezentační sraz.\n\n"}
{"id": "903352", "url": "https://cs.wikipedia.org/wiki?curid=903352", "title": "Národní park Peneda-Gerês", "text": "Národní park Peneda-Gerês\n\nPark Peneda Gerês v severním Portugalsku byl založen v roce 1970 na rozloze 500 km². Je to horská oblast se svěží vegetací v údolích. Ze žulových štítů je nejvyšší hora Nerosa (1545 m). Vydatné srážky živí prudké horské bystřiny, v úrodných údolích roste vícero unikátních rostlin. Žije tu endemická ještěrka Schreiberova (\"Lacerta schreiberi\").\n"}
{"id": "903353", "url": "https://cs.wikipedia.org/wiki?curid=903353", "title": "Stuttgart (loď)", "text": "Stuttgart (loď)\n\nLoď Stuttgart je jedním z plavidel, která provozuje Dopravní podnik města Brna (DPMB) v rámci lodní dopravy na Brněnské přehradě. Jedná se o jednu z pěti sesterských lodí, které pro obnovu flotily DPMB postavila firma Jesko CZ (Jaroslav Jiráň) v Hlavečníku. \"Stuttgart\" byl spuštěn na hladinu Brněnské přehrady v roce 2012 pod evidenčním číslem DPMB 4826.\n"}
{"id": "903354", "url": "https://cs.wikipedia.org/wiki?curid=903354", "title": "Mitchell Langerak", "text": "Mitchell Langerak\n\nMitchell James Langerak (* 22. srpna 1988, Emerald, Queensland, Austrálie) je australský fotbalový brankář a reprezentant, který působí v německém klubu VfB Stuttgart.\n\nOd roku 2010 se stal členem kádru německé Borussie Dortmund, která jej získala z australského klubu Melbourne Victory 12. května. V sezóně 2010/11 plnil v A-týmu roli druhého brankáře, kryl záda Romanu Weidenfellerovi. Jeho bundesligový debut nastal 26. února 2011 (24. kolo) proti obhájci titulu Bayernu Mnichov (výhra 3:1). Na konci sezóny slavil s klubem zisk německého titulu.\n\nV ročníku 2011/12 Borussia titul obhájila a Langerak navíc vyhrál i DFB Pokal, když ve finále proti Bayernu Mnichov musel ve 34. minutě nahradit zraněného Weidenfellera. Borussia zvítězila před 75 700 diváky 5:2.\n\nV sezóně 2012/13 bundesligový titul s Dortmundem neobhájil, ten získal šest kol před koncem suverénní FC Bayern Mnichov.\n\nV červnu 2015 se dohodl na přestupu do VfB Stuttgart, společně s polským brankářem Przemysławem Tytońem přišli jako náhrada za Svena Ulreicha (Tytoń z PSV Eindhoven).\n\nV A-mužstvu Austrálie přezdívaného Socceroos debutoval v roce 2013.\n\nZúčastnil se Mistrovství světa 2014 v Brazílii.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "903355", "url": "https://cs.wikipedia.org/wiki?curid=903355", "title": "Peter Kleščík", "text": "Peter Kleščík\n\nPeter Kleščík (* 18. září 1988, Čadca) je slovenský fotbalový obránce od roku 2007 působící v FK AS Trenčín.\n\nSvou profesionální fotbalovou kariéru začal v Sokol Raková, odkud v průběhu mládeže zamířil nejprve do FK Čadca, a poté do FK AS Trenčín. V roce 2007 se propracoval do prvního týmu.\n\nS Trenčínem se představil v Evropské lize UEFA 2014/15. V sezóně 2014/15 vyhrál s týmem slovenský fotbalový pohár. Zároveň se stal ve stejném ročníku mistrem Fortuna ligy a mohl slavit zisk double. V sezóně 2015/16 s týmem Trenčína obhájil double, prvenství ve slovenském poháru i v lize.\n\nKleščík nastupoval za slovenské reprezentace U19 a U20.\nV letech 2008-2009 oblékal dres slovenské reprezentace do 21 let.\n\n"}
{"id": "903359", "url": "https://cs.wikipedia.org/wiki?curid=903359", "title": "Bloch MB.210", "text": "Bloch MB.210\n\nBloch MB.210 a stroje od tohoto typu odvozené byly francouzské celokovové dvoumotorové bombardéry stavěné společností Societé des Avions Marcel Bloch ve 30. letech 20. století. Jednalo se o pokračovatele hornoplošníků Bloch MB.200, od kterých se na první pohled lišily hlavně umístěním křídla.\n\nLetoun má svůj prapůvod v roce 1932, kdy Aéronavale vypsalo požadavky na nový torpédový bombardér. Tyto požadavky se podobaly i požadavkům letectva na nový těžký noční bombardér. Na základě tohoto požadavku vznikl bombardér MB.200.\n\nLetečtí odborníci v předválečné Francii si dobře uvědomovali slabiny letounu Bloch MB.200, a proto se je pokusili zmírnit vytvořením odvozeného typu s označením Bloch MB.210. Byl to robustní celokovový dolnoplošník, na rozdíl od hornoplošníku MB.200, s velmi podobným trupem obdélníkového průřezu. Bylo plánováno jak použití plováků, tak i pevného nezatahovatelného podvozku. Později byl letoun však vybaven zatahovacím podvozkem.\n\nPrototyp letounu označený Bloch MB.210-01 byl postaven jako soukromý vývoj společnosti Avions Marcel Bloch a poprvé vzlétl 24. listopadu 1934, přičemž byl poháněn dvojicí vzduchem chlazených hvězdicových motorů Gnome-Rhône 14Kdrs (vlevo) / Gnome-Rhône 14Kgrs (vpravo) o výkonu 596 kW (800 k). Tento letoun měl ještě pevný podvozek. První lety ukázaly mnoho nedostatků, které byly řešeny celou řadou úprav. Ty zahrnovaly přestavbu ocasních ploch a přemístění hřbetní střelecké věžičky. Po úspěšném ukončení testů u letectva byl letoun zkoušen francouzským námořnictvem v lednu 1936 na základně Marignane. Pro tuto příležitost byl letoun vybaven dvojicí velkých plováků. Další letoun MB.210 však již plováky vybaven nebyl.\n\nTento letoun byl následován druhým prototypem označeným MB.211-01 BN4 pokřtěným „Verdun“, který byl poháněn kapalinou chlazenými řadovými dvanáctiválci Hispano-Suiza 12Ybrs s výkonem 641 kW (860 k) a měl již zatahovatelný podvozek. Tento letoun poprvé vzlétnul až v srpnu 1935. Počáteční letové testy tohoto prototypu přinesly zklamání, letoun nebyl o mnoho lepší než MB.210, a proto již nebyl postaven další stroj tohoto typu. Tento prototyp byl nakonec zkušebně vybaven hvězdicovými čtrnáctiválci Hispano-Suiza 14Aa 01/02 pod označením MB.212.01. I tato verze nebyla nakonec vyráběna.\n\nPodle francouzského letectva měl budoucnost typ MB.210 a objednalo 130 strojů této verze. Sériové letouny, z nichž první zalétal André Curvale 10. prosince 1935, nesly nejprve označení MB.210-BN4 (čtyřmístný) a později MB.210-BN5 (pětimístný). Od prototypu se sériové letouny lišily použitými motory. První letouny byly vybaveny motory Gnome-Rhône 14Kirs (vlevo) / Gnome-Rhône 14Kjrs (vpravo) o výkonu 649 kW (870 k). Letouny měly již zatahovací podvozek. Od druhého sériového stroje měly letouny zvětšenou šípovitost vnějších konců křídel.\n\nKřídla letounu měla charakteristickou šípovitou náběžnou hranu. Letoun byl sice lepší než jeho předchůdce, ale nikoliv výrazně. Měl řadu konstrukčních chyb, které musely být odstraňovány během výroby, což tuto výrobu jen komplikovalo. Výzbroj letounu tvořilo až 1 600 kg leteckých pum v pumovnici a 3 obranné kulomety MAC 1934 v ručně ovládaných věžích na přídi, hřbetě a břiše letounu.\n\nLetouny měly výkonově poddimenzované motory, které měly tendenci se přehřívat, což vedlo k řadě nehod. Proto byly letouny odstaveny z provozu do té doby, než byly jejich pohonné jednotky vyměněny za o něco silnější a podstatně spolehlivější motory Gnome-Rhône 14N. Nejprve se na letouny montovaly motory Gnome-Rhône 14N-10/11 s maximálním výkonem 686 kW ve výšce 3 700 m a později motory Gnome-Rhône 14N-20/21 s maximálním výkonem 754 kW.\n\nLetouny vyráběla společnost Avions Marcel Bloch (později SNCASO) a v licenci společnosti Les Mureaux, Potez-CAMS, Breguet, Hanriot a Renault. Celkem bylo vyrobeno nejméně 253 strojů. Jiné zdroje uvádějí 283 nebo 298 vyrobených strojů. Dodávky letounů byly mnohem pomalejší, než se původně očekávalo, hlavně kvůli nedostatku vrtulí. V roce 1936 byl prototyp MB.210-01 upraven pro námořnictvo instalací plováků a byl zkoušen jako torpédový bombardér.\n\nV září 1939 bylo letouny Bloch MB.210 vybaveno 12 bombardovacích skupin \"Armée de l'Air\". Deset těchto skupin se nacházelo ve vlastní Francii, GB I/11, GB II/11, GB I/23 a GB II/23 v Toulouse, GB I/12 s GB II/12 v Remeši, GB I/21 a GB II/21 v Bordeaux a GB I/51 s GB II/51 v Tours. Další dvě GB I/19 a GB II/19 byly v té době na manévrech v Tunisku na základně Kalaa-Djerda. V čase německého útoku na Francii na jaře 1940 byly tyto letouny již stahovány ze služby v první linii, ale přesto jimi bylo vyzbrojeno ještě 5 bombardovacích skupin. V té době již zcela zastaralé letouny byly používány k nočním náletům a průzkumným letům. Jedinou skupinou, která byla k 10. květnu 1940 vyzbrojena čistě tímto typem letounu, byla GB I/23 bázující tehdy v Istres.\n\nBěhem bojů ve Francii bylo několik strojů ztraceno v boji. Po uzavření příměří 22. června 1940 zůstalo v neokupované části Francie okolo 100 strojů MB.210. Dalších více než 20 strojů se nacházelo v severní Africe, kam s nimi přelétly jejich posádky. Letouny byly rychle odstavovány z provozu, uskladněny nebo sešrotovány.\n\nPamětníci o letounu hovořili jako o pomalém, ale stabilním a poměrně spolehlivém stroji. Později šest strojů využívalo letectvo vichistické Francie k výcviku navigátorů a po jejím obsazení krátce i německá Luftwaffe.\n\nPo vypuknutí španělské občanské války hledaly obě strany konfliktu možnosti dodání vojenských letounů. Francie zpočátku podporovala republikány, a ti požadovali i stroje MB.210. V květnu 1937 měli republikánské síly k dispozici 15 letounů MB.210, přičemž je pro ohrožení ze strany nepřátelských stíhačů používali pro noční nálety. Létaly u Grupo 72 a později u Grupo 11 de Bombardeo Nocturno. Z operační služby byly vyřazeny v roce 1938.\n\nRumunsko objednalo původně 24 strojů MB.210, ale dodáno jich bylo pouze 10. Staly se výzbrojí Escadrile 82 Bombardement v lokalitě Craiova. Tyto stroje byly použity během útoku na Sovětský svaz v roce 1941. Pět jich bylo ztraceno v boji a při nehodách. Zbytek byl vyřazen v roce 1942. Německo dodalo získalo v roce 1942 celkem 37 strojů MB.210. Z nich bylo 6 strojů předáno Bulharsku. Jejich osud není znám.\n\nMB.210-01\nMB.211-01\nMB.210-BN4\nMB.210-BN5\nMB.212\nMB.218\n\n\"Technické údaje pocházejí z publikace „War Planes of the Second World War: Volume Seven“\".\n\n\n\n\n Bulharsko\n Francie\n Nacistické Německo\n Rumunsko\n Španělsko\n\n\n"}
{"id": "903360", "url": "https://cs.wikipedia.org/wiki?curid=903360", "title": "Róbert Mazáň", "text": "Róbert Mazáň\n\nRóbert Mazáň (* 9. února 1994, Trenčín, Slovensko) je slovenský fotbalový obránce či záložník a reprezentant, od ledna 2018 hráč klubu Celta de Vigo. Mimo Slovensko působil na klubové úrovni v Nizozemsku a Polsku, od roku 2018 je ve Španělsku.\n\nSvoji fotbalovou kariéru začal v klubu OFK Drietoma, odkud ještě jako dorostenec zamířil do FK AS Trenčín. V týmu se propracoval do prvního mužstva. Před jarní částí sezony 2011/12 zamířil z Trenčína společně se spoluhráči Karolem Mondkem a Lukášem Ďuriškou na hostování do nizozemského druholigového klubu AGOVV Apeldoorn, oba kluby tehdy navázaly vzájemnou spolupráci. Šlo o hráčovo první zahraniční angažmá.\n\nV únoru 2014 podepsal dvouletou smlouvu s následnou opcí s FK Senica. Ve slovenské nejvyšší soutěži za Senici debutoval v ligovém utkání 1. března 2014 proti FC ViOn Zlaté Moravce (výhra Senice 2:1), odehrál celé utkání. 9. listopadu 2014 v 17. kole nejvyšší soutěže porazil se svým mužstvem Slovan Bratislava, pro Senici to bylo vítězství nad tímto soupeřem po více než čtyřech letech v lize.\n\nV lednu 2015 odešel do polského klubu Podbeskidzie Bielsko-Biała, kde se dohodl na 3,5roční smlouvě. Zde však nedostával mnoho příležitostí na hřišti, odehrál jen dva zápasy v polské nejvyšší lize Ekstraklasa, více nastupoval za třetiligovou rezervu klubu.\n\nV červenci 2015 odešel na 1,5roční hostování s opcí do slovenského klubu MŠK Žilina, vicemistra Fortuna ligy 2014/15. V září 2016 jej Žilina z Podbeskidzie vykoupila. V sezóně 2016/17 Fortuna ligy získal s MŠK titul.\n\nZačátkem ledna 2018 přestoupil ze Žiliny do španělského prvoligového klubu Celta de Vigo, kde se stal spoluhráčem Stanislava Lobotky, s nímž působil dříve v AS Trenčín. Podepsal smlouvu do roku 2022, dle neoficiálních zdrojů se transfer zrealizoval za částku přesahující milion eur. Zájem o něj měl ještě italský klub Atalanta Bergamo a portugalská Benfica Lisabon.<br>\nVe španělské Primera División debutoval 3. února 2017 proti mužstvu Deportivo Alavés (prohra 1:2), nastoupil v základní sestavě a odehrál 58 minut.\n\nAktuální k 25. lednu 2015\n\nMazáň reprezentoval Slovensko v mládežnických kategoriích.\n\nSe slovenským týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice. Na závěrečný šampionát se však slovenské družstvo neprobojovalo, podlehlo v dvojzápase Itálii.<br>\nPřímý postup na závěrečný šampionát mohl slavit až v následujícím kvalifikačním cyklu (kdy mladí Slováci v tabulce za sebou nechali opět Nizozemsko). Trenér Pavel Hapal jej zařadil v červnu 2017 do 23členné nominace na Mistrovství Evropy hráčů do 21 let 2017 v Polsku. Slovensku těsně unikl postup do semifinále šampionátu.\n\nV A-týmu Slovenska debutoval pod trenérem Jánem Kozákem 8. října 2017 v kvalifikačním utkání v Trnavě proti reprezentaci Malty (výhra 3:0).\n\n"}
{"id": "903361", "url": "https://cs.wikipedia.org/wiki?curid=903361", "title": "Lukáš Skovajsa", "text": "Lukáš Skovajsa\n\nLukáš Skovajsa (* 27. března 1994, Trenčín) je slovenský fotbalový obránce od roku 2012 působící v A-týmu FK AS Trenčín.\n\nSvou fotbalovou kariéru začal v FK AS Trenčín, kde se v roce 2012 dostal přes mládež do prvního týmu.\nV sezóně 2014/15 se stal mistrem Fortuna ligy a vítězem slovenského poháru. V sezóně 2015/16 s týmem Trenčína obhájil double, prvenství ve slovenském poháru i v lize.\n\nSe slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku. Trenér Pavel Hapal jej zařadil v červnu 2017 do 23členné nominace na šampionát v Polsku.\n\n"}
{"id": "903362", "url": "https://cs.wikipedia.org/wiki?curid=903362", "title": "Lev Kiršner", "text": "Lev Kiršner\n\nLev Andrejevič Kiršner ( ) (1922, Leningrad, nyní Petrohrad – 23. února 2010, tamtéž) byl ruský sovětský prozaik a historik.\n\nKiršner se narodil v Leningradě. Za Velké vlastenecké války bojoval na frontě již od roku 1941. Válku skončil v hodnosti majora v Praze a obdržel Řád Vlastenecké války, Řád rudé hvězdy a Řád rudého praporu. Vystudoval Leningradský historický institut a v letech 1954-1992 působil jako učitel historie a společenských věd.\n\nJako spisovatel je znám především svými detektivními romány s dobrou psychologickou kresbou postav dospělých i dětí.\n\n\n\n"}
{"id": "903363", "url": "https://cs.wikipedia.org/wiki?curid=903363", "title": "Dallas (loď, 2012)", "text": "Dallas (loď, 2012)\n\nLoď Dallas je jedním z plavidel, která provozuje Dopravní podnik města Brna (DPMB) v rámci lodní dopravy na Brněnské přehradě. Jedná se o jednu z pěti sesterských lodí, které pro obnovu flotily DPMB postavila firma Jesko CZ (Jaroslav Jiráň) v Hlavečníku. \"Dallas\" byl spuštěn na hladinu Brněnské přehrady v roce 2012 pod evidenčním číslem DPMB 4827.\n"}
{"id": "903366", "url": "https://cs.wikipedia.org/wiki?curid=903366", "title": "Vrátenská hora", "text": "Vrátenská hora\n\nVrátenská hora (508 m n. m.) je neovulkanický vrch v okrese Mělník Středočeského kraje. Leží ve východní části CHKO Kokořínsko asi 5 km SSV od města Mšena na katastrálním území blízké vesnice Libovice. Vrch je nejvyšším bodem okresu Mělník a Housecké vrchoviny.\n\nPředchůdkyní dnešní rozhledny na Vrátenské hoře byla upravená hasičská dřevěná věž na sušení hadic, kterou sem v roce 1893 přemístili hasiči ze Mšena. Stavba vydržela stát údajně do roku 1916 (někdy se udává rok 1903), kdy ji strhla vichřice. Sdružení obcí Kokořínska (SOK) si v roce 1992 dalo za cíl postavit na Vrátenské hoře novou vyhlídkovou stavbu. Rozhledna měla být zároveň i vysílačem pro mobilní operátory, byla tedy zainvestována tehdejšími firmami Eurotel a Radiomobil s tím, že pozemek pod stavbou daruje SOK a bude zřízena vyhlídková plošina pro veřejnost. Tak se i stalo a na Vrátenské hoře vyrostla ocelová trojboká oplechovaná konstrukce vysoká 40 m, s vyhlídkovou plošinou ve výšce 25 m. Slavnostní otevření se konalo dne 28. 10. 1999. Vstup je zpoplatněn. Z rozhledny je kruhový rozhled na Velký a Malý Bezděz, Ralskou pahorkatinu, hrad Housku, Housecké vrchy, Kokořínsko, České středohoří, hraniční hory nebo i Prahu. Výhled popisují informační tabule na ochozu.\n\nVrch náleží do celku Ralská pahorkatina, do podcelku Dokeská pahorkatina, do okrsku Polomené hory, do podokrsku Housecká vrchovina a do Libovické části.\nAutomobilem se dá dojet na parkoviště v jednom z bývalých lomů na jihozápadním svahu, poté pěšky na rozhlednu či na vrchol. Rozhledna leží na trase modré turistické značky Nosálov – Houska. Severním svahem zase prochází krátká spojnice v podobě žluté turistické značky.\n\n"}
{"id": "903368", "url": "https://cs.wikipedia.org/wiki?curid=903368", "title": "Paul (pekařství)", "text": "Paul (pekařství)\n\nPaul je francouzský řetězec pekáren/kaváren založený Charlemagnem Mayotem roku 1889 v Rue de la Mackellerie ve městečku Croix poblíž Lille v severní Francii. Boulangeries Paul má svou centrálu v Marcq-en-Barœul v Lille. K srpnu 2011 existuje 436 frenčíz pekáren/kaváren Paul (326 ve Francii a 127 ve 24 dalších zemích) ve Francii, Španělsku, Belgii, Spojeném království, Kataru, Jižní Koreji, Singapuru, Nizozemsku, České republice, Turecku, Řecku, Rumunsku, Maroku, Rusku, Libanonu, Saúdské Arábii, Kuvajtu, Spojených arabských emirátech, Bahrajnu, Japonsku, Taiwanu, Jordánsku, Číně, Egyptu a USA. Specializuje se na nabídku francouzských produktů včetně chlebů, palačinek, sendvičů, makronek, polévek, dortů, pečiva, kávy, vína a piva. Mateřskou společností firmy Paul je Groupe Holder.\n\nCharlemagne Mayot se svou ženou v roce 1889 v městečku Croix založil pekárnu, kterou převzal jejich syn Edmond v roce 1908. V roce 1935 si dcera Edmonda Suzanne Mayot a její manžel Julien Holder založili pekárnu v Rue des Sarrazins v Lille. V roce 1958 jejich syn Francis začal pracovat v pekářství a rodina poté převzala pekařství-cukrárnu, která patřila rodině Paulů, na počest které je pojmenována dnešní síť pekáren.\n\nV roce 1958 po smrti Juliena Holdera jeho syn a manželka převzali zodpovědnost za podnik a začali ho rozšiřovat. Nabídli široký výběr pečiva v době, kdy lidé jedli jen bílý chléb a když se v roce 1965 otevřel Nouvelles Galeries, okamžitě nabídl k prodeji svůj chléb. V rámci „Moulin Bleu“ (Modrý Mlýn) Francis Holder poskytoval chléb do Auchan a Monoprix ze svého pekařství v Lambersart. V roce 1970 Francis postavil v La Madeline první továrnu. Dodnes se zde přípravuje chléb a další pečivo. Použití pece na dřevo v roce 1972 se ukázalo tak populární, že když se řetězec Paul rozšířil do francouzských nákupních center v Paříži a dalších velkých městech, byl tento nápad začleněn do celkové koncepce. Od změny uniforem v roce 1993 (na dnešní – typická černá), koncept a vizuální forma obchodů Paul se už nezměnila. V roce 2007 obchod převzala další generace a Maxim Holder se stal prezidentem společnosti Paul. 12. prosince roku 2008 společnost Paul podepsala s Ministerstvem zdravotnictví Francie Chartu dobrovolných závazků výživového postupu v rámci Národního programu pro výživu a zdraví (Programme National Nutrition Santé(PNNS)).\n\nNabídka obsahuje přes 140 druhů tradičních i neobvyklých chutí chleba, bio pečivo, bagety, slané briošky, miniatury, makronky, éclairs, tartaletky, malinovníky, dorty, croisanty, sendviče, polévky, quiche, palačinky, vajíčka. V nabídce je též čaj, víno, pivo, minerální voda, lehký alkohol a nápoje založené na kávě.\n\nPrvní otevření v…\n\nV roce 2012 se stal oficiálním zástupcem společnosti Paul v Rusku \"Ginza Project\".\n\nV roce 2012 se stala společnost Paul UK finalistou \"The Baking Industry Awards\".\n\nPrvní pobočka mezinárodní sítě francouzských pekařství ve střední Evropě se otevřela v Praze na podzim roku 2008. Po prvním pekařství PAUL v Paláci Flóra následoval pražský Anděl a na sklonku roku 2010 se otevřela zatím další pobočka v Westfield Chodov.\n\n\n"}
{"id": "903369", "url": "https://cs.wikipedia.org/wiki?curid=903369", "title": "Chůze po vodě (film)", "text": "Chůze po vodě (film)\n\nChůze po vodě (\"Walking on Water\") je australský hraný film z roku 2002, který režíroval Tony Ayres. Snímek měl světovou premiéru na Berlínském mezinárodním filmovém festivalu 10. února 2002, v ČR byl uveden na filmovém festivalu Febiofest v roce 2005.\n\nGavin je těžce nemocný, má AIDS, a jeho nejbližší přátelé Charlie a Anna jej doprovázejí na konci života. Když zemře, přijíždějí na víkend do Sydney členové jeho rodiny. Potřeba vyrovnat se s touto smutnou událostí vede zúčastněné až k předem neočekávaným reakcím, mj. Anna se pustí do sexuálních hrátek s Gavinovým ženatým bratrem.\n"}
{"id": "903374", "url": "https://cs.wikipedia.org/wiki?curid=903374", "title": "Acıgöl-Nevşehir", "text": "Acıgöl-Nevşehir\n\nAcıgöl-Nevşehir (1 689 m n. m.) je pleistocénní sopečná kaldera mezi městy Acıgöl a Nevşehir ve střední Anatolii v Turecku. Má oválný tvar s rozměry 7 x 8 km. Kaldera vznikla přibližně před 180 000 roky. Její okraje jsou poseté početnými dómy, maary, troskovými kužely a čedičovými lávovými proudy. Nejmladší dómy jsou datovány do doby před 20 000 až 15 000 roky. Ještě mladší jsou škvárové vrstvy (11 000 - 4 000 roků), které se našly v sedimentárních jádrech maaru Eski Acıgöl a vrstvy popela, které leží nad nalezišti z doby římské (2 300 až 1 800 př. n. l.).\n\n"}
{"id": "903377", "url": "https://cs.wikipedia.org/wiki?curid=903377", "title": "Korová rakovina platanu", "text": "Korová rakovina platanu\n\nKorová rakovina platanu je houbová choroba rostlin způsobená houbou \"Ceratocystis platani \" z čeledi brvenkovité \"Hyaloscyphaceae\". Choroba napadá především platany. Je invazivním druhem v Evropě i USA. Patogen může přežít několik let při -17 ° C, ale neroste při teplotě pod 10 °C nebo nad 45 °C. Houba může přežít více než 105 dnů v zmrzlé půdě, ale hyne při teplotách 35-40 °C. Piliny z nemocných stromů jsou vysoce infekční.\n\nCERAFP\n\n\n\nEvropa, Arménie, USA (Arkansas, Kalifornie, New Jersey). Organismus byl zavlečen z USA do více jižních evropských přístavů na konci druhé světové války a rychle rozšířil v Itálii (Panconesi, 1981) a pomaleji ve Francii (Vigouroux, 1979). Rychlost šíření ve Francii zdá se zrychlila v posledních letech. Pouze západní část Vaucluse je výrazně ovlivněna. Opatření k eradikaci se ukazují jako účinná v Marseilles. \n\nFrancie, Itálie (i Sicílie), Španělsko (nepotvrzeno), Švýcarsko. \n\nChybí informace. Výskyt a šíření je technicky možné, stejně jako v jiných zemích Evropy s příznivým podnebím.\n\nPlatan, zejména platan javorolistý \"Platanus acerifolia\" (rozšířen ve většině částí Evropy) a jeho rodiče platan západní \"Platanus occidentalis\"(McCracken a Burkhard, \n1977) a platan východní \"Platanus orientalis\" (Panconesi, 1981).\n\nVětve a části koruny odumírají. Napadená větev s nepříliš početnými více či méně chlorotickými listy je obvykle první příznak. Strom s takovou větví sám projevuje rozsáhlé léze na kmeni. Ve středu léze je nekrotická kůra nafialovělého zbarvení, která se stává bílo hnědou a popraskanou a přilne ke stromu. Okraje nevykazují žádné poškození a často se objevují modročerné vlákna, cévy a oranžové zbarvení. Později vzhůru po kmeni vystupuje jazykovitě nekróza. Léze patogena se mohou šířit 1-2 m ročně. Pokud dojde ke strangulaci větve, kůra z oddělených částí se stává nápadně červenohnědou. Na příčném řezu větví jsou zřetelné namodralé proužky, později hnědé, vřetenovité plošky. \n\nRezavec štětinatý.\n\nEkonomický dopad se týká použití platanů jako okrasné dřeviny. Kácení nemocných vzrostlých stromů v městských oblastech a podél vodních toků a nahrazení stromy odolnými proti nemoci nebo alternativními druhy je nákladné. Ve Forte dei Marmi (Toskánsko), jednom z nejstarších center infekce v Itálii, 90% všech platanů uhynulo během dvaceti let, 1972-1991, (Panconesi et al., 2003). Kácení tisíců nemocných stromů podél Canal du Midi ve Francii bylo zmíněno v médiích (Hadden a Hugh-Jones, 2011). Panují obavy, že odstranění vzrostlých stromů by mohlo nepříznivě ovlivnit cestovní ruch v postižených oblastech. \n\nNebezpečí tohoto onemocnění tkví v jeho schopnosti rychle se šířit a v rychlosti s jakou způsobuje úhyn stromu (Panconesi, 1981). Korová rakovina platanu zdá se ztratila význam ve východní části USA, ale v poslední době se objevila na několika místech v přirozených lesích \"Platanus occidentalis\" v Arkansasu, USA (Panconesi et al., 2003).\n\nV Itálii a zejména na jihovýchodě Francie choroba způsobila vážné ztráty v městské zeleni a šíření choroby z měst představuje nebezpečí pro přežití platanu. V roce 1986 přišla první zpráva, že rakovina platanu napadla přirozený les \"P. orientalis\" na Sicílii (Panconesi et al., 2003). Od svého prvního výskytu v Řecku v roce 2003, má rakovina platanu dramatický dopad na přírodní populace \"P. orientalis\" v jihozápadní části Řecka(Ocasio-Morales et al., 2007).\n\nCanal du Midi probíhá od Toulouse k pobřeží Středozemního moře ve Francii je zapsáno na seznamu světového kulturního dědictví UNESCO (http://whc.unesco.org). Je známý pro své estetické hodnoty architektonické a krajinářské architektury a přitahuje velké množství turistů. Lze očekávat tisíce nemocných vzrostlých platanů podél celé jeho délky, které bude třeba skácet v průběhu několika příštích let.\n\nPřírodní šíření je velmi pomalé a někdy nemožné pro velké vzdálenosti (nejsou žádné přírodní vektory). Zemní stroje mohou přenášet infekci pomocí zamořené půdy a kontaminovat zdravé oblasti. Tato houba může být rozšířena dřevem v zemích, kde je jako materiál použito.\nNejpravděpodobnější způsob šíření v mezinárodním měřítku je obchod s infikovanými rostlinami, sadbou. \n\nNěkteří brouci, kteří se vyskytují na mrtvých a umírajících platanech v Řecku jsou považováni za možné vektory. Je ověřeno, že obsahují životaschopné částečky patogenní houby. Tak mohou být potenciálními vektory pro šíření rakoviny, a to zejména v Řecku, které je původním prostředím \"Platanus orientalis\" (Ocasio-Morales et al., 2007). \n\nPřenos patogena vodou je důležitým faktorem rozptýlení ve Francii, Švýcarsku a Itálii (Grosclaude et al, 1991 Ocasio-Morales et al, 2007.). Rostliny \"Platanus orientalis\" v Řecku jsou na pobřeží, a tak pohyb patogena ve vodě měl přispět k jeho rychlému šíření (Ocasio-Morales et al., 2007). \n\nChoroba je třeba hlásit Státní rostlinolékařské správě.\n\nPodle INRA a různých agentur v současné době neexistuje účinný způsob chemické nebo biologické ochrany proti této nákaze, protože mycelium proniká hluboko do dřeva. Je třeba se zaměřit na preventivní opatření. Tato opatření zahrnují snahu vyhnout se poranění platanu, dezinfikovat nástroje před a po práci na stromech, spálení jakékoliv nemocné tkáně, odstranění jakýchkoliv pilin, ošetření veškerých ran a zranění antimykotickými přípravky a zásadu vyhnout se výsadbě citlivých stromů v kontaminovaných oblastech.\n\nTakové způsoby by mohly omezit nebo zpomalit šíření po celém přirozeném areálu rozšíření ekologicky a historicky významných platanů. (Ocasio-Morales et al., 2007). \n\n"}
{"id": "903384", "url": "https://cs.wikipedia.org/wiki?curid=903384", "title": "Kanton Casteljaloux", "text": "Kanton Casteljaloux\n\nKanton Casteljaloux ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903385", "url": "https://cs.wikipedia.org/wiki?curid=903385", "title": "Kanton Damazan", "text": "Kanton Damazan\n\nKanton Damazan ( ) je francouzský kanton v departementu Lot-et-Garonne v regionu Akvitánie. Tvoří ho 11 obcí.\n\n"}
{"id": "903386", "url": "https://cs.wikipedia.org/wiki?curid=903386", "title": "Kanton Francescas", "text": "Kanton Francescas\n\nKanton Francescas ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903387", "url": "https://cs.wikipedia.org/wiki?curid=903387", "title": "Kanton Lavardac", "text": "Kanton Lavardac\n\nKanton Lavardac ( ) je francouzský kanton v departementu Lot-et-Garonne v regionu Akvitánie. Tvoří ho 11 obcí.\n\n"}
{"id": "903388", "url": "https://cs.wikipedia.org/wiki?curid=903388", "title": "Kanton Mézin", "text": "Kanton Mézin\n\nKanton Mézin ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903389", "url": "https://cs.wikipedia.org/wiki?curid=903389", "title": "Kanton Nérac", "text": "Kanton Nérac\n\nKanton Nérac ( ) je francouzský kanton v departementu Lot-et-Garonne v regionu Akvitánie. Tvoří ho osm obcí.\n\n"}
{"id": "903390", "url": "https://cs.wikipedia.org/wiki?curid=903390", "title": "Kanton Penne-d'Agenais", "text": "Kanton Penne-d'Agenais\n\nKanton Penne-d'Agenais ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903391", "url": "https://cs.wikipedia.org/wiki?curid=903391", "title": "Kanton Tournon-d'Agenais", "text": "Kanton Tournon-d'Agenais\n\nKanton Tournon-d'Agenais ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903393", "url": "https://cs.wikipedia.org/wiki?curid=903393", "title": "Semjon Mogilevič", "text": "Semjon Mogilevič\n\nSemen Júdkovič Mogilevič Raguse (ukrajinsky: Семен Ю́дкович Могиле́вич, též \"Semjon\" či v anglických zdrojích \"Semion Yudkovich Mogilevich Raguse\", * 30. října 1946) je muž považovaný evropskými a americkými agenturami za „šéfa všech šéfů“ organizovaného zločinu a většiny syndikátů ruských mafií po světě. Věří se, že řídí rozsáhlé impérium zločinu a že ovládá například plynárenskou společnost RosUkrEnergo. U FBI figuruje v seznamu nejhledanějších uprchlíků. Touto agenturou je popisován jako „nejnebezpečnější gangster na světě“, který má mít na kontě řadu vražd svých oponentů, ať už zastřelením či bomb v autech. Přezdívá se mu např. „Don Semjon“, „miliardový Don“ nebo „Mozek Don“ pro jeho bystrost v obchodu. Je hodně asociován se zločineckou organizací Solncevskaja Bratva, a v minulosti si vytvořil mnoho kontaktů mezi politickými figurami Ruska a Ukrajiny, např. Jurijem Lužkovem, tč. starostou Moskvy, Dmytrem Firtašem a Leonidem Derkačem, bývalými šéfy ukrajinských bezpečnostních služeb, I Oleksandr Turčynov, ukrajinský premiér byl soudně vyšetřován ohledně zničení složek, které se týkaly Mogileviče.\n\nNarodil se v Kyjevě-Podilu do židovské rodiny. Na začátku 70. se již účastnil drobných krádeží v zločinecké skupině Ljubereckaja v Moskvě. Z té doby byl 2× trestaný, odseděl si 3 a 4 roky. V 80. letech, v době náhlé masivní emigrace ruských Židů do Izraele, jim nabízel odkoupení jejich majetku a nemovitostí, s tím, že jim pošle peníze do jejich nového domova. Peníze místo toho investoval do černého trhu. V roce 1990, už jako milionář, se sám odstěhoval do Izraele a přidal ke svému ukrajinskému i izraelské občanství. V té době investoval do škály legálních podniků, zatímco pod povrchem řídil nelegální síť zločinu, čítající ilegální prodej zbraní, prostituci, pašování drog a praní špinavých peněz skrze jím ovládané off-shoreové společnosti. Po rozpadu SSSR se zaměřil na Evropu a zejména země, které se nově vymanily ze sféry jejího vlivu. Padá na něj podezření, že měl prsty v kauze Lehké topné oleje. V roce 1991 si vzal svoji maďarskou družku Katalinu Papp a zplodil s ní tři děti. Načas žil v Budapešti, investoval do maďarských společností, např. zbrojovky Army Co-Op; a na pár let získal i maďarské občanství. V roce 1994 ovládl Mogilevič Inkombank, jednu z největších soukromých bank v Rusku, čímž se mu otevřel svět mezinárodního obchodu a též prostředek pro legalizaci svých příjmů z ilegální činnosti. V květnu 1995 se měl podle informací rozvědky objevit v Praze na schůzce s Sergejem Michajlovem, šéfem Solncevské mafie a na pozdější narozeninové party jednoho ze zástupců této skupiny. Na této party se údajně plánovalo Mogileviče zastřelit ohledně sporu o splátce v hodnotě 5 milionů $. Party skončila razií české policie a 30 přítomných (médii označovaných jako mafiáni) bylo vyhoštěno. Sám Mogilevič mezi zadrženými nebyl, věří se, že dostal echo od informátora z řad policie. V Česku dostal 10leté vyhoštění v nepřítomnosti, stejně jako ve Spojeném království; Maďarsko jej expatriovalo a dalo mu status persona non grata. FBI a ostatní agentury se jej snažily dostat již od začátku 90. let, ale Mogilevič, řečeno slovy jednoho z novinářů, „má nos na to nebýt ve špatnou dobu na špatném místě“. Pokračoval v praní špinavých peněz, prostřednictvím InkomBank, posléze též Bank Menatep a Bank of New York. V roce 1996 získal významný podíl ve firmě Suchoj, velkém výrobci a dodavateli zbraní. Inkombank, kterou Mogilevič ovládl, zbankrotovala v roce 1998; k pádu předcházelo podezření z praní špinavých peněz. Objem Mogilevičových vypraných peněz ve vrcholu této etapy dosahoval 10 miliard dolarů.\n\nOd konce 90. let přestal údajně Mogilevič cestovat do Evropy, ponechal si ale svůj izraelský pas. V roce 2003 dala FBI Mogileviče na seznam nejhledanějších zločinců. Zadržen byl až 24. ledna 2008 v Moskvě, oficiálně za daňové úniky, a po roce a půl ve vazbě a zaplacení kauce byl 24. července 2009 propuštěn. V roce 2009 se Mogilevič „probojoval“ do nechvalně známé špičky deseti nejhledanějších zločinců podle FBI.\n\n"}
{"id": "903394", "url": "https://cs.wikipedia.org/wiki?curid=903394", "title": "GBU-10 Paveway II", "text": "GBU-10 Paveway II\n\nGBU-10 PAVEWAY II je americká letecká laserem řízená bomba, která je založená na klasické bombě Mk. 84 o hmotnosti 2 000 liber (907 kg) s přidaným nosem pro vyhledávání značkovacího laseru s počítačovou řídicí jednotkou a řiditelnými aerodynamickými plochami (kormidly) pro řízení bomby. Zbraň patří do rodiny obdobných zbraní s označením PAVEWAY. Patří mezi tzv. „chytré bomby“. Bomba se používá od roku 1976 dodnes. V současné době je používána ozbrojenými složkami Spojených států amerických (USAF, US Navy a USMC), australským letectvem (Royal Australian Air Force) a letectvy několika států NATO.\n\nPumy GBU-10 se vyráběly v několika variantách, které se liší použitými křídly a zapalovači. Dle použité konfigurace se hmotnost bomby pohybuje od 2 055 liber (934 kg) do 2 103 liber (956 kg).\n\nBomby GBU-10 (podobně jako ostatní bomby označené PAVEWAY) jsou vyráběny zbrojařskými společnostmi Lockheed Martin a Raytheon. Společnost Raytheon zahájila výrobu poté, co zakoupila výrobní linku od společnosti Texas Instruments. Společnost Lockheed Martin se připojila ke kontraktu společnosti Raytheon během výpadku ve výrobě, který byl způsobený přemísťováním výroby z Texasu. Společnost Raytheon vyrábí zařízení Paveway II v Arizoně, Texasu a v Novém Mexiku. Lockheed Martin vyrábí zbraně v Pensylvánii.\n\nLaserem řízené bomby jsou často nazývány „chytré bomby“, protože jsou schopné padat na cíl po nebalistické dráze, ale navádějí se podle laseru, kterým je zamýšlený cíl označen. Specifikace vydané společností Raytheon pro soupravu Paveway II uvádějí, že 99% takto řízené munice dopadne na cíl s odchylkou do 3,6 stopy (1 m) oproti klasickým neřízeným bombám svržených za stejných podmínek, které v 99% případů dopadnou v okruhu 310 stop (94,5 m) kolem cíle.\n\nPro správnou funkci je nezbytné, aby byl zamýšlený cíl ozařován laserem z laserového značkovače, který může být umístěn na jiném letounu nebo ovládán pozemní obsluhou. Vyhledávací hlavice bomby se zaměří na značku tvořenou energií laseru, který se odráží od cíle.\n\nBomba nemá vlastní pohon. K cíli se pohybuje klouzavým pádem po odhození z dostatečné výšky, přičemž je tento pád řízen výklopnými řídicími plochami.\n\nJak společnost Lockheed Martin, tak i Raytheon vyvinuly verzi pumy GBU-10 s řízením pomocí GPS. Lockheed Martin nazývá tuto verzi DMLGB (Dual-Mode LGB) GPS/INS. Námořnictvo Spojených států pověřilo společnost Lockheed Martin v roce 2005 dalším vývojem tohoto zbraňového systému. GPS/INS verze zbraně společnosti Raytheon je známá pod označením GBU-50/B nebo také EGBU-10. Raytheon vyrábí tyto zbraně na export pro Královské letectvo.\n\n\n\n"}
{"id": "903396", "url": "https://cs.wikipedia.org/wiki?curid=903396", "title": "Sloup Proměnění Páně (Chrudim)", "text": "Sloup Proměnění Páně (Chrudim)\n\nSloup Proměnění Páně v Chrudimi se nachází na Resselově náměstí před kostelem Nanebevzetí Panny Marie. Je postaven v barokním slohu (stavba byla dokončena v roce 1732) a centrálním tématem je výjev Proměnění Páně. Zároveň je také sloupem morovým (byl vybudován po poslední morové epidemii v Českých zemích a obsahuje sochy protimorových patronů) a mariánským. Je chráněn jako kulturní památka České republiky.\n\nAč se morová epidemie v roce 1713 Chrudimi téměř vyhnula (je znám jediný zemřelý, dvacetiletý mladík František Zoubek), bylo rozhodnuto postavit sloup \"k ukrocení hněvu božího\" a \"ke cti a slávě Nejsvětějšího Salvátora\". Místo bylo vybráno podle toho, kde byli podle tradice v roce 1421 upáleni husité a pak také místní dominikáni. Smlouva byla sepsána 19. listopadu 1714, sloup měl postavit Giovanni Battista Bulla. Byl zamýšlen zhruba tak, jak stojí dnes, čili hlavním tématem mělo být Proměnění Páně s přidanými sochami dalších světců, měl ale obsahovat erb císařovny Eleonory a plánovalo se, že bude jehlanovitého tvaru, což bylo změněno v roce 1715 na oblakovitou spirálu (v dodatku ke smlouvě bylo Bullovi přidáno 150 zlatých za víc práce). Během příprav vzniklo několik modelů (modely vytvořili truhlář Martin Pešl a stavitel Jiří Quadroni), mezi kterými měl rozhodnout Jan Blažej Santini-Aichel. Ten ale modely zkritizoval a zhotovil vlastní model. Sochy byly již vytvářeny v škrovádském pískovcovém lomu. V roce 1719 byly vyhloubeny základy, které postavil Jiří Quadroni, a položen základní kámen, samotný sloup byl postaven v letech 1724–1732. Podíleli se na něm kromě G. B. Bully (který vytvořil pravděpodobně sochu Vincence Ferrerského) také Jan Pavel Čechpauer (předpokládaný autor soch Michaela a Panny Marie) a Ignác Rohrbach (předpokládaný autor soch Jana Nepomuckého a Ježíše). Je také možné, že sochu Panny Marie zhotovil Jiří František Pacák. Simona Šedová přisuzuje sochy sv. Šebestiána, sv. Michaela a sv. Kateřiny Ignáci Rohrbachovi. Stavbu sloupu financovalo město a přispěli také šlechtici (Millesimové, Kustošové ze Zubřího a z Lipky ad.). Kašny (zv. svatováclavské) byly vybudovány v letech 1842–1843, poté co byly zrušeny jiné kašny na náměstí.\n\nVe třech kvadrantech jsou při zemi kašny s chrliči v podobě lvích hlav. Na roubení kašen jsou čtyři sochy chlapců s rohy hojnosti. Ve čtvrtém kvadrantu pod sochou Panny Marie je oltář, na kterém bývaly při výjimečných příležitostech slouženy mše, a znak Svaté říše římské s písmenem C jako monogramem Karla VI.\n\nNad oltářem je ve výklenku socha Panny Marie, která je celá pozlacená a kolem hlavy má 12 hvězd. Její ústřední postavení čelem ke směru, odkud se nejčastěji přichází, ukazuje na mariánskou symboliku sloupu. Kolem sloupu ve výši Marie jsou sochy Jana Nepomuckého (s křížem v náručí a pěti hvězdami kolem hlavy), archanděla Michaela (ve výklenku, stojící na poraženém ďáblovi), Vincence Ferrerského (s mladým učedníkem), Kateřiny Alexandrijské (ve výklenku, s knihou a mečem), svatého Dominika, svatého Šebestiána (ve výklenku, probodaný šípy) a Aloise Gonzagy (s knihou v pravé ruce).\nO něco výše jsou sochy Františka z Pauly (s lebkou v levé ruce), Judy Tadeáše, Antonína Paduánského (s malým Ježíškem v náručí) a Františka z Assisi (v ruce s křížem s tělem Ježíše).\n\nStřední část sloupu zobrazuje Proměnění Páně. V souladu s biblickým textem obsahuje sochy učedníků Petra, Jakuba a Jana, starozákonních postav Mojžíše a Eliáše a Ježíše Krista. Na Ježíše však sestupuje Duch svatý jako holubice (jako při Ježíšově křtu).\n\nHorní část sloupu představuje oblak, ze kterého za doprovodu andělů sestupuje Bůh Otec (sloup je tedy také trinitární) s trojúhelníkovou svatozáří a se zeměkoulí v ruce.\n"}
{"id": "903397", "url": "https://cs.wikipedia.org/wiki?curid=903397", "title": "Institut Yamasa", "text": "Institut Yamasa\n\nInstitut Yamasa (japonsky: YAMASA言語文化学院 – Yamasa gengo bunka gakuin) je soukromá jazyková škola japonského jazyka v Okazaki v prefektuře Aiči v Japonsku. \n\nInstitut byl založen Nadací Hattori, neziskovou organizací založenou v roce 1919. Výuka byla zahájena v roce 1989. Škola si v poměrně krátké době vybudovala dobrou reputaci.\n\nKampus se nachází blízko stanice JR Okazaki.\n\nŠkola nabízí různé druhy kurzů, jak pouze jazykových tak i s výukou japonské kultury a krátkých výletů na zajímavá místa. \n\nHlavní kurzy jsou SILAC (krátkodobý kurz zaměřený na konverzaci) a AIJP (dlouhodobý, až dvouletý akademický kurz).\n\nBěhem léta na škole studuje přes 150 studentů. Od svého založení Yamasu navštívili studenti z více než 80 zemí.\n\nInstitut má také své vlastní studentské ubytovny a program pobytů v japonských rodinách v Okazaki a okolí.\n\n"}
{"id": "903405", "url": "https://cs.wikipedia.org/wiki?curid=903405", "title": "Hildegard Falck", "text": "Hildegard Falck\n\nHildegard Falcková (* 8. června 1949 Bad Münder am Deister) je bývalá německá atletka, běžkyně na střední tratě, olympijská vítězka v běhu na 800 metrů z roku 1972.\n\nDo světové špičky se dostala v roce 1971. V tomto roce se nejdříve stala halovou mistryní Evropy v běhu na 800 metrů a také vytvořila světový rekord na této trati časem 1:58,45. Na evropském šampionátu pod širým nebem v Helsinkách byla členkou stříbrné štafety SRN na 4 x 400 metrů. V následující sezóně zvítězila v olympijském finále běhu na 800 metrů a byla členkou západoněmecké štafety na 4 x 400 metrů, která vybojovala bronzovou medaili.\n\n"}
{"id": "903406", "url": "https://cs.wikipedia.org/wiki?curid=903406", "title": "Outta My Head (album)", "text": "Outta My Head (album)\n\nOutta My Head je debutové album finské zpěvačky jménem Diandra, po výhře v sérii finské verze Idolu (2012). Album vyšlo 6. července 2012 pod vydavatelstvím Universal Music Finland a umístila se v Finland Singles Chart.\n\nDebutový singl Diandry pojmenovaný \"Onko Marsissa lunta?\" vyšel jako bonusová skladba na albu. Druhý singl je titulní skladba \"Outta My Head\".\n\n"}
{"id": "903409", "url": "https://cs.wikipedia.org/wiki?curid=903409", "title": "Herbie Flowers", "text": "Herbie Flowers\n\nHerbie Flowers (* jako Brian Keith Flowers; 19. května 1938 Isleworth, Anglie) je britský baskytarista. V roce 1969 spoluzaložil skupinu Blue Mink, v letech 1976−1977 hrál v T. Rex a následovalo dlouholeté členství v kapele Sky. Rovněž spolupracoval s Davidem Bowiem; hrál na jeho albech \"Space Oddity\" (1969), \"Diamond Dogs\" (1974) a hrál také na albu \"Transformer\" (1972) od Lou Reeda, které Bowie produkoval. Hrál také na několika albech Eltona Johna; \"Tumbleweed Connection\" (1970), \"Madman Across the Water\" (1971) nebo \"A Single Man\" (1978). Spolupracoval například také s Bryanem Ferrym, Jeffem Waynem a Harry Nilssonem.\n\n"}
{"id": "903418", "url": "https://cs.wikipedia.org/wiki?curid=903418", "title": "Out in the Dark", "text": "Out in the Dark\n\nOut in the Dark (: עלטה) je izraelsko-palestinsko-americký hraný film z roku 2012, který režíroval Michael Mayer podle vlastního scénáře. Film popisuje milostný vztah palestinského studenta a izraelského právníka. Snímek byl v ČR uveden v roce 2013 na filmovém festivalu Febiofest pod názvem \"Ve tmě\".\n\nNimr je palestinský student psychologie, který bydlí s matkou a sourozenci v Ramalláhu. V noci tajně překračuje hranici do Tel Avivu, kde navštěvuje se svými přáteli gay bary. Jednou zde potká izraelského právníka Roye a zamilují se do sebe. Nimr získá stipendium na Telavivské univerzitě a díky studentskému vízu může překračovat hranice a stýkat se s Royem. Mosad chce Nimra využít jako donašeče mezi studenty, což odmítne, takže přijde o propustku. Nimrův bratr Nabil, který v domě tajně přechovává zbraně se náhodou dozví, že je gay, takže Nimr musí opustit rodinu a uteče do Izraele, kde se schovává u Roye. Když je u Nimrovy rodiny objeven sklad zbraní, pátrá po Nimrovi rovněž Mosad. Royovi se podaří zajistit Nimrovi nelegální útěk ze země a plánují, že se po několika týdnech setkají ve Francii. Roye však zatkne Mosad a Nimr odplouvá sám.\n"}
{"id": "903421", "url": "https://cs.wikipedia.org/wiki?curid=903421", "title": "Walk on Water", "text": "Walk on Water\n\nWalk on Water (tj. \"Kráčet po vodě\", hebrejsky \"ללכת על המים‎\") je izraelsko-švédský hraný film z roku 2004, který režíroval Eytan Fox. Film o agentovi Mosadu pátrajícím po bývalém nacistovi měl světovou premiéru na Berlínském mezinárodním filmovém festivalu 5. února 2004.\n\nEyal pracuje jako zabiják pro Mosad. Po návratu z mise v Istanbulu nalezne svou ženu mrtvou. Spáchala sebevraždu a zanechala mu dopis na rozloučenou. Po měsíci mu nadřízený Menachem zadá úkol podílet se na hledání bývalého nacisty Alfreda Himmelmana, který žil od války v Argentině a Mosad jej ztratil z dohledu. Jeho vnučka Pia se s rodiči nestýká a žije v kibucu v Izraeli. Za ní má na dovolenou přijet její bratr Alex. Eyal, který umí německy, se vydává za pracovníka turistické kanceláře, kterou si Pia najala, aby Alex mohl cestovat po Izraeli. Alex jede ke Galilejskému jezeru, kde si chce vyzkoušet chůzi po vodě, poté jedou k Mrtvému moři. O víkendu se k nim připojí i Pia a vyjdou si večer v Tel Avivu. Alex od číšníka zjistí adresu nočního podniku, kam se všichni vypraví. Protože se jedná o gay klub, Eyal se zde necítí dobře a odejde. Alex zde potká číšníka Rafika. Druhý den jedou do Bejt Džaly, protože Rafik je Arab. Eyal s Piou jdou ke Zdi nářků. Eyal má s Rafikem později konflikt kvůli ceně bundy, kterou si koupil Alex. Alex má Piu přesvědčit, aby přijela do Německa na otcovy narozeniny. Alex se teprve v Izraeli dozvídá, že jejich děd stále žije a kvůli tomu se Pia nepohodla s rodiči a žije v Izraeli. Alex se vrací zpět do Berlína. Mosad se díky odposlechu dozví, že Alfred Himmelman je v Německu a Eyal jede navštívit Alexe, aby s ním odejel na rodinnou oslavu. Alex Eyalovi ukazuje noční Berlín. Na stanici Alexanderplatz jsou napadeni třemi opilci a ukáže se, že Eayl umí německy a je ozbrojen. Na víkend jedou k Alexovým rodičům na oslavu. Zde se objeví rovněž Alfred Himmelman. Eayl jede za Menachem a dostane od něho pokyn Himmelmana zabít. Dozví se, že se nejedná o oficiální akci Mosadu, ale Menachovu pomstu. V době jeho nepřítomnosti ho Axel hledá a objeví, že pracuje jako agent. Eayl se vrací pozdě v noci s jedem, ale není schopen nemohoucího muže ve spánku zabít. Namísto něho Axel uzavře nemocnému přívod kyslíku a tak ho udusí. Po dvou letech jsou Eayl a Pia manželé a mají dítě.\n"}
{"id": "903422", "url": "https://cs.wikipedia.org/wiki?curid=903422", "title": "Yossi &amp; Jagger", "text": "Yossi &amp; Jagger\n\nYossi & Jagger (\"יוסי וג'אגר\") je izraelský hraný film z roku 2002, který režíroval Eytan Fox. Film popisuje vztah dvou vojáků v izraelské armádě. Snímek byl v ČR uveden na filmovém festivalu Febiofest v roce 2005. V roce 2012 bylo natočeno volné pokračování pod názvem \"Yossi\".\n\nVojenská jednotka se právě vrátila z nebezpečné hlídky podél izraelsko-libanonské hranice a musí vyhloubit jámu pro potraviny, které se během jejich nepřítomnosti zkazily ve skladu. Četař Yossi je obezřetný a mlčenlivý nadporučík. Poručík Lior přezdívaný \"Jagger\" miluje legraci a je jeho přesným opakem. Je do něho zamilovaná vojačka Goldie na základně a nikdo nemá podezření, že Jagger a Yossi jsou milenci. I když v izraelských ozbrojených silách už oficiálně homosexualita není problémem, vztah mezi dvěma důstojníky u stejné jednotky by nevyhnutelně vedl k jejich oddělení. Proto oba svůj vztah tají až do konce své služby. Před nasazením do akce zorganizují divokou party. Poté, co Yossiho hlídka marně čeká celou noc v záloze na teroristy, je vydán příkaz k ústupu. Teprve nyní vojáci zjistí, že sami upadli do léčky. Explodující výbušnina zabije Jaggera. Yossi nemůže ukázat svou bolest a na Jaggerově pohřbu se spolu se svými druhy setká s jeho rodiči. Všichni se domnívají, že jeho láskou byla vojačka Goldie.\n"}
{"id": "903423", "url": "https://cs.wikipedia.org/wiki?curid=903423", "title": "Yossi (film)", "text": "Yossi (film)\n\nYossi (hebrejsky \"הסיפור של יוס\") je izraelský hraný film z roku 2012, který režíroval Eytan Fox. Film volně navazuje na snímek \"Yossi & Jagger\" z roku 2002 a reflektuje liberální posun v oblasti homosexuality, ke kterému došlo v uplynulých deseti letech v izraelské armádě. Snímek byl v ČR uveden v roce 2013 na filmovém festivalu Febiofest.\n\nYossi Gutmann je kardiochirurg, který pracuje v Tel Avivu a ve svých 34 letech žije sám. Ani po 10 letech se nevyrovnal se ztrátou svého přítele Jaggra, který zahynul v armádě, a svou sexuální orientaci utajuje. Jednoho dne přijde do nemocnice na vyšetření pacientka Varda, která je Jaggrovou matkou. Odhodlá se Jaggrovy rodiče navštívit a říct jim o jejich někdejším vztahu. V práci si vezme dovolenou a odjede na Sinaj. Cestou vezme do auta skupinu mladých vojáků, kterým ujel autobus. Vojáci jedou odpočívat do Ejlatu a tak se nechá přemluvit, aby s nimi zůstal v hotelu. Jeden z nich, Tom, je otevřený gay, který se se svou orientací v armádě nijak netají a nikdo mu nezpůsobuje problémy. To Yossiho velmi překvapí. Během pobytu se sblíží a Yossi získá opět optimistický náhled na život.\n"}
{"id": "903427", "url": "https://cs.wikipedia.org/wiki?curid=903427", "title": "Alpharetta", "text": "Alpharetta\n\nAlpharetta je město v Fulton County ve státě Georgia ve Spojených státech amerických. Jedná se o severní předměstí Atlanty. V roce 2011 zde žilo 57 877 obyvatel.\n\nPodle sčítání v roce 2000 žilo ve městě 34 854 obyvatel a bylo v něm 13 911 domácností a 8 916 rodin. V roce 2011 žilo ve městě 28 210 mužů (48,7 %) a 29 667 žen (51,3 %). Průměrný věk obyvatel je 36 let.\n"}
{"id": "903433", "url": "https://cs.wikipedia.org/wiki?curid=903433", "title": "Svaz československých muzeí", "text": "Svaz československých muzeí\n\nSvaz československých muzeí (dále jen \"Svaz\") vznikl 28. 9. 1919 jako propojení muzejníků a Ministerstva školství a národní osvěty (MŠANO). Tvůrci Svazu se inspirovali ve Velké Británii, Německu nebo Francii, kde již podobné svazy existovaly. Mezi nimi například Museum Asociation (Velká Británie, vznik 1889), Deutscher Museumsbund nebo Office International de Museés.\n\nNa zahajovací schůzi promluvil jeden ze zakladatelů - Fridolín Macháček, který zde zároveň definoval cíle Svazu:\n\n\n\n\n\n\n\nPůvodně se Svaz jmenoval Svaz československých muzeí vlastivědných, ale aby mohl sdružovat i ostatní muzea, musel se přejmenovat pouze na Svaz československých muzeí.\n\nČlenství měla pouze česká a slovenská muzea a zpočátku nebyl o členství ve Svazu velký zájem. Po založení Svazu bylo členy jen asi 46 muzeí, do roku 1938 však tento počet vzrostl na 242 členských muzeí.\n\nSamotná správa se skládala z Výročních sjezdů, které měly na starosti například změny stanov nebo politiku Svazu. Muzejní rada měla exekutivní moc a členové rady byli voleni na základě výročních sjezdů. Rada měla předsedu, dva místopředsedy a 9 členů.\n\nDůvodem velkého nárůstu členů Svazu byly subvence, jež poskytovalo MŠANO. Svaz měl za úkol tyto subvence rozdělovat. Finanční podpora mohla být poskytnuta jen na akvizice, konzervaci a prezentaci. Muzea mohla získat subvence na základě revizí, jež prováděli členové Muzejní rady. Stanovily se revizní obvody, jimž byl přidělen tzv. \"svazový revizor\". Náplní revizí bylo zjišťovat:\n\n\n\n\n\n\n\n\n\n\n\n\n\n\n\n\n\n"}
{"id": "903436", "url": "https://cs.wikipedia.org/wiki?curid=903436", "title": "Seznam měst v Jordánsku", "text": "Seznam měst v Jordánsku\n\nToto je seznam měst v Jordánsku.\n"}
{"id": "903440", "url": "https://cs.wikipedia.org/wiki?curid=903440", "title": "Alston (Georgie)", "text": "Alston (Georgie)\n\nAlston je město v Montgomery County v americkém státě Georgie. V roce 2011 žilo ve městě 159 obyvatel. Alston patří do statistického celku Vidalia Micropolitan Statistical Area. Podle sčítání lidí v roce 2000, žilo v Alstonu 159 obyvatel, 63 domácností, a 44 rodin.\n\nPodle sčítání lidí v roce 2000, žilo ve městě 159 obyvatel, 63 domácností, a 44 rodin. V roce 2011 žilo ve městě mužů (47,8%), a 83 žen (52,2%). Průměrný věk obyvatele je 45 let.\n"}
{"id": "903450", "url": "https://cs.wikipedia.org/wiki?curid=903450", "title": "AnakreoN", "text": "AnakreoN\n\nAnakreoN je české vývojářské studio zabývající se tvorbou počítačových her. Vzniklo v roce 1997. Od roku 2004 studio nevydalo žádnou novou hru, ale stará se o dosud dokončené a vydané hry. Kromě Berušek tým vytvářel i textovou hru Karmín, která však nebyla dokončena.\n\n"}
{"id": "903451", "url": "https://cs.wikipedia.org/wiki?curid=903451", "title": "Ihor Belanov", "text": "Ihor Belanov\n\nIhor Ivanovyč Belanov, ukrajinsky Ігор Іванович Беланов, často psán i jako Igor Belanov (* 25. září 1960 Oděsa) je bývalý sovětský fotbalista ukrajinské národnosti.\n\nHrál na pozici ofenzivního záložníka. Roku 1986 získal Zlatý míč pro nejlepšího fotbalistu Evropy. S Dynamem Kyjev vybojoval v sezóně 1985/86 Pohár vítězů pohárů (byl nejlepším střelcem tohoto ročníku), dvakrát vyhrál sovětskou ligu (1985, 1986) a dvakrát sovětský pohár (1985, 1987), s reprezentací Sovětského svazu roku 1988 získal stříbrnou medaili na mistrovství Evropy, zúčastnil se s ní i mistrovství světa roku 1986, odehrál za ni celkem 33 zápasů a vstřelil 8 branek. Působení: SKA Oděssa (1979–1980), Čornomorec Oděsa (1981–1984), Dynamo Kyjev (1985–1989), Borussia Mönchengladbach (1989–1991), Eintracht Braunschweig (1990–1994), Čornomorec Oděssa (1995–1996), Metalurg Mariupol (1995–1997). Po skončení hráčské kariéry se vrhl na obchod a roku 2003 se stal majitelem švýcarského klubu FC Wil. Angažoval do trenérské pozice mj. i českého trenéra Tomáše Matějčka, proti čemuž se ale vzbouřili hráči. Belanov pak kvůli špatné atmosféře v klubu svou majoritu akcií raději prodal.\n\n\n"}
{"id": "903452", "url": "https://cs.wikipedia.org/wiki?curid=903452", "title": "Evropská federalistická strana", "text": "Evropská federalistická strana\n\nEvropská federalistická strana je proevropská, panevropská a federalistická politická strana prosazující další integraci EU a její federalizaci. Evropská federalistická strana byla založena 6. listopadu 2011 v Paříži spojením Europe United a Francouzské federalistické strany. Cílem strany je inspirovat všechny Evropany k podpoře evropského federalismu a účasti na volbách po celé Evropě.\n\nEFS má národní a regionální sekce v těchto zemích (označené hvězdičkou jsou oficiálně registrované):\n\nSvé zástupce má EFS i v dalších zemích Evropy, stejně, jako i mimo ni, a to ve Spojených státech a Číně.\n\nV roce 2011, na prvním Federálním shromáždění v Paříži byli zvoleni první dva spoluprezidenti – Pietro De Matteis a Yves Gernigon, místopředsedy Hélène Feo a Jan Van Arkel a pokladníkem Nico Segers.\n. V roce 2014 na druhém Federálním shromáždění v Římě vznikla Evropská rada v následujícím složení:\n\n\nV roce 2014, na prvním Federálním shromáždění v Bruselu byl zvolen prezidentem Pietro De Matteis a jako místopředseda Georgios Kostakos.\n\nPrvní kroky ke vzniku české sekce EFS byly podniknuty na jaře roku 2013. Zlomovým datem byl 27. duben, kdy se sešli čeští členové strany v Praze a vytvořili přípravný výbor s cílem registrace české sekce EFS jako politické strany.\n\nEFS byla předmětem řady článků a rozhovorů. Mimo jiné:\n\n"}
{"id": "903454", "url": "https://cs.wikipedia.org/wiki?curid=903454", "title": "Rudolf Walcher von Uysdal", "text": "Rudolf Walcher von Uysdal\n\nRudolf rytíř Walcher von Uysdal (1839 – 1917, Vídeň) byl dlouholetý ředitel Těšínské komory (Erzherzogliche Kammer) a významná osoba Rakousko-Uherského průmyslu ve Slezsku konce 19. století a na začátku 20. století.\n\nV Těšínské komoře pracoval nejprve jako úředník . V jejím čele stál od 70. let 19. století až do roku 1904. Dne 27. května 1899 obdržel čestné občanství města Těšín . Taktéž byl čestným občanem města Jablunkova.\n\nPo havárii v dolech Larische-Mönicha v roce 1894 inicioval vznik sebezáchranného přístroje, který by umožnil horníkům přežít než se k nim dostanou záchranáři, nebo než se jim podaří dostat k východu z dolu. Pro konstrukci přístroje pozval vídeňského doktora a vynálezce, profesora Gustava Gaertnera. Sebezáchranný přístroj dostal jméno Walcher-Gartner a byl v době monarchie vyráběn firmou Waldek, Wagner & Benda.\n"}
{"id": "903455", "url": "https://cs.wikipedia.org/wiki?curid=903455", "title": "Chloróza", "text": "Chloróza\n\nChloróza je příznak na listech rostliny. Chloróza může být způsobena biotickými i abiotickými činiteli. Některé typy chlorózy (vytváření typických znaků nebo zbarvených skvrn) mohou být typické pro některé patogeny. Poměrně často příčinou jsou ale nevyhovující podmínky pro růst. Chlorózy se mohou vyskytnout u všech zelených rostlin.\n\nblednička\n\nNedostatek nebo nadbytek živin a mikroprvků, ve většině případů dochází k chloróze. Nedostatek příjmu některých složek výživy rostlinou může být vyvolán chemickou nevyvážeností výživy, tedy nadbytkem jiné složky výživy (antagonistické vztahy) zhoršenou přijatelností v daném půdním substrátu (kyselost, zásaditost, jíl) nebo nevhodnou (silnou) vazbou živiny s jiným prvkem, či nízkou rozpustností dané látky v půdě anebo dlouhodobým nedostatkem vody, která je médiem pro transport živin.\nChlorózu obvykle vyvolává\nPro některé prvky je typický (obvyklý) určitý vzhled chlorotických listů, výskyt nebo způsob postupující chlorózy.\n\nZásaditost nebo kyselost půdního substrátu, která je pro danou rostlinu nevhodná. Vřesovištní rostliny obvykle nesnášejí zásadité prostředí a vápnomilné rostliny kyselé půdy.\nChlorózu způsobuje poškození rostlin suchem nebo přemokřením. Dlouhodobý vláhový deficit může způsobit chlorózu bez vadnutí listů. Nedostatek vláhy rovněž způsobuje omezení příjmu některých mikroprvků, jejichž nedostatek se projevuje chlorózou.\n\nDlouhodobý nadbytek vody způsobuje u rostlin chlorózu. Dochází k tomu několika mechanismy. Nadbytek vody v půdě omezuje množství půdního vzduchu a takové nevhodné půdní poměry (mimo jejich negativních dopadů na rostlinu) vedou v půdě k chemickým změnám (oxidační procesy jsou nahrazeny redukčními) a změnám kyselosti.\n\nChlorózu způsobuje přítomnost pro rostlinu toxických prvků nebo sloučenin, pro dané podloží přirozená (např. hadec) nebo vyvolaná antropogenním zásahem (např. použití agrochemikálie nebo ekologická havárie). Chloróza vzniká i při poškození rostlin ozónem.\n\nPříčinou chlorózy mohou být virová onemocnění, viroidy (např. zakrslost chryzantém), bakterie nebo houby (např.rez vejmutovková).\n\n"}
{"id": "903458", "url": "https://cs.wikipedia.org/wiki?curid=903458", "title": "Zinovij Davydov", "text": "Zinovij Davydov\n\nZinovij Samojlovič Davydov ( ) (28. dubna 1892, Černigov – 7. října 1957, Moskva) byl ruský sovětský spisovatel.\nDavydov se narodil v ukrajinském městě Černigov. V letech 1912 až 1917 studoval na univerzitě v Kyjevě na právnické a historicko-filologické fakultě a pak pokračoval ve studiu v Institutu dějin umění.\n\nJeho literárním debutem byla sbírka básní \"Ветер\" (1919, Vítr), brzy však začal psát historickou prózu pro dospělé i pro děti a mládež.\n\n\n\n"}
{"id": "903459", "url": "https://cs.wikipedia.org/wiki?curid=903459", "title": "Alto (Georgie)", "text": "Alto (Georgie)\n\nAlto je město v Banks County, Habersham County, Hall County, Georgia, Spojené státy americké. V roce 2011 žilo ve městě 1,174 obyvatel. Podle sčítání lidí v roce 2000, žilo v Alto 876 obyvatel, 304 domácností, a 227 rodin. území toho města zasahuje do 3 okresů.\n\nPodle sčítání lidí v roce 2000 žilo ve městě 876 obyvatel, 304 domácností, a 227 rodin. V roce 2011 žilo ve městě 626 mužů (53,3 %), a 548 žen (46,7 %). Průměrný věk obyvatele je 30 let.\n"}
{"id": "903461", "url": "https://cs.wikipedia.org/wiki?curid=903461", "title": "Třída Bob Hope", "text": "Třída Bob Hope\n\nTřída Bob Hope je třída transportních lodí pro přepravu vozidel typu Ro-Ro pomocných sil Amerického námořnictva. Třídu tvoří celkem sedm jednotek zařazených do služby v letech 1998–2003.\n\nKontrakt na stavbu první jednotky této třídy, s opcí na dalších šest, byl roku 1993 zadán loděnici Avondale Industries v New Orleansu (nyní Northrop Grumman Ship Systems). Všechny jednotky třídy byly do služby zařazeny v letech 1998–2003.\n\nJednotky třídy \"Bob Hope\":\nPlavidlo může přepravovat cca 1000 kolových vozidel a další náklad. K manipulaci s vozidly slouží záďová a boční nákladové rampy, které doplňují dva dvojité jeřáby o nosnosti 55 tun. Na zádi mají přistávací plochu pro vrtulník, nemají však hangár. Pohonný systém čtyři diesely Colt Pielstick 10 PC4.2 V. Lodní šrouby jsou dva. Nejvyšší rychlost dosahuje 24 uzlů.\n\n\"Bob Hope\" v roce 1999 dopravila tanky, bojová vozidla a další náklad sloužící misi v Kosovu. Plavidla třídy \"Bob Hope\" se rovněž podílela na dopravě nákladu sloužícího k provedení operace Irácká svoboda.\n"}
{"id": "903462", "url": "https://cs.wikipedia.org/wiki?curid=903462", "title": "Ambrose (Georgie)", "text": "Ambrose (Georgie)\n\nAmbrose je město v Coffee County, v Georgii, ve Spojených státech amerických. V roce 2011 žilo ve městě 380 obyvatel.\n\nPodle sčítání lidí v roce 2000 žilo ve městě 320 obyvatel, 129 domácností, a 74 rodin.\nV roce 2011 žilo v Ambrose přesně 190 mužů a 190 žen. Průměrný věk obyvatele je 32 let.\n"}
{"id": "903464", "url": "https://cs.wikipedia.org/wiki?curid=903464", "title": "Gigi", "text": "Gigi\n\nGigi je novela z roku 1944 francouzské spisovatelky Colette.\n\nGigi také může být:\n\n\n\n\n\n"}
{"id": "903465", "url": "https://cs.wikipedia.org/wiki?curid=903465", "title": "Inside My Head", "text": "Inside My Head\n\nInside My Head je třetí extended play album britské dubstepové skupiny Modestep. Vydáno bylo 24. dubna 2013. Je zdarma ke stažení na facebookové stránce skupiny.\n"}
{"id": "903466", "url": "https://cs.wikipedia.org/wiki?curid=903466", "title": "FBI v sukních", "text": "FBI v sukních\n\nFBI v sukních, původním názvem anglicky: \"Feds\", je americká filmová komedie z roku 1988 režiséra Daniela Goldberga s Rebeccou De Mornayovou a Mary Grossovou v hlavní roli. Snímek vypráví jednoduchý příběh dvou malých ambiciózních žen, které se rozhodly, že se stanou agentkami FBI a jsou pro to schopny a ochotny udělat cokoliv. Pohledná a fyzicky velmi zdatná blondýnka Ellie (Rebecca De Mornay) je bývalá příslušnice americké námořní pěchoty, Janis (Mary Gross) je typická nešikovná a fyzicky jen velmi málo zdatná intelektuálka s mnoha vysokoškolskými tituly. Obě dvě ženy se během velmi náročného šestnáctitýdeního výcviku společně spřátelí a vzájemně si pomáhají překonat všechny obtíže spojené s náročným programem studia na Akademii FBI, dělají to tak dobře, že překonají i všechny své mužské kolegy.\n"}
{"id": "903467", "url": "https://cs.wikipedia.org/wiki?curid=903467", "title": "Jan Padych", "text": "Jan Padych\n\nJan Padych (* 8. března 1954 Jeseník) je autorem příběhů z nejstaršího dávnověku i z velmi aktuální současnosti.\n\nNarodil se 8. 3. 1954 v lázeňském městě Jeseník. Mládí prožil v Havířově, od r. 1989 žije a pracuje v Ostravě. Po absolvování střední ekonomické školy pracoval v obchodních organizacích v kontrolních a řídících funkcích na krajské i podnikové úrovni. V porevolučních letech působil převážně v pojišťovnictví, v letech 1994-1995 také jako jazykový redaktor v knižním nakladatelstvích Optys v Opavě. Od r. 2006 pracuje v bezpečnostních agenturách.\n\nPublikovat začal v dospělém věku ojedinělými povídkami a fejetony (hlavně v Čs. rozhlasu). V roce 1988 vyhrál celostátní soutěž GENERACE 88 v oboru próza. Od r. 2001 členem Obce spisovatelů.\n\nV prvních porevolučních letech (1991 – 1992) psal velkoplošné články (eseje) do Ostravského večerníku. Zprvu pod pseudonymem Samuel Dan články („Současný démonismus“, „Padlý anděl Satan“, „Vděk starých bohů“), v nichž uplatnil své znalosti jak z prostředí křesťanských denominací, tak rovněž z okultní literatury. Později (1992 – 1993) vydával články již pod svým jménem a jejich obsah zaměřil především na pravěkou archeologii („Svědectví Býčí skály“, „O bronzových pokladech“, „Mystéria pravěkých nádob“). Následovaly knižní publikace (viz dále).\nV roce 2004 společně se synem Danielem založili nakladatelství (nakl. Daniel Padych), kde vydal román „Bouře ve sklenici piva – pojišťovácký román“. Kniha byla vybrána Českou televizí jako námět k natočení celovečerního filmu „Každý den karneval“ (2005) s Pavlem Zedníčkem v hlavní roli, dále s Jitkou Asterovou, Michalem Dlouhým a dalšími populárními herci. (Scénář k filmu zpracovali Martin Fahrner, Michal Josef Przebinda a Aleš Jurda). Další kniha v tomto rodinném nakladatelství vyšla v r. 2013 elektronicky (na www.padychbooks.com) pod názvem „Pravěké ženy a jejich velké tajemství“ (viz dále).\n\nJan Padych od mládí tíhnul k nejstarším dějinám a reáliím nejstarších kultur. Velmi se zajímal o starověké dějiny, také o pravěk střední Evropy. Odtud jeho zájem o nejstarší dějiny náboženství, včetně dějin magie a pověr. Vztah k pradávné historii vedl Jana Padycha k samostudiu. Své vědomosti doplňoval i dlouholetými diskusemi a korespondencí s odborníky. Jedním z nejvýznamnějších byl Profesor Rudolf Mertlík, klasický filolog, spisovatel, básník a překladatel, jeden ze zakladatelů Antické knihovny, se kterým se setkával v letech 1972 – 1985 (antická literatura, dějiny, reálie). Mnoho poznatků získal rovněž od PhDr. Jiřího Pavelčíka, CSc, archeologa a etnografa (1993 – 2009). Také od Mgr. Martina Golce Ph.D., archeologa a speleologa (2004 – 2008). \n\nNámět celovečerního filmu „Každý den karneval“, natočila Česká televize v r. 2005 podle knihy Jana Padycha: „Bouře ve sklenici piva – pojišťovácký román“ .\nObě nejdříve vydané publikace „Sibyla a démonismus“ a „Fotbalový generál“ se výrazně liší od pozdějších Padychových próz. Knížka o sibylské tradici byla původně určena pro vnitřní potřebu křesťanských skupin, ve kterých se autor v 80. letech angažoval (zpracována v r. 1986). Na druhé straně pak knižní hra „Fotbalový generál“ pro mladé příznivce kopané evokuje „intimní“ prožívání atmosféry velkých dramatických utkání slavných týmů z pozice fotbalového stratéga.\n\nSbírka novel „Krysa v hlavě“ (vznikla v letech 1988 – 1989) podává příběhy mladých lidí, je spojená postavou mladíka s přezdívkou „Brzda“. Ten se dostává do rozličných situací a stěží by kdokoliv dospělý a soudný souhlasil s řešeními, ke kterým se Brzda i jeho přátelé či nepřátelé uchylují. V tomto smyslu lze „Krysu v hlavě“ považovat za silně provokující. Provokující je i výtvarné provedení obálky (grafik Jiří Neuwirt). Jsou zde však popsány situace, se kterými se mnozí mladí lidé běžně setkávali nejen v závěru 80. let, do nichž byly příběhy zasazeny. Party, šikana, fašismus, satanismus, feťáctví, narkomanie... Kniha je prosycena revoltou mladých vůči dospělým, vůči těm nahoře, kteří mají všechno, zatímco oni nemají nic. A pokud se dospělí chovají amorálně, smířlivě ke špatnostem, sobecky, pokrytecky, mocensky, korupčně, závistivě a pokrytecky, pak mladí nemají chuť se chovat podle jejich výsostných přání, třeba i za cenu sebezničení... Hlavní těžiště knihy spočívá v novele „Lámání křížů“. Brzda je zde členem party metalových satanistů, přitom udržuje styky se svými přáteli, evangelíky. Jako přesvědčený satanista a feťák se uchyluje ke všelijakým akcím, někdy dokonce i velmi morbidním. Když se mu pak začne stupňovat jeho krize (kterou nazývá „krysa“) a začíná to být víc než vážné, rozhodne se s feťáctvím skončit. To ale znamená radikální rozchod se satanskou partou, což ale není vůbec jednoduché, spíše naopak... Jednotlivé příběhy jsou psány zajímavě, škoda jen, že z nakladatelství vyšel text značně narušený. Přesto byla v následujících letech po knížce sháňka.\n\nRomán z konce doby bronzové „Z pravěkých ság – Nesmrtelný“ sice využívá reálie pravěké kultury podolské a topografii okolí dnešního Brna a Moravského krasu (včetně světoznámé lokality Býčí skály), avšak autor si zde nekladl za cíl rekonstrukci konkrétních historických událostí. Kromě toho, že příběh je nesmírně poutavý, nalezneme zde řadu mytologických symbolů a jinotajů, které se týkají nejen konce doby bronzové (matriarchát, amazonismus, lidští bohové a jiné.) Hlavní postavou příběhu je mladík jménem Kalanis. Dostává se do situací, které jsou pro něho zprvu nepochopitelné, neboť nezná svůj skutečný původ. Důležitý je i jeho citový vztah k dívce, kterou považuje za svoji pokrevní sestru a bojí se, že by mohl být krutě potrestán za incest. V krajině se stupňuje napětí mezi nejmocnějšími náčelníky a schyluje se ke kruté válce. Kalanis se v tomto sporu stal velmi důležitou osobou a záhy poznal, na které straně je jeho pravé místo. Padychův pravěký román je laděný hodně dobrodružně a záhadně, obsahuje legendy, lásku, nenávist, přátelství i zradu. Výsledek kruté války zjevně symbolizuje definitivní vítězství patriarchálních idejí nad pozůstatky prastarých matriarchálních tradic.\n\nV románu „Bouře ve sklenici piva – pojišťovácký román“ autor patřičně využil své zkušenosti z praxe pojišťováka. Jsou zde znamenitě odpozorované situace a charaktery. Příběh je vylíčený velmi barvitě. Je zasazený do současné Ostravy, ale klidně se mohl odehrát v kterémkoliv jiném městě. Hlavním hrdinou je pojišťovák Pavel Jilemnický, který se vlivem seskupení několika značně nepříznivých náhod dostane do značných finančních potíží a jeho rodině hrozí vystěhování z panelákového bytu. Klienti zrušili smlouvy a jemu tak náhle narostly značné závazky. Jeho kontakty i stávající klienty se rozhodla převzít jeho kolegyně z pojišťovny, což se jí vydatně dařilo s pomocí ředitele, se kterým udržovala poměr. Kromě vysokých dluhů tak Pavel přicházel ještě o své zdroje příjmů. Další potíž na sebe nedala dlouho čekat v podobě policejního vyšetřování kvůli pojistnému podvodu, který nezpůsobil. Kromě toho měl Pavel také několik známostí, které udržoval jaksi „na hraně“, neboť mu záleželo na udržení rodiny. Zajímavě je podán nenaplněný vztah s těžce nemocnou kráskou Irenou, která s ním později komunikovala mobilními zprávami jako odněkud z jiného světa. Svoji velkou (hlavně finanční) krizi Pavel nakonec ustál, třebaže řešení v žádném případě neodpovídalo jeho představám. Nutno říct, že příznivý obrat nastal především díky jeho snaze o udržení rodiny. Žádná z postav románu není vylíčena jako vysloveně zlá. Pokud došlo ke kolizi či intrikám, vždy byly i negativní projevy motivovány a dají se jaksi lidsky pochopit. Hlavně je to román o touhách a nadějích. Kdo po ničem netouží, zpravidla se také ničeho dobrého nedočká... Román posloužil jako námět pro celovečerní film České televize „Každý den karneval“ s Pavlem Zedníčkem v hlavní roli (2005).\n\nPadychův román „Čas vlků“ zavede čtenáře do konce doby kamenné před 7 tisíci lety, kdy pravěkou jižní Moravu plně ovládali neolitičtí zemědělci, v zemi ještě zůstávaly početně slabší klany předchozí mezolitické lovecké populace. Příběh je zasazený do prostředí světoznámých pravěkých lokalit na Znojemsku (Těšetice-Kyjovice a Hluboké Mašůvky), také do Moravského krasu (Býčí skála). Z textu je patrná velmi dobrá znalost pravěkých reálií. Příběh je psán zajímavě, je plný dramatických událostí, intrik, prastarých pověr, nepřátelství, lásky, závisti i zrady. Není zde nouze o legendy a zkazky. Krajinu ovládaly šamanky v čele s lidskou bohyní Prabábou Itšarvou, a to někdy i za cenu velmi krutých perzekucí. Je zákonité, že tato nadvláda není zdaleka všemi přijímána pokorně, zejména některými muži, ale určité nebezpečí hrozí také od klanu lovců, hlavně od dívky, která sama aspirovala na post lidské bohyně. Hlavním hrdinou je mladý muž Čarš, původně pastevec a strážce, který se poté, když zcela náhodou zabrání únosu Prabábiny vnučky, stane významným mužem a jeho společenské postavení se vydatně změní. Čarš byl původně přiženěn do skupinového manželství, kde už předtím žili jeho dva starší bratři s trojicí sester z jiného klanu. Tu nejmladší (a nejhezčí) si přivlastnil nejstarší bratr a zbývající dvě, mezi kterými si mohl vybrat, ho nepřitahovaly. Proto se takříkajíc ohlížel jinam, třebaže to kvůli prastarým zvykům přinášelo značná rizika. A protože byl pohledný a charismatický, neměl o známosti nouzi a dokonce si takto vybudoval kariéru stavitele posvátných kůlů. Chtělo to určitý čas, než si v citové oblasti učinil pořádek. A právě to způsobilo, že se spolu se svojí milou dopustili neodpustitelného provinění, které muselo být odčiněno nejvyšší obětí, neboť byl znesvěcený jeden z velkých mýtů. Shodou okolností k tomu došlo v době, kdy se blížil svátek mrtvých a situace v krajině se velmi dramatizovala. Původní pořádky se nedařilo udržovat ani magickými hrozbami, ani nejkrutějším terorem. Rozuzlení se očekávalo od velkého svátku i za tu cenu, že si mrtví předkové někoho odvedou, jak se podle pověstí a zkazek stávalo v dřívějších dobách. A velký svátek skutečně přinesl určitá řešení. A nutno dodat, že zrovna taková nikdo ze zainteresovaných nečekal.\n\nPojednání „Pravěké ženy a jejich velké tajemství“ se velmi liší od všech předchozích Padychových publikací. Autor zde zajímavým a neotřelým způsobem popisuje pravěká období od konce doby ledové po začátek doby železné. Mnohé čtenáře tento stručný obraz pravěkých dějin bezpochyby velmi překvapí. Věnuje se zde i takovým tématům jako například svět mužů kontra svět žen, tajné ženské společnosti, amazonismus, sibyly, svatá svatba, orgie, kulty plodnosti. Také odívání žen a jejich zdobivosti, stavbám velkých neolitických domů atd. Málokdo jistě ví, že střední Evropa nikdy nebyla žádnou zapadlou končinou v hlubokých pralesích, nýbrž zde byly kontakty s těmi nejvyspělejšími civilizacemi, do jejichž osudů lidé z našich zemí také kdysi výrazně zasáhli. V textu jsou připomenuty lokality jako Molpír, Býčí skála, Domica, Myšia Horka, Gánovce, Barca, Štramberk. Podrobně se zde věnuje i velmi staré pověře o sexuálních útocích nočních démonů (sukuba a inkubus), s jejímiž projevy se lze setkat ještě i dnes. Tyto zážitky byly odjakživa spojovány s magií a čarodějnictvím a tudíž autor tento fenomén posuzuje podle dnešního stavu magického poznání ( tzv. psychologického modelu). Celé pojednání o pravěkých ženách nelze chápat ani jako propagaci herezí nebo novopohanství, ani feminismu či dokonce čarodějnictví nebo magie, ba ani moderních poznatků hlubinné psychologie, dosahovaných pomocí prostředků psychotropního šamanismu. Své hlavní motivy autor shrnul v samotném závěru. Jeho zájem spočíval pouze ve snaze vnést trochu světla do šera dávných věků i do temnot nejtemnějších...\n\nŠestidílný román z konce doby halštatské pod názvem Prastará tajemství (1. Syn významného, 2. Drtící palice, 3. Strážci ohňů, 4. Jestřábí děvka, 5. Příchod neznámého, 6. Hněv předků) autor pojal jako dobrodružný a mysteriózní příběh. Střední Evropa v 6. století př. n. l. Velmožská vrstva bohatne a ostatní obyvatelstvo chudne. Na hradištích a dvorcích se střídají kupecké karavany, putující po tzv. Jantarové stezce. Kupci přivážejí všelijaké luxusní zboží a odvádějí si zástupy budoucích otroků. Pořádají se nákladné hostiny, hrdinské zpěvy o předcích, velkolepé velmožské pohřby. A tehdy ze stepí od Dunaje i od Černého moře přicházejí loupeživé oddíly i armády velmi bojeschopných jezdců, kočovných pastevců, které zlákala vidina poměrně snadné kořisti. Místní klany a kmeny, ovládané elitními vrstvami bojovníků, a navíc často ještě vnitřně i z vnějšku znesvářené, nemají schopnost patřičně vzdorovat početným a skvěle organizovaným nájezdům. Když navíc ziskuchtiví velmoži se nezřídka přidávají i k drancujícímu nepříteli. A tehdy vezmou věc do rukou moudří svatí muži, kteří si velmi dobře uvědomují příčiny. Připomínají si prastaré bohy, jejichž rituály jsou nesmírně kruté. Avšak účel v jejich očích tyto prostředky posvěcuje. Svá velká tajemství mají i svaté ženy. Také ony dokáží hodně překvapit a zasáhnout do osudů živých i mrtvých. Hlavní hrdinové románu, okolnostmi vtažení do her mocných, musejí nezřídka podstoupit krutý boj o život a svobodu. Také o svoji čest a hrdost. V příběhu není nouze o hrdinské činy, ani o zradu. Vedle zarytého nepřátelství v něm nalezneme také přátelství na život a na smrt. Rozhodně i lásku, velmi silnou a plnou rozporů. Lásku s poněkud jiným završením, než bývá obvyklé. Některá místa, kde se odehrává děj tohoto šestidílného příběhu čtyř hlavních postav, velmi připomínají některé významné pravěké lokality z doby halštatské i historické události s nimi spojené (např. Molpír na Slovensku, Býčí skála a Krumlovský les na Moravě, Biskupin v Polsku).\n\nRomán „Bankéři z pergoly“ je hlavně o tom, jak to může dopadnout, když se do podnikání pustí bohémové a dobrodruzi. Psal se rok 1992, nedlouho po Sametové revoluci. Na společném podnikání se dohodne skupina kamarádů, kterým nejenom schází patřičné vlohy, ale také mají své zažité představy o „pečených holubech“. Není tedy divu, že u nich dochází k pořádným průšvihům. Dneska se kdekdo podiví a jistě i s chutí zasměje, co tehdy bylo možné. Ale taková už přece byla ta takzvaná „zlatá doba raného kapitalismu“. Příběh party kamarádů je tak trochu o divoké privatizaci, výrazném fenoménu porevolučních let. Hlavně však o tom, jak by se podnikat rozhodně nemělo.\n\nAutor pravěkých románů ve své knížce „Náš archaický svět“ předkládá řadu svých esejů a článků, které sepsal za období téměř 25 let. V závěru přidává také úryvky z pravěkého románu „Prastará tajemství“ s poukazem na dobu halštatskou, do které byl děj příběhu zasazen. Obsah knížky bezpochyby překvapí mnohé čtenáře neobvykle podaným obrazem pravěkých dějin (od konce doby kamenné po začátek doby železné. Zejména však autor sleduje jeden velmi závažný motiv dějin od nejzazšího pravěku až hluboko do doby historické, který se výrazně zaznamenal kromě jiného i na vývoji náboženství , a to v nesmírně krutém zápasu matriarchálních a patriarchálních idejí, který mnohem později vyústil v neblaze proslulé hony na čarodějnice. Také se zde dobereme k tématům jako svět mužů kontra svět žen, tajné společnosti, amazonky, orgie, kulty plodnosti, odívání žen, stavby velkých neolitických domů atd.\n\nSborník „Příběhy z pravěku a ze současnosti“ předkládá čtenáři úryvky z autorových románů a novel. Jedná se o tři romány z pravěku a tři knihy ze současnosti.\n\nKnížka „Machrovat by se nemělo“ přináší minipovídky (nejen) o machrování. Motto: Machrovat by se opravdu nemělo, ale na co pak chcete tak zvesela vzpomínat až do pozdního věku?\n\nSborník „Vojna je krásná a každému ji přeji“ minipovídky z vojenského života\n\nKnížka \"Starý pes, co dělal kariéru\" minipovídky - naše vzpomínky nám nikdo nevezme ani nezakáže\n\n\"Sibyla a démonismus\" (1991, vydalo nakl. Petit družstva Sampex Ostrava), ISBN 80-900082-3-2)\n\n\"Fotbalový generál\" (1995, vydalo nakl. Optys v Opavě), ISBN 80-85819-28-7)\n\n\"Krysa v hlavě\" (1996, vydalo nakl. Sena v Ostravě), ISBN 80-86004-00-7)\n\n\"Z pravěkých ság – Nesmrtelný\" (2000, vydalo nakl. Alpress ve Frýdku Místku), ISBN 80-7218-385-0)\n\n\"Bouře ve sklenici piva\" – pojišťovácký román (2004, vydalo nakl. Daniel Padych v Ostravě), ISBN 80-903492-1-8)\n\n\"Čas vlků\" (2007, vydalo nakl. Alfa Publishing v Praze), ISBN 978-80-86851-70-9)\n\n\"Pravěké ženy a jejich velké tajemství\" (2013, vydalo nakl. Daniel Padych v Ostravě), ISBN 978-80-903492-2-3)\n\n\"Prastará tajemství, díl 1., Syn významného\" (2016, vydalo Nakladatelství Daniel v Ostravě)\n\n\"Prastará tajemství, díl 2., Drtící palice\" (2016, vydalo Nakladatelství Daniel v Ostravě)\n\n\"Prastará tajemství, díl 3., Strážci ohňů\" (2016, vydalo Nakladatelství Danie v Ostravě)\n\n\"Prastará tajemství, díl 4., Jestřábí děvka\" (2016, vydalo Nakladatelství Daniel v Ostravě)\n\n\"Prastará tajemství, díl 5., Příchod neznámého\" (2016, vydalo Nakladatelství Danie v Ostravě)\n\n\"Prastará tajemství, díl 6., Hněv předků\" (2016, vydalo Nakladatelství Daniel v Ostravě)\n\nBankéři z pergoly (2017, vydalo Nakladatelství Daniel v Ostravě)\n\nNáš archaický svět (2017, vydalo Nakladatelství Daniel v Ostravě)\n\nPříběhy z pravěku a ze současnosti (2017, vydalo Nakladatelství Daniel v Ostravě)\n\nMachrovat by se nemělo (2017, vydalo Nakladatelství Daniel v Ostravě)\n\nVojna je krásná a každému ji přeji (2017, vydalo nakladatelství Daniel v Ostravě)\n\nStarý pes, co dělal kariéru (2018, vydalo nakladatelství Daniel v Ostravě)\n\nPrastará tajemství - Příběh Býčí skály (2018, vydalo Dědictví národů o.s.)\n\n- Martin Pilař: Románový obraz životních poměrů panujících na Moravě v době pravěku – Autor pracoval na přípravě knihy celých 7 let – MS Den 21. 2. 2001\n\n- Tomáš Pavlica: Zajímavé čtení o pravěku – Nové knihy 32/33, ročník 41, 15.8.2001\n\n- Daniela Pilařová: prozaik Jan Padych čte ve čtvrtek ze své knihy – Britské listy 6.6.2002\n\n- Hrdina románu se dostal až na frýdecký zámek – Frýdeck-Místecko MS Deník 26.10.2004\n\n- René Stejskal: Román popisuje zážitky pojišťovacího agenta – Frýdecko-Místecko a Třinecko, 20.10.2004\n\n- Milan Švihálek: Spisovatel Jan Padych – Moravský Homér neexistoval, MS Deník 16.4.2005\n\n- Břetislav Uhlář: Pavel Zedníček si zahraje na Ostravsku pojišťováka – MS Deník 26.7.2005\n\n- Napsal roli pro Zedníčka – Jižní listy, Ostrava, 2/2006\n\n- Padych vydal další román – Právo, 28.6.2007\n\n- Na čem pracuji? Jan Padych, spisovatel – MS Deník, 1.2.2010\n\n- Pravěk, to jsou především lidé, nikoliv pouhé věci a kultury – Archeologie Moravy a Slezska 2015\n\n- Libor Martínek: Spisovatel historické prózy - bruntalsky.denik.cz/zpravy_region/dejiny-literatury-na-bruntalsku-xcii-2015\n\n- Břetislav Uhlář: Prastará tajemství z doby halštatské - MS Deník, 13.9.2016\n\n- Čs.rozhlas Ostrava – Machrovat by se nemělo (rozhovor) 10.9.2017\n\n- Aleš Honus: Vyšel nový román spisovatele Jana Padycha – Právo 25.10.2018\n\n- Čs.rozhlas Ostrava-O románu Prastará tajemství-Příběh Býčí skály (rozhovor) 21.9.2018\n\n- Knihcentrum Ostrava-O prastarých tajemstvích (videorozhovor)-Youtube-7.11.2018\n\n- Martin Jiroušek: Ostravské stopy-O svém vztahu k městu hovoří spisovatel Jan Padych - MFDnes  19.1.2019\n\n- Martin Jiroušek: Lidé obcházeli bary jako pojišťován Pavel, vzpomíná Padych-IDNES 27.1.2019\n\n- Martin Jiroušek: Landek je pro Ostravu jako Říp pro Čechy-5plus2-25.1.2019\n\n- Martin Jiroušek: Literární příběh musí přinášet něco nového, jinak postrádá smysl, říká spisovatel Jan Padych-OSTRAVAN 1.2.2019\n\n"}
{"id": "903473", "url": "https://cs.wikipedia.org/wiki?curid=903473", "title": "Sata Rallye Acores 2013", "text": "Sata Rallye Acores 2013\n\nSata Rallye Acores 2013 byla 4. soutěž European Rally Championship 2013. Soutěž měla 19. šotolinových zkoušek, které se konaly 25. - 27. dubna 2013. První zkouška byla naplánována na čtvrtek v 17:29 SEČ, ale byla zrušena kvůli podmínkám.\n\nSata Rally Acores se jela jako 48. ročník. Soutěž začala ve čtvrtek druhou rychlostní zkouškou, kterou ovládl Polák Robert Kubica. Ve čtvrtek se jela 1. etapa a měla 4 rychlostní zkoušky (1 zrušena), které měřily 24,50km. V pátek se jela 2. etapa a měla 8 rychlostních zkoušek (1 zrušena), které měřily 94,51 km. Závěrečná 3. etapa se jela v sobotu a měla 7 rychlostních zkoušek a měřily 100,91 km. Celkově soutěž měla 219,92 km.\n\n"}
{"id": "903476", "url": "https://cs.wikipedia.org/wiki?curid=903476", "title": "Ryan Lewis", "text": "Ryan Lewis\n\nRyan Lewis (* 25. března 1988) je americký hudební producent, hudebník, režisér videoklipů, fotograf, grafik a DJ. V současné době sídlí v Seattlu. Kromě svého vlastního alba \"Instrumentals\", také produkoval Macklemorova alba \"The VS. EP\" (2009) a \"The Heist\" (2012). V roce 2006 se přes internetovou hudební síť Myspace spřátelil s rapperem Macklemorem a brzy poté se stali úspěšnou dvojicí. Lewis nahrával, produkoval, mixoval všechny skladby a také režíroval videoklipy a navrhl reklamní grafiky pro singly „Same Love“, „Thrift Shop“, „And We Danced“, „Otherside (Remix)“, „Can't Hold Us“, „Irish Celebration“, „My Oh My“, „Victory Lap“, „The Town“ a „White Walls“.aha\n\nNavštěvoval střední školu Ferris Spokane ve Washingtonu a absolvoval Roosevelt High School v Seattlu. Vystudoval Washingtonskou univerzitu - obor komparativní historie myšlenek. V raném věku hrál na kytaru v rockové kapele, než se dostal do audio produkce. U Lewise rostla vášeň pro výrobu a fotografování současně kolem 15 let. Stal se profesionálním fotografem a v létě roku 2006 začal fotit pro Macklemora , i přes to, že ho to nebavilo. Díky tomu se stali velmi dobrými přáteli.\n\nDne 27. listopadu 2009 Lewis produkoval první ze svých dvou extended play s Macklemorem. Oba umělci se sešli v zimě roku 2008 a začasli pracovat na EP. Hlavní nápad extended play bylo vyzkoušet nové hudební směry od současných kapel jako Arcade Fire či Red Hot Chili Peppers. Některé písně jsou založeny na násilí, zneužívání drog a boje o moc, což vysvětluje negativní účinky, které mají rappeři na děti. V žebříčku iTunes se EP umístilo na 7. místě v kategorii hip hop.\n\nTéměř po roce vydání prvního extended play se Lewis s Macklemorem rozhodli reagovat na hudební recenze a vyjádření vůči EP. Cílem redux bylo přinést nové remixované verze písní s novými špičkovými umělci. Například Jake One vytvořil remix skladby „Crew Cuts“ přidáním více instrumentálních a basových tónů. Se všemi novými remixy Lewis cítil povinnost udělat také remix, a proto se rozhodl předělat píseň „Vipasanna“.\n\nDne 28. srpna 2012 Macklemore a Lewis vydali album The Heist. Album debutovalo na 2. místě na Billboard Charts a na v kategorii R&B/Hip-Hopová alba a nejlepší rapová alba. V prvním týdnu se prodalo přes 78 tisíc kopií. Album se také umístilo na první příčce v žebříčku iTunes Digital Albums. \"The Heist\" také obdrželo více než milion přehrání na SoundCloud, více než 350 milionů zobrazení na YouTube a následně padesát vyprodaných koncertů ve Spojených státech a Kanadě.\n\nNa 56. předávání hudebních cen Grammy, konaném v lednu 2014, získal společně s Macklemorem čtyři ocenění, a to za nejlepší nováčky, nejlepší rapové album (\"The Heist\"), nejlepší rapový počin a nejlepší rapovou píseň (obě za singl \"Thrift Shop\").\n\n\n\n"}
{"id": "903478", "url": "https://cs.wikipedia.org/wiki?curid=903478", "title": "Charles Friedek", "text": "Charles Friedek\n\nCharles Michael Friedek (* 26. srpna 1971 Gießen, Hesensko) je bývalý německý atlet, mistr světa, halový mistr světa a halový mistr Evropy v trojskoku.\n\nNejvětší úspěchy své kariéry získal v roce 1999. Na halovém MS v japonském Maebaši jako jediný ve finále překonal sedmnáctimetrovou hranici a výkonem 17,18 metru vybojoval zlatou medaili. V letní sezóně uspěl rovněž na světovém šampionátu v Seville, kde si výkonem 17,59 m vyrovnal osobní rekord z roku 1997 a stal se mistrem světa. Třetí zlatý úspěch vybojoval v roce 2000 na evropském halovém šampionátu v belgickém Gentu, kde titul získal v novém osobním maximu 17,26 m.\n\nJeho pozdější kariéru narušila série zdravotních problémů. Již na Letních olympijských hrách 2000 v Sydney ve finále skončil bez jediného platného pokusu. Těsně pod stupni vítězů, na 4. místě skončil v roce 2001 na halovém MS v Lisabonu, kde o bronzovou medaili přišel až v poslední sérii. O cenný kov ho připravil Brit Jonathan Edwards, který před šestou sérií figuroval na čtvrté pozici. Ve druhé a čtvrté sérii shodně doskočil do vzdálenosti 17,12 m, zatímco Friedek ve třetí sérii skočil o jediný centimetr dál. V poslední sérii se však Edwards zlepšil na 17,26 m a tímto výkonem si zajistil stříbrnou medaili. V témže roce rezignoval kvůli zranění na možnost, obhajovat titul mistra světa na světovém šampionátu v Edmontonu.\n\nPosledního medailového úspěchu dosáhl v roce 2002 na ME v atletice v Mnichově, kde ve finále prohrál jen se Švédem Christianem Olssonem a získal stříbrnou medaili.\n\n"}
{"id": "903482", "url": "https://cs.wikipedia.org/wiki?curid=903482", "title": "Cumming", "text": "Cumming\n\nCumming může být:\n\n"}
{"id": "903483", "url": "https://cs.wikipedia.org/wiki?curid=903483", "title": "Kanton Sainte-Livrade-sur-Lot", "text": "Kanton Sainte-Livrade-sur-Lot\n\nKanton Sainte-Livrade-sur-Lot ( ) je francouzský kanton v departementu Lot-et-Garonne v regionu Akvitánie. Tvoří ho čtyři obce.\n\n"}
{"id": "903484", "url": "https://cs.wikipedia.org/wiki?curid=903484", "title": "Alamo", "text": "Alamo\n\nAlamo může být:\n\n"}
{"id": "903485", "url": "https://cs.wikipedia.org/wiki?curid=903485", "title": "Kanton Villeréal", "text": "Kanton Villeréal\n\nKanton Villeréal ( ) je francouzský kanton v departementu Lot-et-Garonne v regionu Akvitánie. Tvoří ho 13 obcí.\n\n"}
{"id": "903486", "url": "https://cs.wikipedia.org/wiki?curid=903486", "title": "Porsche Tennis Grand Prix 2013 – ženská dvouhra", "text": "Porsche Tennis Grand Prix 2013 – ženská dvouhra\n\nDo soutěže ženské dvouhry na tenisovém turnaji Porsche Tennis Grand Prix 2013 nastoupilo dvacet osm hráček. Nejvýše nasazenou tenistkou byla Ruska Maria Šarapovová, která figurovala na druhém místě žebříčku WTA.\n\nTitul v soutěži dvouhry obhájila Maria Šarapovová, která ve finále přehrála čínskou světovou pětku a druhou nasazenou Li Na ve dvou sadách 6–4 a 6–3. K finanční prémii si vítězka připsala také vůz Porsche 911.\n\nČtyři nejvýše nasazené hráčky měly volný los do druhého kola.\n\n"}
{"id": "903487", "url": "https://cs.wikipedia.org/wiki?curid=903487", "title": "Kanton Villeneuve-sur-Lot-Nord", "text": "Kanton Villeneuve-sur-Lot-Nord\n\nKanton Villeneuve-sur-Lot-Nord ( ) je francouzský kanton v departementu Lot-et-Garonne v regionu Akvitánie. Tvoří ho dvě obce.\n\n"}
{"id": "903488", "url": "https://cs.wikipedia.org/wiki?curid=903488", "title": "Ambrose", "text": "Ambrose\n\nAmbrose může být:\n\n"}
{"id": "903489", "url": "https://cs.wikipedia.org/wiki?curid=903489", "title": "Kanton Villeneuve-sur-Lot-Sud", "text": "Kanton Villeneuve-sur-Lot-Sud\n\nKanton Villeneuve-sur-Lot-Sud ( ) je francouzský kanton v departementu Lot-et-Garonne v regionu Akvitánie. Tvoří ho šest obcí.\n\n"}
{"id": "903490", "url": "https://cs.wikipedia.org/wiki?curid=903490", "title": "Alto", "text": "Alto\n\nAlto může znamenat:\n\n"}
{"id": "903491", "url": "https://cs.wikipedia.org/wiki?curid=903491", "title": "Kanton Cancon", "text": "Kanton Cancon\n\nKanton Cancon ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903494", "url": "https://cs.wikipedia.org/wiki?curid=903494", "title": "Kanton Castillonnès", "text": "Kanton Castillonnès\n\nKanton Castillonnès ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903495", "url": "https://cs.wikipedia.org/wiki?curid=903495", "title": "Live at the N.E.C.", "text": "Live at the N.E.C.\n\nLive at the N.E.C. je druhé koncertní album britské rockové skupiny Status Quo. Nahráno bylo 14. května 1982 v National Exhibition Centre (zkratka N.E.C.) v Birminghamu. Album vyšlo v květnu 1984 u vydavatelství Vertigo Records. Ještě v říjnu 1982 vyšel singl „Caroline“ (na B-straně byla „Dirty Water“), obě skladby byly nahrány při tomto koncertě a později vyšly na tomto albu.\n\n"}
{"id": "903496", "url": "https://cs.wikipedia.org/wiki?curid=903496", "title": "Grand Prix de SAR La Princesse Lalla Meryem 2013 – ženská dvouhra", "text": "Grand Prix de SAR La Princesse Lalla Meryem 2013 – ženská dvouhra\n\nDo soutěže ženské dvouhry na tenisovém turnaji Grand Prix de SAR La Princesse Lalla Meryem 2013 nastoupilo třicet dva hráček. Obhájkyní titulu byla pátá nasazená Nizozemka Kiki Bertensová, která vypadla ve čtvrtfinále se španělskou tenistkou Lourdes Domínguezovou Linovou.\n\nSoutěž dvouhry vyhrála šestá nasazená Italka Francesca Schiavoneová, když ve finále zdolala Lourdes Domínguezovou Linovou po hladkém dvousetovém průběhu 6–1 a 6–3.\n\n\n"}
{"id": "903499", "url": "https://cs.wikipedia.org/wiki?curid=903499", "title": "BRD Năstase Țiriac Trophy 2013 – mužská dvouhra", "text": "BRD Năstase Țiriac Trophy 2013 – mužská dvouhra\n\nDo soutěže mužské dvouhry na tenisovém turnaji BRD Năstase Țiriac Trophy 2013 nastoupilo dvacet osm hráčů. Obhájcem titulu byl druhý nasazený Francouz Gilles Simon, kterého v semifinále vyřadil český tenista Lukáš Rosol.\n\nSoutěž dvouhry vyhrál nenasazený hráč Lukáš Rosol, který ve finále zdolal Španěla Guillerma Garcíu Lópeze ve dvou setech 6–3 a 6–2. Na okruhu ATP Tour si tak připsal první singlový titul kariéry.\n\nČtyři nejvýše nasazení měli volný los los do druhého kola.\n\n"}
{"id": "903502", "url": "https://cs.wikipedia.org/wiki?curid=903502", "title": "Phil Woods", "text": "Phil Woods\n\nPhil Woods (2. listopadu 1931 Springfield, Massachusetts, USA – 29. září 2015) byl americký jazzový saxofonista, klarinetista a hudební skladatel. Jeho manželkou byla vdova po saxofonistovi Charlie Parkereovi Chan Parker. Od roku 1954 vydává alba pod svým jménem; na různých z nich hráli například Donald Byrd, Tommy Flanagan nebo Philly Joe Jones. Na řadě alb hrál rovněž jako sideman; jde například o alba Rona Cartera, Lalo Schifrina, Dizzy Gillespieho, Billa Evanse nebo Kennyho Burrella. V roce 2007 získal ocenění NEA Jazz Masters; sedmkrát byl nominován na cenu Grammy, čtyřikrát ji získal.\n"}
{"id": "903503", "url": "https://cs.wikipedia.org/wiki?curid=903503", "title": "Audenge", "text": "Audenge\n\nAudenge je francouzská obec v departementu Gironde v regionu Akvitánie. V roce 2009 zde žilo 5 813 obyvatel. Je centrem kantonu Audenge.\n\n"}
{"id": "903504", "url": "https://cs.wikipedia.org/wiki?curid=903504", "title": "Cosi je ve vzduchu", "text": "Cosi je ve vzduchu\n\nCosi je ve vzduchu, ve francouzském originále Après mai (tj. \"Po květnu\") je francouzský hraný film z roku 2012, který režíroval Olivier Assayas podle vlastního scénáře s částečnými autobiografickými prvky. Film popisuje osudy mladých lidí ve Francii po květnových událostech. Snímek měl světovou premiéru na Mezinárodním filmovém festivalu v Benátkách 3. září 2012, v ČR byl uveden na filmovém festivalu Febiofest v roce 2013 pod názvem \"Something in the Air\".\n\nPříběh začíná v létě 1971. Čtyři spolužáci z lycea na pařížském předměstí se pravidelně účastní demonstrací a bojů v Paříži proti CRS. Jednou v noci polepí a posprejují školu. Jako jeden z účastníků je zjištěn Jean-Pierre. Jeho přátelé proto zorganizují odvetnou akci proti hlídačům, z nichž jeden je zraněn. Spolužáci po skončení školy odjíždějí s levicovými filmaři odjíždějí mimo Paříž a pak pokračují do Florencie, kde se jejich cesty rozdělují. Gilles se vrací do Francie studovat umění, Christophe jede s novou přítelkyní do Afghánistánu točit levicově angažované filmy. Po čase se opět setkávají. Gilles pracuje pro otce, který je producentem televizních filmů, Jean-Pierre pracuje v levicové tiskárně, Christophe má stále revoluční radikální ideály, jejich názory se rozcházejí.\n"}
{"id": "903509", "url": "https://cs.wikipedia.org/wiki?curid=903509", "title": "TýTý 2012", "text": "TýTý 2012\n\nVyhlášení 22. ročníku ankety TýTý 2012 se konalo 27. dubna 2013 v Divadle na Vinohradech. Večerem provázel Karel Šíp a přímým přenosem jej od 20 hodin vysílala Česká televize.\n"}
{"id": "903510", "url": "https://cs.wikipedia.org/wiki?curid=903510", "title": "Okresní podnik bytového hospodářství", "text": "Okresní podnik bytového hospodářství\n\nOkresní podnik bytového hospodářství nebo v hlavním městě Praze Obvodní podnik bytového hospodářství (ve zkratce OPBH) bylo uskupení, jež v socialistickém Československu spravovalo domy v socialistickém vlastnictví. Vzniklo k 1. lednu 1959 přetvořením z do té doby existujících bytových a domovních správ. Jednotlivé vzniknuvší podniky byly doplněny i četami pro drobnou údržbu bytového majetku. Podnik měl na starosti předávání přidělených prostor nájemníkům, udržování domovního fondu ve způsobilém stavu a zároveň zabezpečoval provoz výtahů v domě či provoz zařízení dodávajících teplo a teplou užitkovou vodu. Dále vedl evidenci a konal pravidelné prohlídky domovního fondu. Po výstavbě nových domů je přebíral do své správy a současně se vyjadřoval k adaptacím, rekonstrukcím a modernizacím prováděným v bytech. Pečoval o udržování pořádku a čistoty v domech i v přilehlých chodnících, dvorech či vnitroblocích. V jednotlivých objektech zajišťoval provozuschopné zařízení civilní obrany, pečoval o dodržování domovního řádu a zásad socialistického soužití v domech. Vybíral (a případně též vymáhal) poplatky za užívání bytů i nebytových prostor a současně vybíral i za služby spojené s užíváním těchto prostor.\n"}
{"id": "903512", "url": "https://cs.wikipedia.org/wiki?curid=903512", "title": "Barcelona Open Banco Sabadell 2013 – mužská dvouhra", "text": "Barcelona Open Banco Sabadell 2013 – mužská dvouhra\n\nDo soutěže mužské dvouhry na tenisovém turnaji Barcelona Open Banco Sabadell 2013 nastoupilo čtyřicet osm hráčů. Dvojnásobným obhájcem titulu byl druhý nasazený Španěl Rafael Nadal.\n\nRekordní osmý titul z barcelonské antuky a třetí trofej v řadě získal Rafael Nadal, když si ve finále poradil s krajanem a turnajovou čtyřkou Nicolásem Almagrem ve dvou sadách .\n\nVšech šestnáct nasazených mělo volný los do druhého kola.\n\n"}
{"id": "903513", "url": "https://cs.wikipedia.org/wiki?curid=903513", "title": "Grant Green", "text": "Grant Green\n\nGrant Green (6. června 1935 St. Louis, Missouri, USA − 31. ledna 1979 New York City, New York, USA) byl americký jazzový kytarista a hudební skladatel. Svou první nahrávku nahrál v roce 1959 jakožto člen skupiny Jimmyho Forresta. Od roku 1961 měl vlastní kapelu a rovněž nahrával pod svým jménem pro Blue Note Records, kde vydal více než dvacet alb. Mimo to nahrál několik alb pro jiná vydavatelství (Verve Records, Cobblestone Records, Kudu Records). Rovněž hrál na albech jiných hudebníků, mezi které patří Herbie Hancock, Jimmy Smith, Lou Donaldson nebo Stanley Turrentine.\n"}
{"id": "903515", "url": "https://cs.wikipedia.org/wiki?curid=903515", "title": "Mount Adagdak", "text": "Mount Adagdak\n\nMount Adagdak (610 m n. m.) je pleistocénní stratovulkán na severovýchodním konci ostrova Adak Island v Aleutských ostrovech na Aljašce. Nachází se asi 15 km severoseverovýchodně od největšího aleutského města Adak a 1,4 km jižně od mysu Cape Adagdak, podle kterého jej agentura United States Geological Survey (USGS) v roce 1948 pojmenovala. Hora leží přes lagunu Andrew Lagoon od další sopky Mount Moffett (1 196 m).\n\n"}
{"id": "903518", "url": "https://cs.wikipedia.org/wiki?curid=903518", "title": "Andernos-les-Bains", "text": "Andernos-les-Bains\n\nAndernos-les-Bains je francouzská obec v departementu Gironde v regionu Akvitánie. V roce 2009 zde žilo 11 043 obyvatel.\n\n"}
{"id": "903519", "url": "https://cs.wikipedia.org/wiki?curid=903519", "title": "Lou Donaldson", "text": "Lou Donaldson\n\nLou Donaldson (* 1. listopadu 1926 Badin, Severní Karolína, USA) je americký jazzový altsaxofonista. Počátkem padesátých let spolupracoval s Miltem Jacksonem, Gene Ammonsem a Thelonious Monkem a od roku 1952 měl vlastní skupinu. vydal několik desítek alb pod svým jménem a spolupracoval s umělci, jako byli Jimmy Smith, Dr. Lonnie Smith, Art Blakey, Sam Jones nebo Blue Mitchell. V roce 2012 byl uveden do North Carolina Music Hall of Fame a v následujícím roce získal ocenění NEA Jazz Masters.\n"}
{"id": "903520", "url": "https://cs.wikipedia.org/wiki?curid=903520", "title": "Kanadská hokejová reprezentace do 18 let", "text": "Kanadská hokejová reprezentace do 18 let\n\nKandská hokejová reprezentace do 18 let je výběrem nejlepších kanadských hráčů ledního hokeje v této věkové kategorii. Od roku 2002 se účastní mistrovství světa do 18 let. Tým je řízen Kanadským svazem ledního hokeje, který je členem Mezinárodní hokejové federace.\n\n"}
{"id": "903522", "url": "https://cs.wikipedia.org/wiki?curid=903522", "title": "Mumlavský důl", "text": "Mumlavský důl\n\nMumlavský důl (německy \"Mummel Tal\") je údolí v západních Krkonoších.\n\nMumlavský důl leží východně od Harrachova. Převažující orientace a klesání dna probíhá ve směru východ – západ. Ohledně směrového členění je významnější pouze esovité zakroucení v jeho západní části. Je úzký a asi 4,5 kilometru dlouhý, sevřený prudkými svahy. Horní konec zaujímá pramenná mísa řeky Mumlavy pod Labskou loukou, na dolní konec navazuje rozšiřující se Harrachovská kotlina. Z geomorfologického hlediska se důl nachází v celku Krkonoše a podcelku Krkonošské hřbety přičemž sám tvoří hranici mezi okrsky Český hřbet a Slezský hřbet. V jižním svahu (přiléhají Lysá hora, Plešivec a Ptačinec) se nenacházejí žádná boční údolí. Severní svah (přiléhá Kamenec a Luboch) je členitější se dvěma významnějšími bočními údolími. Mumlavský důl se nachází na území Krkonošského národního parku.\n\nOsou Mumlavského dolu protéká řeka Mumlava, která má v jeho horním zakončení svou pramennou mísu. Mumlava samotná vzniká v lokalitě nazývané Krakonošova snídaně, kde se nachází soutok dvou zdrojnic – Velké a Malé Mumlavy. Významnější přítoky má Mumlava pouze ze severního směru (Vosecký potok, Lubošská bystřina). Samotný tok Mumlavy je specifický a zajímavý překonáváním četných skalních prahů přičemž největší z nich tvoří v dolním zakončení údolí turisticky atraktivní Mumlavský vodopád.\n\nTok Mumlavy sleduje po celé délce údolí neveřejná asfaltová komunikace s modře značenou turistickou trasou KČT 1801 spojující Harrachov se Špindlerovým Mlýnem. Komunikace se v lokalitě Krakonošova snídaně dělí přičemž severní větev vede k Vosecké boudě a jižní obsluhuje přilehlé svahy. Ve stejném místě křižuje modře značenou trasu žlutě značená trasa 7307 spojující Rokytnici nad Jizerou s Voseckou boudou a Tvarožníkem.\n\nV Mumlavském dole se žádné významnější stavby nenacházejí, jen v dolním zakončení u Mumlavského vodopádu stojí Mumlavská bouda a v lokalitě Krakonošova snídaně srub informačního centra KRNAP.\n"}
{"id": "903527", "url": "https://cs.wikipedia.org/wiki?curid=903527", "title": "Šiatorská Bukovinka", "text": "Šiatorská Bukovinka\n\nŠiatorská Bukovinka je obec na Slovensku, v okrese Lučenec v Banskobystrickém kraji v Cerové vrchovině. V roce 2013 zde žilo 315 obyvatel. Území obce sousedí s Maďarskem. Na katastrálním území obce se nachází zřícenina hradu Šomoška a Národní přírodní rezervace Šomoška.\n\nObec se nachází v jižní části okresu Lučenec, který patří do Banskobystrického kraje. Leží v horní části potoka Belina a Bukovinského potoka nedaleko státní hranice s Maďarskou republikou. Na katastru obce leží vrch Karanč, nejvyšší hora Cerové vrchoviny.\n"}
{"id": "903533", "url": "https://cs.wikipedia.org/wiki?curid=903533", "title": "BRD Năstase Țiriac Trophy 2013 – mužská čtyřhra", "text": "BRD Năstase Țiriac Trophy 2013 – mužská čtyřhra\n\nDo soutěže mužské čtyřhry na tenisovém turnaji BRD Năstase Țiriac Trophy 2013 nastoupilo šestnáct dvojic. Obhájcem titulu byl švédsko-rumunský pár Robert Lindstedt a Horia Tecău, který nestartoval společně. Lindstedt zvolil účast na souběžně probíhajícím barcelonském turnaji.\n\nTurnajovou trofej vyhrála nejvýše nasazená bělorusko-rumunská dvojice Max Mirnyj a Horia Tecău, která ve finále zdolala česko-rakouský pár Lukáš Dlouhý a Oliver Marach po rovnocenném rozdělení prvních dvou setů 4–6, 6–4, až v rozhodujícím supertiebraku [10–6].\n\n\n"}
{"id": "903534", "url": "https://cs.wikipedia.org/wiki?curid=903534", "title": "Stipa-Caproni", "text": "Stipa-Caproni\n\nStipa-Caproni (někdy označován též jako Caproni Stipa) byl italský experimentální dvoumístný jednomotorový středoplošník, který navrhl v roce 1932 konstruktér Luigi Stipa. Jednalo se prakticky o první funkční letadlo na principu reaktivního pohonu. Letadlu se pro jeho vzhled přezdívalo v tisku \"Létající sud\" () nebo \"Létající tunel\" ().\n\nLetadlo na tomto principu navrhl v roce 1893 český průkopník letectví Gustav Victor Finger. Nepodařilo se mu ale nikdy získat dostatek prostředků k praktickým pokusům.\n\nStipa navrhl na základě Bernouliho principu nový druh pohonu letadla. Nejprve se konstrukcí zabýval teoreticky. Posléze italské ministerstvo letectví rozhodlo o stavbě prototypu. Stavbou byla pověřena firma Caproni. Motor de Havilland Gipsy III s vrtulí byl umístěn ve válcovém tunelu. První zkušební let byl proveden 7. října 1932. Poté prototyp převzalo italské královské letectvo a provedlo s ním řadu testovacích letů. Během nich se potvrdil Stipův předpoklad, že umístění motoru do tunelu zvýší jeho účinnost. Oceňována byla stabilita letu a mimořádně nízká přistávací rychlost (68 km/h). Letadlo ale nebylo příliš obratné. Letectvo se tedy rozhodlo v dalším vývoji tohoto letounu nepokračovat.\n\nKonstrukce letadla, ale měla přímý vliv na vývoj druhého proudového letounu na světě Caproni-Campini N.1.\n\nV roce 1998 byla v Austrálii postavena replika letadla ve zmenšeném měřítku (3/5 původní velikosti). V říjnu 2001 byly provedeny dva lety o délce přibližně 600 m a výšce letu asi 6 m. Další lety s touto replikou už nebyly uskutečněny.\n\n\n\n\n"}
{"id": "903537", "url": "https://cs.wikipedia.org/wiki?curid=903537", "title": "Adams Seamount", "text": "Adams Seamount\n\nAdams Seamount (-39 m n. m.) je podmořská sopka v centrální části Tichého oceánu. Nachází se na Pitcairnské horké skvrně asi 90 km jihovýchodně od Pitcairnova ostrova a 145 km jihozápadně od Hendersonova ostrova. Jedná se o mohutnou podmořskou horu zvedající se do výše 3 500 m ode dna oceánu asi 25 km jihozápadně od další velké podmořské sopky Bounty Seamount.\n\n"}
{"id": "903539", "url": "https://cs.wikipedia.org/wiki?curid=903539", "title": "Abdullah Ibrahim", "text": "Abdullah Ibrahim\n\nAbdullah Ibrahim (* 9. října 1934 Kapské Město) je jihoafrický jazzový klavírista, saxofonista a hudební skladatel. Začínal v druhé polovině padesátých let jako člen skupiny The Jazz Epistles. V roce 1962 se přestěhoval do Evropy a počátkem sedmdesátých let zpět do Afriky, kde konvertoval k Islámu. Nahrál řadu alb a je autorem hudby k filmům \"Chocolat\" (1988) a \"S'en fout la mort\" (1990). Umístil se na 96. příčce v anketě Největší Jihoafričané podle SABC3. Jeho dcera Jean Grae působí jako hiphopová zpěvačka.\n\n"}
{"id": "903540", "url": "https://cs.wikipedia.org/wiki?curid=903540", "title": "Krakonošova snídaně", "text": "Krakonošova snídaně\n\nKrakonošova snídaně (německy \"Rübezahls Frühstücks Halle\") je lokalita v západních Krkonoších.\n\nKrakonošova snídaně se nachází na katastru Rokytnice nad Jizerou a území Krkonošského národního parku mezi Lysou horou a Lubochem ve východním zakončení Mumlavského dolu na dně pramenné mísy řeky Mumlavy. Samotná řeka v tomto místě vzniká soutokem dvou zdrojnic – Malé a Velké Mumlavy. Nachází se zde rozcestí turistických tras, na kterém se kříží modře značená turistická trasa 1801 z Harrachova do Špindlerova Mlýna a žlutě značená trasa 7307 z Rokytnice nad Jizerou na Voseckou boudu. Je zde odpočinkové místo s lavičkami, informačními panely a dřevěným srubem, ve kterém od června do září funguje informační centrum správy Krkonošského národního parku. Podle pověsti nese lokalita název proto, že zde Krakonoš snídává před tím, než se vydá na dlouhou obchůzku hor.\n"}
{"id": "903544", "url": "https://cs.wikipedia.org/wiki?curid=903544", "title": "Barcelona Open Banco Sabadell 2013 – mužská čtyřhra", "text": "Barcelona Open Banco Sabadell 2013 – mužská čtyřhra\n\nDo soutěže mužské čtyřhry na tenisovém turnaji Barcelona Open Banco Sabadell 2013 nastoupilo šestnáct dvojic. Obhájcem titulu byla polská dvojice Mariusz Fyrstenberg a Marcin Matkowski, kterou ve čtvrtfinále vyřadil španělský pár David Marrero a Fernando Verdasco.\n\nSoutěž čtyřhry vyhrála nenasazená rakousko-brazilská dvojice Alexander Peya a Bruno Soares, která ve finále přehrála švédsko-kanadské turnajové trojky Roberta Lindstedta s Danielem Nestorem po rovnocenném rozdělení prvních dvou sad 5–7 a 7–6, až v supertiebreaku poměrem míčů [10–4].\n\n\n"}
{"id": "903546", "url": "https://cs.wikipedia.org/wiki?curid=903546", "title": "Veronica Donovanová", "text": "Veronica Donovanová\n\nVeronica Donovanová je advokátkou k smrti odsouzeného Lincolna Burrowse v seriálu \"Útěk z vězení\", kde ji představuje Robin Tunney. \nLincoln Burrows byl neoprávněně odsouzen k smrti za vraždu viceprezidenta a Veronika se snaží vypátrat důkazy, které by svědčily v jeho nevinu. \nTo se ovšem nelíbí takzvané Společnosti, což je skupina velmi významných lidí, kteří pomocí falešných důkazů dostali Lincolna za mříže a snaží se dostat i Veroniku a to se jim nakonec také podaří.\n"}
{"id": "903548", "url": "https://cs.wikipedia.org/wiki?curid=903548", "title": "Kanton Fumel", "text": "Kanton Fumel\n\nKanton Fumel ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903549", "url": "https://cs.wikipedia.org/wiki?curid=903549", "title": "Porsche Tennis Grand Prix 2013 – ženská čtyřhra", "text": "Porsche Tennis Grand Prix 2013 – ženská čtyřhra\n\nDo soutěže ženské čtyřhry na tenisovém turnaji Porsche Tennis Grand Prix 2013 nastoupilo šestnáct dvojic. Obhájcem titulu byl český pár Iveta Benešová a Barbora Záhlavová-Strýcová, který nestartoval společně. Benešová se turnaje nezúčastnila. Záhlavová-Strýcová se na dvorce vrátila po půlročním dopingovém trestu v páru s Němkou Julia Görgesovou. V úvodním kole podlehly americko-slovenské dvojici Liezel Huberová a Janette Husárová.\n\nSoutěž čtyřhry ovládl německý pár startující na divokou kartu Mona Barthelová a Sabine Lisická, který ve finále přehrál americko-indickou dvojici Bethanie Matteková-Sandsová a Sania Mirzaová ve dvou sadách 6–4 a 7–5.\n\n\n"}
{"id": "903550", "url": "https://cs.wikipedia.org/wiki?curid=903550", "title": "Kanton Monclar", "text": "Kanton Monclar\n\nKanton Monclar ( ) je francouzský kanton v departementu Lot-et-Garonne v regionu Akvitánie. Tvoří ho devět obcí.\n\n"}
{"id": "903551", "url": "https://cs.wikipedia.org/wiki?curid=903551", "title": "Kanton Monflanquin", "text": "Kanton Monflanquin\n\nKanton Monflanquin ( ) je francouzský kanton v departementu Lot-et-Garonne v regionu Akvitánie. Tvoří ho 12 obcí.\n\n"}
{"id": "903552", "url": "https://cs.wikipedia.org/wiki?curid=903552", "title": "Kanton Bouglon", "text": "Kanton Bouglon\n\nKanton Bouglon ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903553", "url": "https://cs.wikipedia.org/wiki?curid=903553", "title": "Adatara", "text": "Adatara\n\nAdatara ( , 1 718 m n. m.) je masivní stratovulkanický komplex nacházející se na japonském ostrově Honšú asi 15 km jihozápadně od města Fukušima. Komplex je tvořený skupinou překrývajících se bazalto-andezitových stratovulkánů a lávových dómů vzniklých ve více fázích před 550 000 roky. Adatara postupně překrývá vulkanické struktury sopky Azuma ležící severněji. Nejvyšším bodem komplexu je stratovulkán Minowa-jama, avšak aktivním centrem je v současnosti jižněji položený Tecu-zan. V okolí aktivního kráteru se nacházejí četné fumaroly a horké prameny. Erupce v roce 1900 si vyžádala 72 obětí na životech z řad horníků pracujících v dole na síru.\n\n"}
{"id": "903554", "url": "https://cs.wikipedia.org/wiki?curid=903554", "title": "Kanton Castelmoron-sur-Lot", "text": "Kanton Castelmoron-sur-Lot\n\nKanton Castelmoron-sur-Lot ( ) je francouzský kanton v departementu Lot-et-Garonne v regionu Akvitánie. Tvoří ho sedm obcí.\n\n"}
{"id": "903555", "url": "https://cs.wikipedia.org/wiki?curid=903555", "title": "Kanton Duras", "text": "Kanton Duras\n\nKanton Duras ( ) je francouzský kanton v departementu Lot-et-Garonne v regionu Akvitánie. Tvoří ho 15 obcí.\n\n"}
{"id": "903557", "url": "https://cs.wikipedia.org/wiki?curid=903557", "title": "Kanton Lauzun", "text": "Kanton Lauzun\n\nKanton Lauzun ( ) je francouzský kanton v departementu Lot-et-Garonne v regionu Akvitánie. Tvoří ho 15 obcí.\n\n"}
{"id": "903559", "url": "https://cs.wikipedia.org/wiki?curid=903559", "title": "Kanton Marmande-Est", "text": "Kanton Marmande-Est\n\nKanton Marmande-Est ( ) je francouzský kanton v departementu Lot-et-Garonne v regionu Akvitánie. Tvoří ho 10 obcí.\n\n"}
{"id": "903560", "url": "https://cs.wikipedia.org/wiki?curid=903560", "title": "Kanton Marmande-Ouest", "text": "Kanton Marmande-Ouest\n\nKanton Marmande-Ouest ( ) je francouzský kanton v departementu Lot-et-Garonne v regionu Akvitánie. Tvoří ho pět obcí.\n\n"}
{"id": "903561", "url": "https://cs.wikipedia.org/wiki?curid=903561", "title": "Grand Prix de SAR La Princesse Lalla Meryem 2013 – ženská čtyřhra", "text": "Grand Prix de SAR La Princesse Lalla Meryem 2013 – ženská čtyřhra\n\nDo soutěže ženské čtyřhry na tenisovém turnaji Grand Prix de SAR La Princesse Lalla Meryem 2013 nastoupilo šestnáct dvojic. Obhájcem titulu byl česko-ruský pár Petra Cetkovská a Alexandra Panovová, který se turnaje nezúčastnil.\n\nVítězem čtyřhry se stala třetí nasazená maďarsko-lucemburská dvojice Tímea Babosová a Mandy Minellaová, která ve finále zdolala chorvatsko-francouzské turnajové čtyřky Petrou Martićovou s Kristinou Mladenovicovou ve dvou setech 6–3 a 6–1.\n\n\n"}
{"id": "903562", "url": "https://cs.wikipedia.org/wiki?curid=903562", "title": "Kanton Meilhan-sur-Garonne", "text": "Kanton Meilhan-sur-Garonne\n\nKanton Meilhan-sur-Garonne ( ) je francouzský kanton v departementu Lot-et-Garonne v regionu Akvitánie. Tvoří ho osm obcí.\n\n"}
{"id": "903564", "url": "https://cs.wikipedia.org/wiki?curid=903564", "title": "Kanton Le Mas-d'Agenais", "text": "Kanton Le Mas-d'Agenais\n\nKanton Le Mas-d'Agenais ( ) je francouzský kanton v departementu Lot-et-Garonne v regionu Akvitánie. Tvoří ho devět obcí.\n\n"}
{"id": "903565", "url": "https://cs.wikipedia.org/wiki?curid=903565", "title": "Kanton Seyches", "text": "Kanton Seyches\n\nKanton Seyches ( ) je francouzský kanton v departementu Lot-et-Garonne v regionu Akvitánie. Tvoří ho 15 obcí.\n\n"}
{"id": "903566", "url": "https://cs.wikipedia.org/wiki?curid=903566", "title": "Kanton Tonneins", "text": "Kanton Tonneins\n\nKanton Tonneins ( ) je francouzský kanton v departementu Lot-et-Garonne v regionu Akvitánie. Tvoří ho pět obcí.\n\n"}
{"id": "903568", "url": "https://cs.wikipedia.org/wiki?curid=903568", "title": "Kanton Ustaritz", "text": "Kanton Ustaritz\n\nKanton Ustaritz ( ) je francouzský kanton v departementu Pyrénées-Atlantiques v regionu Akvitánie. Tvoří ho devět obcí.\n\n"}
{"id": "903569", "url": "https://cs.wikipedia.org/wiki?curid=903569", "title": "Jasper Johns", "text": "Jasper Johns\n\nJasper Johns (* 15. května 1930 Augusta, Georgie, USA) je americký malíř a grafik. Patří k nejvýznamnějším žijícím americkým výtvarníkům. Je jedním ze inspirátorů americké větve pop artu, určité období jeho díla je nazýváno neo-dada.\n\nNarodil se v Augustě v americkém státě Georgie. Když se rodiče rozvedli, žil se svými prarodiči z otcovy strany v Allendale v sousední Jižní Karolíně. Po čase se vrátil k matce a nevlastnímu otci, s nimiž žil v Sumteru rovněž v Jižní Karolíně. Zde také v roce 1946 maturoval. V letech 1947–1948 studoval umění na University of South Carolina. Nato se přestěhoval do New Yorku, kde v letech 1948–1949 navštěvoval kurzy v Parsons School of Design. Roky 1951–1953 prožil na vojně. První rok strávil na základně Fort Jackson v Jižní Karolíně, kde založil kulturní centrum. Během korejské války byl půl roku nasazený v Japonsku ve městě Sendai.\n\nV roce 1953 se vrátil do New Yorku. Nechal se zapsat na Hunter College on the G. I. Bill do kurzů pro veterány. Už první den ale prodělal nervové zhroucení a rozhodl se v dalším studiu nepokračovat. Získal zaměstnání v knihkupectví Marboro Books, které se zabývalo prodejem knih o umění. Zde se seznámil s o pět let starším malířem Robertem Rauschenbergem. Od roku 1954 mu pomáhal při aranžování výloh obchodních domů. Rauschenberg ho uvedl do okruhu lidí jako byli tanečník a choreograf Merce Cunningham a hudební skladatelé Morton Feldman a John Cage. Zvláště posledně jmenovaný měl na Johnse značný vliv. V roce 1954 namaloval první ze svých proslavených amerických vlajek a účastnil se své první, zatím jen kolektivní výstavy.\n\nOd roku 1955 se Johns začal zabývat divadelní scénografií a návrhy kostýmů. V téže době založili spolu s Rauschenbergem firmu na designování výloh s názvem Matson Johnes-Custom Display. Navrhli například výlohy obchodu Tiffany & Co. a obchodního domu Bonwit Teller, kde jako součást výzdoby umístil Johns svou \"Bílou vlajku\". V roce 1957 navázal kontakt s vlivným galeristou Leem Castellim, který v budoucnu uspořádal několik jeho výstav. První hned v roce 1958 bývá označována za zrození pop artu. Johns na ní až na dva prodal všechny vystavované obrazy. V témže roce se zúčastnil XXIX. Biennale v Benátkách, čímž se jeho dílo dostalo do povědomí evropských zájemců o umění. V roce 1959 na to navázaly výstavy v Paříži a Miláně. Jeho ateliér tehdy navštívili Marcel Duchamp a kritik Nicolas Calas. V témže roce se Johns zúčastnil jednoho happeningu, pořádaného zakladatelem této umělecké formy Allanem Kaprowem.\n\nRoku 1961 si Johns zakoupil dům v přímořském letovisku Edisto Beach v Jižní Karolíně, který ale o pět let později zničil požár. V roce 1963 založil nadaci na podporu současného umění. Zároveň o něm vyšla první monografie, a to z pera Leo Steinberga. V roce 1967 se Johns stal uměleckým vedoucím taneční skupiny Merce Cunninghama. V této funkci působil až do roku 1978. Když roku 1968 zemřel Marcel Duchamp, napsal pro časopis Artforum jeho nekrolog. V roce 1972 si zakoupil dům na ostrově sv. Martina v Karibiku. Navázal také spolupráci se Samuelem Beckettem, kterého poznal v roce 1973 v Paříži. Jejím výsledkem byla knížka kratších Beckettových próz \"\"Foirades/Fizzles\"\", vydaná v roce 1976 dvojjazyčně (francouzsky a anglicky) a ilustrovaná Johnsem.\n\nJohns se stal klasikem americké malby již za svého života. V roce 1980 získalo jeho obraz \"Tři vlajky\" z roku 1958 Whitney Museum of American Art v New Yorku za jeden milión dolarů, do té doby za nejvyšší částku, za niž byl prodán obraz žijícího amerického umělce. V 80. letech dosahovaly ceny Johnsových obrazů dalších rekordních částek. V roce 1988 se obraz \"Chybný start\" v aukční síni Sotheby's vydražil za nejvyšší částku, jaká byla zaplacena za dílo žijícího malíře vůbec. V roce 1999 se objevil v epizodě \"Outsider art\" animovaného seriálu Simpsonovi. Johns žije střídavě na ostrově sv. Martina a v Sharonu ve státu Connecticut, kde se usadil v roce 1996.\n\n\nWikipedie zatím nemá licenci na reprodukování Johnsových obrazů, je ale možné seznámit se s nimi na některém z externích odkazů. Johns bývá někdy považován za jednoho z umělců tvořících ve stylu pop-artu. Toto zařazení však není přesné, protože jeho dílo procházelo značnými proměnami a výtvarníci pop-artu z něj spíše čerpali. On sám se jako popartový umělec nikdy nedefinoval.\n\nTakřka všechna díla vzniklá do roku 1954 Johns zničil. Prvními obrazy, kterými vstoupil do povědomí newyorské výtvarné scény, byly variace na\namerickou vlajku z poloviny 50. let. Johns ji úmyslně nereprodukoval přesně. Nastoloval tak otázku, kde je hranice mezi reálně existujícím předmětem, který je zobrazovaný, a jeho obrazem. Zejména v 50. letech vytvářel Johns série variací jednoho a téhož motivu: terče, mapy, číslice, písmena, mapy. Do obrazů připevňuje hmotné předměty – plechovky, krabičky, baterky a další. Velmi často při tvorbě obrazů používá enkaustiku, směs barviv a zahřátého vosku. Náměty čerpá umělec takřka výhradně v oblasti běžných věcí a předmětů, důvěrně známých, které se na jeho obrazech dostávají do překvapivých souvislostí.\n\nZákladní tematickou chronologii Johnsova díla v 50. letech lze vymezit následovně: 1954 začal pracovat na \"Vlajce\". O rok později vznikají první obrazy terčů. Od roku 1956 se zabýval alfabetickou malbou (obraz \"Šedá abeceda\"). Příští rok vznikají obrazy s číselnými sekvencemi (\"Bílá čísla\"). Na konci 50. a na začátku 60. let vznikají Johnsovy první kovové plastiky. Zároveň se začal zabývat různými grafickými technikami. Roku 1967 vytvořil obraz \"Světla Harlemu\", ve kterém poprvé použil motivu dlažebních kostek. V roce 1972 namaloval obraz \"Beze jména\" s motivem šrafování. Různé variace na toto téma vytvářel až do roku 1982.\n\nZáběr Johnsových intelektuálních zájmů byl vždy velice široký. Studoval východní filosofii, v důsledku čehož vzniklo na začátku 80. let několik obrazů inspirovaných tantrou. A v téže době studoval Isenheimský oltář Matthiase Grünewalda, který se rovněž stal jeho inspiračním zdrojem. Ke změně Johnsova stylu dochází kolem roku 1984, kdy po vzoru renesančních a barokních umělců začal využívat iluzívní malby. V 90. letech pak vzniká série obrazů, jejichž společným motivem je visící řetěz. Johns se rovněž prosadil jako medailér. V roce 1986 navrhl Medaili svobody (Medal of Liberty), kterou v témže roce prezident Ronald Reagan vyznamenal 12 naturalizovaných Američanů, jejichž činnost byla mimořádná, mj. houslistu Itzhaka Perlmana nebo politika Henry Kissingera.\n\n\n\n\n"}
{"id": "903570", "url": "https://cs.wikipedia.org/wiki?curid=903570", "title": "Nadace rozvoje občanské společnosti", "text": "Nadace rozvoje občanské společnosti\n\nNadace rozvoje občanské společnosti (NROS) patří mezi nejvýznamnější neziskové organizace v České republice. Zaměřuje se na rozvoj občanské společnosti a českého neziskového sektoru. Od svého vzniku podpořila více než 4800 projektů finanční částkou přesahující 1,7 miliardy korun. Zdrojem nadačních příspěvků jsou především grantové programy pocházející z Evropské unie, Evropského hospodářského prostoru, ale také příspěvky od individuálních a firemních dárců. \n\nNROS zaměřuje svoji podporu na neziskové organizace, které poskytují pomoc ohroženým a znevýhodněným skupinám, hájí lidská práva a demokratické hodnoty, vytvářejí programy zlepšující vzájemné soužití a toleranci menšin. Mezi další cíle nadace patří podpora aktivit vedoucích k oživení zájmu občanů o veřejný život a místní rozvoj. Speciální programy nadace vytváří pro děti a mladé lidi, kteří představují jednu z klíčových sílových skupin NROS. \n\nNadace se rovněž zaměřuje na zvyšování informovanosti a vzdělávání v neziskovém sektoru. Podporu organizací občanské společnosti považuje nadace za jeden hlavních prostředků k naplnění své vize. Tou je společnost odpovědných, aktivních jednotlivců, kteří jsou schopni ovlivňovat věci veřejné a upevňovat demokratické hodnoty, občanská práva a svobody a prosazovat toleranci.\n\nProgram „3P“ realizuje NROS ve spolupráci s Poštovní spořitelnou. Nadace v jeho rámci poskytuje neziskovým organizacím v České republice návratné nadační příspěvky k předfinancování projektů, které byly podpořeny z veřejných zdrojů. Za čtyřleté období svého trvání pomohl Program „3P“ financovat jedenapadesát projektů v celkové výši 37,2 milionu korun. Většina z nich by bez této pomoci nemohla být realizována. \n\nDlouhodobý charitativní projekt Pomozte dětem pořádá NROS společně s Českou televizí. Program pomáhá ohroženým a znevýhodněným dětem do 18 let. Jeho součástí je celoroční celonárodní sbírka se symbolem kuřete v záchranném kruhu. NROS ve veřejném výběrovém řízení rozděluje vybrané peníze na podporu projektů nestátních neziskových organizací ve všech regionech České republiky. 14. ročník sbírky v roce 2012 rozdělil více než 12 milionů Kč. Podle průzkumů agentury STEM je Pomozte dětem v České republice dlouhodobě nejznámější a nejdůvěryhodnější sbírkou. Stylizovaná figura kuřete se záchranným kruhem kolem těla je symbolem nadace Pomozte dětem.\n\nProjekt Think Big je součástí celoevropského sociálního programu společnosti Telefónica. V České republice ho realizuje Nadace O2 ve spolupráci s NROS. Cílem je podpora mladých lidí ve věku od 13 do 26 let během jejich přechodu do dospělosti a pomoc při jejich dobrovolnických aktivitách. Projekt vytváří pro mladé lidi prostor k uplatnění jejich nápadů a překvapivých řešení a poskytuje jim k tomu i potřebnou podporu a důvěru. Žádosti mohou podávat minimálně tříčlenné týmy, které mohou žádat o příspěvek ve výši od 10 000 Kč do 70 000 korun.\n\nVzdělávací program realizuje NROS ve spolupráci s Univerzitou Hradec Královéod září 2011, předpokládané ukončení je v červnu 2013. Projekt je zaměřený na posílení manažerských dovednosti vedoucích pracovníků neziskového sektoru v Královéhradeckém kraji. Druhý vzdělávací kurz v rámci tohoto programu začal v září 2012. Jeho součástí je osm tematických bloků prezentovaných v rámci čtrnácti dvoudenních seminářů, na nichž zástupci neziskového sektoru získávají informace a potřebné dovednosti pro řízení neziskové organizace.\n\nPamátkově chráněnou Vilu Čerych postavenou ve stylu art deco získala nadace v roce 2001 od bratří Čerychů, kteří dům s přilehlou zahradou získali v restituci. Na základě přání dárců a v souladu se zaměřením NROS se vila stala osvětovým, vzdělávacím a kulturním centrem. \nVzdělávací středisko provozuje občanské sdružení Centrum rozvoje Česká Skalice. To organizuje programy zaměřené na přeshraniční spolupráci, regionální rozvoj, profesionalizaci pracovníků neziskového sektoru, obnovu venkova a podporu místní kultury. V roce 2005 vznikl Fond Čerych, do kterého poskytl počáteční vklad Ladislav Čerych. Ve vile se každoročně vyhlašuje Cena Ladislava Čerycha. Jejími držiteli se stávají osobnosti, které se významně zasloužili o rekonstrukci vily a přilehlé zahrady.\n\nNa jaře roku 1993 (7. dubna 1993) byla zaregistrována Nadace rozvoje občanské společnosti jako český právní subjekt pověřený spravováním programu Phare v České republice. Založení předcházela roční přípravná fáze, konzultační procesy se zástupci Evropské komise, externími poradci a kulaté diskuzní stoly v rámci neziskového sektoru. NROS ve svých počátcích sídlila prozatímně v kanceláři Nadace Charty 77 ve Washingtonově ulici. V roce 1994 nadace přesídlila do kanceláře v ulici Politických vězňů, rozšířila tým pracovníků a zahájila administraci mikroprojektů Phare a Tacis Demokracie v ČR. NROS vydala svoji první studii o neziskových organizacích s názvem Základní informace o neziskovém sektoru v ČR a podílela se na úsilí zlepšit a jasněji vymezit legislativní prostředí neziskových organizací v ČR.\n\nV roce 1995 se nadace přestěhovala do kanceláře na Senovážné náměstí, podílela se na přípravě konference nestátních neziskových organizací v Benešově a dále na práci Stálé komise konference nadací a jiných nevládních neziskových organizací. NROS v tomto roce stála u zrodu Fóra dárců. V roce 1996 byla NROS pověřena administrací programu EU-LIEN – mikroprojekty. Ve stejném roce je nadace přizvána jako stálý host k Radě pro nadace při Úřadu vlády ČR, která obnovila svoji činnost. NROS pořádala veletrh sociálních služeb pod názvem VITA HUMANA 96 ve spolupráci s Nadací Charty 77 a Výborem dobré vůle – Nadací Olgy Havlové.\n\nV roce 1998 se NROS přestěhovala do prostor v Jelení ulici, spolu s dalšími neziskovými organizacemi zřídila v přízemí domu Klub neziskových organizací, který se stal místem setkávání, výstav a prezentací činnosti neziskových organizací. V roce 1999 po roce a půl přípravných prací NROS zahájila ve spolupráci s Českou televizí charitativní sbírku „Pomozte dětem“, která představovala nový zdroj prostředků pro projekty NNO na pomoc ohroženým a znevýhodněným dětem. Nadace se stála součástí mezinárodní sítě nadací pro děti a mládež (International Youth Foundation) a začala pracovat na dalších programech v této oblasti.\n\nV roce 2002 NROS zahájila dva nové grantové programy: Make a Connection – Připoj se! pro mladé lidi ve věku 16 až 24 let, podporovaný společností Nokia, a česko-polsko-německý program klub-net, podporovaný Nadací Roberta Bosche. V roce 2005 po 12 letech skončil program Phare, pro který byla v roce 1993 Nadace rozvoje občanské společnosti založena. Získané zkušenosti umožnily uspět v soutěži o správu Blokového grantu, určeného neziskovým organizacím ve Finančním mechanizmu Norska a Evropského hospodářského prostoru. NROS poprvé získala rozsáhlou státní zakázku ve veřejné soutěži.\n\nDalším zlomovým rokem v životě nadace byl rok 2011. Nadace se přestěhovala na novou adresu v ulici Na Václavce v Praze 5. Čerstvě zrekonstruované půdní prostory byly otevřeny pro neziskové organizace, které v nich mohou pořádat své vzdělávací akce. NROS změnila nejen adresu, ale také své logo a webové stránky tak, aby odpovídaly filozofii a dalšímu směřování nadace. Zcela nově bylo navázáno partnerství s Nadací O2 na programu Think Big. V tomto roce skončil rovněž z nejvýznamnějších programů uplynulých let, kterým byl Blokový grant pro nestátní neziskové organizace, podporovaný z Finančních mechanismů EHP a Norska. Program podpořil 181 projektů v oblasti lidských práv, multikulturality, ekologie, dětí a mladistvých se specifickými problémy.\n\n\n"}
{"id": "903573", "url": "https://cs.wikipedia.org/wiki?curid=903573", "title": "BRD Năstase Țiriac Trophy 2013", "text": "BRD Năstase Țiriac Trophy 2013\n\nBRD Năstase Țiriac Trophy 2013 byl tenisový turnaj pořádaný jako součást mužského okruhu ATP World Tour, který se hrál v městském tenisovém areálu na otevřených antukových dvorcích. Konal se mezi 22. až 28. dubnem 2013 v rumunské metropoli Bukurešti jako 21. ročník turnaje.\n\nTurnaj si připomněl také 40. výročí nástupu Ilie Năstaseho na první místo žebříčku ATP, když se tento rumunský hráč stal v roce 1973 vůbec první světovou jedničkou po zavedení klasifikace. Premiérový singlový titul na okruhu ATP si připsal český tenista Lukáš Rosol.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa Janko Tipsarević ze Srbska.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč nastoupil do hlavní soutěže jako náhradník:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n"}
{"id": "903574", "url": "https://cs.wikipedia.org/wiki?curid=903574", "title": "Smrž špičatý", "text": "Smrž špičatý\n\nSmrž špičatý je název používaný pro dva druhy smržů:\n\n\nNěkteří autoři oba druhy ztotožňují nebo připouštějí možnost, že jsou totožné. V některých publikacích jsou proto oba druhy uváděné pod společným názvem smrž špičatý. Tento název se proto v pojetí různých autorů objevuje jako synonymum pro oba druhy.\n"}
{"id": "903576", "url": "https://cs.wikipedia.org/wiki?curid=903576", "title": "Iurie Leancă", "text": "Iurie Leancă\n\nIurie Leancă (* 20. října 1963, Cimișlia, Moldavská sovětská socialistická republika, Sovětský svaz) je moldavský politik, od roku 2013 předseda vlády. Ve vládě předchozího premiéra Vlada Filata působil jako ministr zahraničí a evropské integrace. Je zastánce těsnější spolupráce země s Evropskou unií.\n"}
{"id": "903577", "url": "https://cs.wikipedia.org/wiki?curid=903577", "title": "Okres Očamčyra", "text": "Okres Očamčyra\n\nOkres Očamčyra je nižší územně-správní celek Abcházie, uznávaný jak abchazskou separatistickou vládou, tak centrální gruzínskou vládou v Tbilisi, ale Abcházie v roce 1995 vytvořila z části okresu nový okres Tkvarčeli, který Tbiliská vláda neuznává. Na západě sousedí s okresem Gulrypš, na východě s okresem Tkvarčeli a na jihovýchodě s okresem Gali. Na severní straně sousedí s Ruskem a na severovýchodě má společnou hranici s Gruzií. Z jihu je omýván Černým mořem. Okresním městem je Očamčyra, které má 5 280 obyvatel.\n\nV čele okresní rady stáli:\n\nV celém okrese žije dle údajů ze sčítání lidu z roku 2011 celkem 24 868 obyvatel a největší etnickou skupinou byly Abchazové se 77,7 %, nicméně před vypuknutím gruzínsko-abchazského konfliktu v roce 1989 měla oblast 75 388 obyvatel a mírnou převahu zde měli Gruzíni.\n\n\n"}
{"id": "903584", "url": "https://cs.wikipedia.org/wiki?curid=903584", "title": "Martin Sladký", "text": "Martin Sladký\n\nMartin Sladký (* 1. března 1992, Domažlice) je český fotbalový obránce, schopný hrát i na pozici záložníka, od července 2016 působící v SK Sigma Olomouc. Je bývalým mládežnickým reprezentantem Česka.\n\nSvoji fotbalovou kariéru začal v klubu TJ Jiskra Domažlice, odkud v průběhu mládeže zamířil do Viktorii Plzeň. V roce 2010 se propracoval do prvního mužstva. V ročníku 2010/11 odehrál za klub dva zápasy a podílel se částečně na zisku mistrovského titulu. V lednu 2012 odešel na hostování do mužstva FC MAS Táborsko. Před sezonou 2012/13 se vrátil do Plzně, odkud po půl roce zamířil hostovat zpět do MASu. V létě 2014 byl na testech v prvoligovém týmu FC Vysočina Jihlava, kde neuspěl a přestoupil do Táborska. S týmem podepsal kontrakt na dva roky s následnou opcí. Před sezonou 2016/17 Táborsko uplanilo na hráče předkupní právo. V červenci 2016 přestoupil do klubu SK Sigma Olomouc. Do Sigmy přišel výměnou za Lukáše Kalvacha, který odešel do Táborska na hostování.\n\nMartin Sladký je bývalým mládežnickým reprezentantem České republiky. Nastupoval za výběr do 17, 18 a 19 let.\n\n"}
{"id": "903587", "url": "https://cs.wikipedia.org/wiki?curid=903587", "title": "Karl Breu", "text": "Karl Breu\n\nKarl Breu (* 10. ledna 1884 Dubňany – 17. října 1953 Beinstein, SRN) byl český iluzionista a eskapolog německé národnosti. Vystupoval pod uměleckými jmény Tom Jack a Ice King.\n\nKarl Breu se narodil v roce 1884 v moravské obci Dubňany. Jeho otec Georg Breu byl tavičem skla a matka Juliana Hartauer pocházela ze sklářské rodiny z Lenory. Mimo Karla měli ještě dceru Lori. Hned po narození se ukázalo, že Karl má velmi neobvyklý vzhled. Díky vrozené vzácné formě albinismu měl velmi světlou pokožku, bílé kudrnaté vlasy a červené oči. Po smrti obou rodičů byl Karl vzat rodinou Hartauer do pěstounské péče (Lori měla pěstouny ve Vídni) a měl se v Lenoře stát sklářem. Zabránil tomu ale fakt, že jeho oči velmi špatně snášely denní světlo a obzvláště žár ze sklářských pecí.\n\nNové životní poslání Breu našel, když do Lenory zavítal cirkus. Požádal jeho ředitele o zaměstnání, nechtěl však být klaunem, nýbrž iluzionistou. Ředitel přes jisté pochybnosti souhlasil, aby se Breu s cirkusem vydal na zkušenou a ani jeho poručníci neměli námitek. Brzy již samostatně vystupoval jako kouzelník. V té době se díky svým únikům proslavil Američan Harry Houdini, který se stal Breuovým idolem a vzorem. Breu si dal umělecké jméno Tom Jack a ve svých vystoupeních se nadále zaměřil na úniky z provazů, řetězů či pout, kterými byl svázán. Se svými úniky pak vystupoval v řadě evropských zemí, přičemž pro svůj neobvyklý vzhled získal přezdívku Ice King. Vystoupení nebyla bez rizika. Breu například téměř zahynul při úniku ze sudu shozeného z Tower Bridge do řeky Temže.\n\nBreu ve své době získal srovnatelnou popularitu s Houdinim a některé specializované encyklopedie ho řadí mezi deset nejvýznamnějších iluzionistů historie. Přesto nezapomněl na Lenoru, do které se opakovaně vracel. Vždy přitom uspořádal dobročinné vystoupení. Byl i štědrým mecenášem, jenž podporoval chudé děti a přispěl také na stavbu památníku Andrease Hartauera.\n\nV době po první světové válce se Breu oženil s albínkou Wally Paradise, se kterou měli syna a dceru. Po ukončení své umělecké kariéry se Breu chtěl usadit v Lenoře a postavit si tam dům. Po skončení druhé světové války pomáhal americké armádě jako překladatel. Breu sice neměl nic společného s nacismem, přesto byl jako osoba německé národnosti vysídlen do Německa (tento osud potkal většinu obyvatel obce). Zemřel roku 1953 ve svém novém domově v obci Beinstein u Weiblingenu v Bádensku-Württembersku.\n"}
{"id": "903588", "url": "https://cs.wikipedia.org/wiki?curid=903588", "title": "Barcelona Open Banco Sabadell 2013", "text": "Barcelona Open Banco Sabadell 2013\n\nBarcelona Open Banco Sabadell 2013, známý také se jménem Torneo Godó 2013, byl tenisový turnaj pořádaný jako součást mužského okruhu ATP World Tour, který se hrál v areálu Real Club de Tenis Barcelona na otevřených antukových dvorcích. Konal se mezi 20. až 28. dubnem 2013 v katalánské metropoli Barceloně jako 61. ročník turnaje.\n\nTurnaj s rozpočtem 2 166 875 eur patřil do kategorie ATP World Tour 500. Nejvýše nasazeným hráčem ve dvouhře se stal čtvrtý tenista světa David Ferrer ze Španělska, který prohrál v prvním kole. Třetí singlovou trofej v řadě a rekordní osmou z barcelonské antuky získal jeho krajan Rafael Nadal.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n"}
{"id": "903593", "url": "https://cs.wikipedia.org/wiki?curid=903593", "title": "Devo", "text": "Devo\n\nDevo je americká hudební skupina hrající převážně novovlnnou hudbu. Založena byla v roce 1972 a jedinými členy, kteří v ní hrají po celou dobu existence, jsou zpěvák Mark Mothersbaugh a baskytarista Gerald Casale. Od roku 1976 ve skupině působí Bob Casale a od roku 1974 Bob Mothersbaugh, oba kytaristé. Pátým členem je bubeník Josh Freese, který ve skupině hraje od jejího obnovení v roce 1996. Své první album nazvané \"Are We Not Men? We Are Devo!\" skupina vydala v roce 1978, následovalo dalších sedm a v roce 1991 se skupina rozpadla. První album po obnovení vydala v roce 2010 pod názvem \"Something for Everybody\". Kapela se proslavila hlavně díky svým bizarním kostýmům (žlutý chemický plášť a červená pokrývka hlavy, podobná pyramidě a kuželu) a hitu \"Whip It\", jenž se v roce 1980 stal 14. nejposlouchanějším songem v USA.\n\n\n"}
{"id": "903594", "url": "https://cs.wikipedia.org/wiki?curid=903594", "title": "Konstantin Michajlovič Staňukovič", "text": "Konstantin Michajlovič Staňukovič\n\nKonstantin Michajlovič Staňukovič ( ) (30. března 1843, Sevastopol – 20. května 1903, Neapol) byl ruský spisovatel známý především svými příběhy z námořnického prostředí.\n\nStaňukovič pocházel z rodiny admirála. V letech 1857-1860 studoval na elitní námořní akademii v Petrohradě a pak sloužil jako důstojník dálkové plavby. Roku 1864 však přes otcův odpor námořní službu opustil, protože se chtěl věnovat literatuře. Krátce působil jako vesnický učitel a pak pracoval u dopravních společností. V letech 1885-1888 byl poslán do vyhnanství na Sibiři pro kontakty ze zahraniční politickou emigrací. Pak se věnoval plně literatuře a publicistické činnosti.\n\nRoku 1902 se jeho zdraví zhoršilo a tak odjel na radu lékařů do Itálie. Krátce pobyl v Římě a pak se usídlil v Neapoli, kde roku 1903 zemřel.\n\nStaňukovič je autorem několika románů ze života demokratické ruské inteligence, ale umělecky hodnotnější a také mnohem známější jsou jeho příběhy s námořnickou tematikou, pro které je charakteristická výtečná znalost prostředí a obsahová přitažlivost.\n\n\n\n"}
{"id": "903608", "url": "https://cs.wikipedia.org/wiki?curid=903608", "title": "Kanton La Bastide-Clairence", "text": "Kanton La Bastide-Clairence\n\nKanton La Bastide-Clairence ( ) je francouzský kanton v departementu Pyrénées-Atlantiques v regionu Akvitánie. Tvoří ho pět obcí.\n\n"}
{"id": "903609", "url": "https://cs.wikipedia.org/wiki?curid=903609", "title": "Kanton Anglet-Sud", "text": "Kanton Anglet-Sud\n\nKanton Anglet-Sud ( ) je francouzský kanton v departementu Pyrénées-Atlantiques v regionu Akvitánie. Tvoří ho pouze jižní část města Anglet.\n"}
{"id": "903610", "url": "https://cs.wikipedia.org/wiki?curid=903610", "title": "Aldo Serena", "text": "Aldo Serena\n\nAldo Serena (* 25. června 1960, Montebelluna, Itálie) je bývalý italský fotbalista, který se momentálně věnuje moderování v televizi.\n\n\n\n"}
{"id": "903611", "url": "https://cs.wikipedia.org/wiki?curid=903611", "title": "Kanton Anglet-Nord", "text": "Kanton Anglet-Nord\n\nKanton Anglet-Nord ( ) je francouzský kanton v departementu Pyrénées-Atlantiques v regionu Akvitánie. Tvoří ho pouze severní část města Anglet.\n"}
{"id": "903612", "url": "https://cs.wikipedia.org/wiki?curid=903612", "title": "Černý potok (přítok Rakovnického potoka)", "text": "Černý potok (přítok Rakovnického potoka)\n\nČerný potok je malý pravostranný přítok Rakovnického potoka. Vytéká z mokřadu a z rybníčku pod ním. Ten je kousek nad zahrádkářskou osadou, vzdálen asi 250 m jižně od silnice na jihozápadním okraji obce Lubná. Dále protéká touto obcí a teče pak téměř souběžně, ve vzdálenosti cca 250 m vpravo od silnice směrem k Rakovníku. Necelé 2 km před Rakovníkem se k Černému potoku zleva připojuje malý potůček. Celková délka Černého potoka je asi 5300 metrů. V letním období bývá tento potok často téměř bez vody.\n"}
