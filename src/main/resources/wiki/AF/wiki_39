{"id": "840496", "url": "https://cs.wikipedia.org/wiki?curid=840496", "title": "ISDN User Part", "text": "ISDN User Part\n\nISDN User Part nebo ISUP je protokol patřící do SS7, který se používá pro spojování telefonních hovorů ve veřejné telefonní síti (PSTN – Public Switched Telephone Network), včetně sítí mobilních. Je specifikován ITU-T doporučeními série Q.76x.\n\nPro vytvoření okruhu pro telefonní hovor mezi dvěma účastníky může být nutné, aby signál prošel mnoha ústřednami, které mohou i přecházet hranice. Pokud je podporované ISUP, pro správné navázání spojení telefonní ústředna bude posílat informaci týkající se hovoru jako je číslo volaného účastníka, číslo volajícího účastníka další telefonní ústředně v síti pomocí ISUP zpráv.\n\nTelefonní ústředny jsou propojeny pomocí E1 nebo T1 linek, které přenášejí hovory. Tyto linky jsou rozděleny na časové sloty s rychlostí 64 kbit/s, přičemž každý slot slouží k přenosu jednoho hovoru. Každý časový slot mezi dvěma ústřednami je jednoznačně identifikován pomocí CIC ( ), který je obsažen v ISUP zprávách. Ústředny používají tuto informaci spolu s přijatou signalizační informací (především s číslem volaného – Called Party Number) pro určení, jaký příchozí CIC má být propojen s jakým odchozím CICs pro vytvoření end to end hovorového okruhu mezi dvěma účastníky.\n\nKromě informací týkajících se spojení, lze ISUP používat pro výměnu stavových informací, které umožňují správu volných časových slotů. Pokud není pro určitou zprávu k dispozici odchozí CIC na potřebnou ústřednu, je předchozím ústřednám v řetězu vrácena zpráva závěr ( ), takže je možné vyzkoušet spojení jinou trasou.\n\nISUP má několik variant. Základní specifikace pochází od ITU-T. V Evropě vydala organizace ETSI svoji vlastní specifikaci ISUP, která se příliš neliší od ITU-T ISUP.\nStandardy ITU-T a ETSI ISUP se používají pro mezinárodní spojení a jsou základem pro národní varianty ISUP. Většina zemí používá svoji vlastní variantu ISUP, která splňuje specifické národní požadavky. V USA a Kanadě se používá ANSI varianta ISUP.\n\n\nPodle části 2.4.1 \"ISUP interworking\" ITU-T Q.761 je ISUP92 zpětně kompatibilní s ISUP Blue Book a Q.767 pro základní procedury pro vytváření spojení a pro doplňkové služby (supplementary services) s výjimkou některých procedur (např. přenositelnost čísel). Tato verze navíc zavádí vlastnosti pro zajištění kompatibility s budoucími verzemi.\n\nKaždá ISUP zpráva obsahuje pevnou hlavičku obsahující circuit identification code a typ ISUP zprávy, následovaný částí s pevnou délkou a nepovinnou částí s proměnnou délkou, která závisí na typu zprávy. ISUP zprávy jsou obvykle přenášeny pomocí Message Transfer Part, i když je definován i jejich přenos pomocí Signalling Connection Control Part. Tyto zprávy se používají v různých fázích navazování a rušení spojení. Nejobvyklejší zprávy jsou:\n\n\n\n\n\n\n\nToto je úplně základní tok zpráv se dvěma ústřednami, které si vyměňují ISUP zprávy. Účastnická rozhraní zde nejsou zahrnuta a jsou pouze vypsána pro lepší pochopení.\n\nDetailní toky zpráv jsou popsané v ITU-T doporučení Q.784.1.\n\nKódy závěru (Release codes) se používají pro identifikaci a odladění různých událostí, ke kterým může dojít při signalizaci pomocí ISDN User Part. Každá událost při signalizaci v ISUP (včetně úspěšného navázání spojení) generuje kód závěru. Existuje množství aplikací, které používají kód závěru z ISUP signalizace. Telefonní operátoři trasují kódy závěru pro odhalení příčin selhání spojení.\n\nNásleduje seznam kódů závěru. Kódy, u kterých je uvedeno pouze číslo nemají definovaný význam, a mohou být použity pro proprietární účely.\n\nPole \"Signalling Information Field (SIF)\" obsahuje ve všech ISUP Message Signal Unit (MSU) následující složky:\n\n\n\"Routing Label\" obsahuje point kódy odesílajícího a cílového uzlu v síti; také obsahuje pole Signalling Link Selection, které slouží k výběru jedné z několika cest, kterými může MSU projít mezi příslušnými dvěma uzly.\n\nPole \"Circuit Identification Code\" určuje, kterou telefonní ústřednu použít pro příslušné volání. Některé verze ANSI ISUP používají 14 bitové CIC místo standardního 12 bitového.\n\nPole \"Message Type\" určuje typ ISUP zprávy. Přítomnost a formát zbývajících 3 komponent závisí na typu zprávy.\nČást \"Mandatory fixed part\" obsahuje parametry, které jsou pro daný typ zprávy povinné a mají pevnou délku.\nČást \"Mandatory variable part\" obsahuje parametry, které jsou pro daný typ zprávy povinné a mají proměnnou délku.\nČást \"Optional part\" obsahuje nepovinné parametry.\n\nPokud ISUP využívá Signalling Connection Control Part, jsou ISUP zprávy předávány SCCP v NSDU (User Data parameter – uživatelský parametr síťové vrstvy), který obsahuje pouze poslední 4 pole uvedená výše (\"Message Type, Mandatory fixed part, Mandatory variable part, Optional part\"). Routing label a circuit identification code nejsou v uživatelských datech předávaných SCCP.\n\n"}
{"id": "840502", "url": "https://cs.wikipedia.org/wiki?curid=840502", "title": "Trávnický vrch", "text": "Trávnický vrch\n\nTrávnický vrch je zalesněná znělcová hora o nadmořské výšce 571 m v Lužických horách na severu České republiky, asi 1 km západně od vesnice Trávník u Cvikova na Českolipsku.\n\nHora o nadmořské výšce 571 metrů je popisována jako zalesněný znělcový vrch, který je porostlý smrkovými lesy. Je protáhlým neovulkanickým sukem, v němž je řada skalních útvarů vzniklým postupným zvětráváním.\n\nKrajina včetně kopce je pod správou CHKO Lužické hory, patří do okresu Česká Lípa. Kopec je na katastru Trávník u Cvikova 618110.\n\nPřímo na vrchol již značené cesty vedeny nejsou. V údolí na JV straně je silnice z Cvikova přes Křížovou cestu do obce Trávník a zde je využita i jako trasa pro pěší turisty vyznačená modře. Silnicí vede také cyklotrasa 3063. Údolí odděluje Trávnický vrch od o něco vyššího Zeleného vrchu na jihovýchodě.\n\nV údolí na SZ straně, které odděluje Trávnický vrch od vyšších, severně ležících hor Suchý vrch a Kobyla, je vytyčena červeně značená dálková trasa KČT od Nového Boru přes Klíč do severních partií Lužických hor.\n\nNeznačené cesty k vrcholovým partiím jsou jak od zříceniny hradu Milštejna, tak z vesnice Trávník.\n\n"}
{"id": "840507", "url": "https://cs.wikipedia.org/wiki?curid=840507", "title": "Konstelační diagram", "text": "Konstelační diagram\n\nKonstelační diagram je reprezentace signálu modulovaného digitálním modulačním schématem jako je kvadraturní amplitudová modulace nebo fázová modulace. Zobrazuje signál jako dvourozměrný korelační diagram v komplexní rovině s okamžiky vzorkování symbolů. Abstraktněji konstelační diagram reprezentuje možné symboly, které mohou být vybrané daným modulačním schématem jako body v komplexní rovině. Naměřené konstelační diagramy lze použít pro zjištění druhu rušení nebo zkreslení signálu.\n\nPokud je vysílaný symbol reprezentován jako komplexní číslo a modulace pomocí cosinu a sinu nosného signálu pomocí reálné a imaginární části komplexního čísla, symbol může být odeslán dvěma nosnými na stejném kmitočtu. Tyto nosné jsou obvykle nazývány \"kvadraturní nosné\". Koherentní detektor je schopen demodulovat tyto nosné nezávisle. Tento princip používání dvou nezávisle modulovaných nosných je základem kvadraturní modulace. U obyčejné fázové modulace je fáze modulačního symbolu fází samotné nosné.\n\nProtože jsou symboly reprezentované jako komplexní čísla, mohou být znázorněny jako body v komplexní rovině. reálná složka a imaginární složka os se často nazývá \"soufázová\" (\"in phase\") nebo osa I a \"kvadraturní\" neboli osa Q. Vynesením několika symbolů v korelačním diagramu vznikne konstelační diagram. Body na konstelačním diagramu se nazývají \"konstelační body\". Tvoří sadu \"modulačních symbolů\", které tvoří \"modulační abecedu\". \n\nTaké diagram ideálních pozic, signal space diagram v modulačním schématu může být nazýván konstelační diagram. V tomto smyslu konstelace není korelační diagram ale reprezentace samotného modulačního schématu. Například obrázek ukazuje modulaci 8-PSK, které může být přiřazen Grayův kód.\n\nPři příjmu signálu demodulátor kontroluje přijatý symbol, který může být poškozený kanálem nebo přijímačem (např. dodatečným bílým Gaussovským šumem, zkreslením, fázovým šumem nebo rušením), a vybírá jako odhad, co bylo skutečně odesláno, bod, který je na konstelačním diagramu nejblíže (podle Eukleidovy vzdálenosti) k přijatému symbolu. K chybě při příjmu dojde, pokud poškození signálu způsobilo posunutí přijatého symbolu k jinému konstelačnímu bodu, než který byl vyslaný. \n\nPopsaná detekce se nazývá detekce metodou maximální věrohodnosti. Konstelační diagram umožňuje jednoduché znázornění tohoto procesu – přijatý symbol je libovolný bod I-Q rovině a rozhodnutí, že vyslaný symbol je nejbližší konstelační bod.\n\nPro účely analýzy kvality přijatého signálu, některé druhy poškození signálu jsou v konstelačním diagramu velmi dobře viditelné. Například:\n"}
{"id": "840510", "url": "https://cs.wikipedia.org/wiki?curid=840510", "title": "Parociovka Jacquemontova", "text": "Parociovka Jacquemontova\n\nParociovka Jacquemontova (\"Parrotiopsis jacquemontiana\") je druh rostliny z čeledi vilínovitých a jediný druh rodu parociovka (\"Parrotiopsis\"). Je to opadavý keř se střídavými jednoduchými listy a poměrně nápadnými květenstvími drobných květů, podepřenými bílými listeny. Rozkvétá již před olistěním. Rostlina pochází ze západního Himálaje a v Česku je vzácně pěstována jako okrasná a sbírková dřevina.\n\nParociovka Jacquemontova roste v domovině jako strom dosahující výšky až 7 metrů, v kultuře obvykle jen jako keř. Borka je hladká. Mladé letorosty jsou šedožlutě plstnaté hvězdovitými chlupy. Listy jsou většinou téměř okrouhlé, případně vejčité nebo podlouhlé, na okraji mělce vroubkované, 3 až 5 cm dlouhé. Listy jsou na líci hvězdovitě chlupaté, později olysávající, na rubu světle zelené, na žilkách hustě chlupaté. Na podzim se listy zbarvují do žlutých odstínů. Řapíky jsou 6 až 12 mm dlouhé, hustě hvězdovitě chlupaté. Květy jsou bezkorunné, oboupohlavné, objevují se před olistěním a jsou uspořádány v kulovitých květenstvích podepřených 4 až 6 nápadnými asi 2 cm dlouhými žlutavě bílými listeny nahrazujícími okvětí. Kalich je tvořen 5 až 7 cípy. Tyčinek je asi 15. Semeník je hustě vlnatý, srostlý ze 2 plodolistů se 2 čnělkami. Plodem je vejcovitá tobolka obsahující 2 lesklá semena.\n\nParociovka Jacquemontova pochází ze západního Himálaje. Vyskytuje se v Džammú, Kašmíru, severním Pákistánu a Afghánistánu. Roste jako součást horských lesů v nadmořských výškách 1200 až 2800 metrů. V některých oblastech, např. v Kašmíru, je hojnou dřevinou.\n\nOd příbuzné parocie (\"Parrotia\") se parociovka liší zejména větším počtem tyčinek a morfologií prašníků.\n\nDřevo parociovky je pevné a je místně využíváno k výrobě holí, držadel a podobně, z prutů se pletou koše. V Česku je parociovka poměrně zřídka pěstována jako okrasná a sbírková dřevina. Je uváděna z Dendrologické zahrady v Průhonicích, Pražské botanické zahrady v Tróji a z Průhonického parku, vysazena je i v Arboretu MU v Brně.\n\nRostlina je v našich podmínkách mrazuvzdorná, vyžaduje chráněnou slunnou polohu a výživnou humózní půdu. Pro množení semeny je třeba plody posbírat před plnou zralostí, neboť zralé tobolky za slunečného počasí pukají a vystřelují semena do okolí. Semena se stratifikují a vysévají až druhé jaro. Vegetativně je možno parociovku množit hřížením nebo roubováním na podnož vilínu virginského.\n\n"}
{"id": "840516", "url": "https://cs.wikipedia.org/wiki?curid=840516", "title": "Ambient 1: Music for Airports", "text": "Ambient 1: Music for Airports\n\nAmbient 1: Music for Airports je studiové album britského hudebníka Briana Eno. Jeho nahrávání probíhalo v roce 1978 v Londýně („1/1“, „1/2“ a „2/1“) a Kolíně nad Rýnem („2/2“). Album vyšlo ve stejném roce u vydavatelství E.G./Polydor/Virgin/GRT Records. Album produkoval Eno, který rovněž vytvořil i obal alba.\n\n\n"}
{"id": "840518", "url": "https://cs.wikipedia.org/wiki?curid=840518", "title": "Koncerty 1982 a 1984", "text": "Koncerty 1982 a 1984\n\nKoncerty 1982 a 1984 (2012) je dvojalbum Jaromíra Nohavici, které obsahuje záznamy dvou koncertů z let 1982 a 1984. Album vydalo EMI v rámci edice \"Archivy se otevírají\" společně s koncertními nahrávkami Pavla Dobeše, Pepy Streichla a Karla Kryla také z 80. let.\n\nJaromír Nohavica se od alba distancoval s tím, že bylo nahráno i vydáno bez jeho souhlasu a nahrávky poskytnul ke stažení na svém webu.\n\n"}
{"id": "840524", "url": "https://cs.wikipedia.org/wiki?curid=840524", "title": "Washington Redskins", "text": "Washington Redskins\n\nWashington Redskins je profesionální klub amerického fotbalu, který sídlí v hlavním městě USA, Washingtonu, D.C. V současné době je klub členem East Division (Východní divize) National Football Conference (NFC, Národní fotbalové konference) National Football League (NFL, Národní fotbalové ligy). Základna a tréninkové prostory sídlí v Redskins Parku ve městě Ashburn (stát Virginia).\n\nVšechny úspěchy Redskins přišly ve dvou desetiletých etapách mezi roky 1936–1945 a 1981–1991. Dva tituly NFL získali v letech 1937 a 1942, a tři Super Bowly v letech 1982, 1987 a 1991. Kromě toho prohráli finále 1936, 1940, 1943, 1945 a Super Bowly 1972 a 1983. Pouze čtyři týmy NFL mají více účastí v Super Bowlu: Pittsburgh Steelers (8), Dallas Cowboys (8), New England Patriots (7) a Denver Broncos (6). Na druhou stranu mezi roky 1946–1970 nepostoupili ani jednou do play-off, navíc mezi roky 1956 až 1968 měli vždy záporný poměr vítězných a prohraných utkání. Od roku 1992 si play-off zahráli pouze třikrát.\n\nČasopis \"Forbes\" v roce 2009 ohodnotil Washington Redskins jako druhou nejcennější fotbalovou značku na světě s odhadovanou hodnotou přibližně 1,55 miliardy dolarů, těsně za Dallas Cowboys. Prvenství jim nicméně patří v příjmech za sezónu, v roce 2009 získali 345 milionů dolarů.\n\nRedskins se stali prvním týmem v NFL, který založil vlastní pochodovou kapelu i první klubovou hymnu, zvanou „Hail to the Redskins“.\n\n\n\n\nHráči draftovaní v prvním kole za posledních deset sezón:\n\n"}
{"id": "840525", "url": "https://cs.wikipedia.org/wiki?curid=840525", "title": "Memento Mori (počítačová hra)", "text": "Memento Mori (počítačová hra)\n\nMemento Mori je česká adventurní hra z roku 2008. Vytvořilo ji Centauri Production. V roce 2012 vyšel druhý díl.\n\nHra sleduje osudy bývalého padělatele Maxe Duranda a detektivky Larisy Světlovové, kteří musí vyšetřit krádež obrazů v petrohradské Ermitáži. Brzy se však objevují problémy.\nHlavní hrdina hry. Je profesorem historie umění, který byl nucen, kvůli nemoci své ženy, padělat obrazy. Jeho žena však zemřela a on byl nakonec dopaden Larisou. Aby se vyhnul vězení, musí spolupracovat na případu krádeže v Ermitáži.\nJde o druhou hratelnou postavu hry. Jde o ruskou detektivku Interpolu. Dopadla Maxe a udělala z něj svého informátora. Postupně se mezi nimi vyvine hlubší vztah než přátelství.\nMaxův mladší bratr. Jako dítě si s Maxem hrál na ledě a ten se pod ním propadl. Pomáhá Maxovi s pátráním po mnichovi.\n\nPozději se Max dozvídá, že André zemřel v zmíněném rybníce, ale smrt mu upravila vzpomínky a následně na sebe vzala Andrého podobu v dospělosti. Chce získat obrazy, které mniši ukradli a upravili, aby na nich nebyla vidět její pravá podoba.\n\nVelitel policejního útvaru, který chrání obrazy. Dal slib, že pod jeho velením se neztratí jediný předmět z Ermitáže. Za své zásluhy očekává vyznamenání od prezidenta. Požádal Larisu a Maxe o pomoc s vyšetřováním.\nHra se odehrává v pěti lokacích - v Petrohradě, Lyonu, Finsku, Portugalsku a Skotsku.\n"}
{"id": "840535", "url": "https://cs.wikipedia.org/wiki?curid=840535", "title": "Kryptor", "text": "Kryptor\n\nKryptor je pražská thrash metalová hudební skupina, která vznikla v roce 1987. Kapelu ovlivnily Slayer, Kreator a Metallica, na prvním albu je silně cítit přiznaný vliv Nuclear Assault. Po spoustě koncertů po Čechách, Moravě a na Slovensku kapela ukončila činnost v roce 1997. V roce 2002 obnovila činnost a opět koncertuje. Ke konci roku 2004 odchází Pípa a nastupuje staronový zpěvák Michal, zakládající člen z roku 1987 a později též frontman skupiny Assessor. Na CD Best of Fuck Off!!! jsou dvě novinky a jedna nevydaná skladba (Samuel).\n\n\n\n"}
{"id": "840538", "url": "https://cs.wikipedia.org/wiki?curid=840538", "title": "Caroline Sunshine", "text": "Caroline Sunshine\n\nCaroline Sunshine (*5. září 1995, Atlanta, Georgie, USA) je americká herečka, zpěvačka a tanečnice. Žije v Orange County v Kalifornii s rodiči Thomem a Karen Sunshine a dvěma mladšími bratry Johnem a Christopherem. Hraje jednu z hlavních postav v seriálu Na parket!.\n\n"}
{"id": "840546", "url": "https://cs.wikipedia.org/wiki?curid=840546", "title": "Ferat", "text": "Ferat\n\nFerat je plzeňská thrash metalová kapela, která vznikla v roce 1987. Ukončila činnost v roce 1993 a v roce 1996 se obnovila, nahrála CD a v roce 2004 kapela ukončila svou činnost. V roce 2016 se skupina dala znovu dohromady v novém složení a koncertuje.\n\n\n\n\n"}
{"id": "840549", "url": "https://cs.wikipedia.org/wiki?curid=840549", "title": "Vitacit", "text": "Vitacit\n\nVitacit je česká metalová skupina, která vznikla v roce 1975. Avšak její utváření započalo již v roce 1973, a to pod názvem Smetiště, v Roztokách U Prahy. Zakládajícími členy byli: Karel Adam – bicí (bratr Zbyňka Adama, bubeníka skupiny Odpadky, později Acylpyrin a Rock Automat), Jiří Voldřich – basová kytara a Jiří Kadlec – doprovodná kytara a zpěv. Teprve když název Smetiště ve stávajícím režimu neprošel, vznikl název Vitacit a s tím příchod nových členů, například Pavla \"Kuřete\" Hejče, a odchod výše uvedeného Jiřího Voldřicha. Do roku 1998 kapela zaznamenala několik změn, především na postu sólových zpěváků. V roce 1998 ukončila kapela svou činnost, nicméně ke konci roku 2005 o sobě dává vědět Miloš Dodo Doležal, když mu vychází sólové album Nejvyšší vibrace. K vydání alba vyráží na pár klubových koncertů po celé republice. Kromě skladeb z nového alba zaznívají i skladby Vitacitu. Dne 9.6.2006 se konal výjimečný koncert v Praze 9 – Kbelích, kam Dodo pozval řadu hostů, včetně Pavla Hejče. V této době se kapela dávala postupně dohromady a od roku 2009 koncertuje s Ladislavem Křížkem, který zpíval ve Vitacitu v letech 1985–1987. Ladislav Křížek odešel v roce 2015 do kapely Citron, kde dostal od Radima Pařízka nabídku znovu zpívat. Od roku 2012 začal opět spolupracovat zpěvák Dan Horyna, který působil ve Vitacitu v letech 1978 až 1985. Do kapely se vrátil i Fany Stehlík, který nazpíval album Máte se hnout.\n\n\n\n\n\n\n"}
{"id": "840558", "url": "https://cs.wikipedia.org/wiki?curid=840558", "title": "Titanic (hudební skupina)", "text": "Titanic (hudební skupina)\n\nTitanic je brněnská heavy metalová skupina, která byla založena na přelomu let 1984 a 1985. Vydání prvního alba otevřelo cestu kapele i do zahraničí, např. v Bulharsku se seznámili s kytaristou Georgim Enčevem ze skupiny Impuls, který pak se stal stálým členem Titanicu. Skupina Titanic svoji činnost ukončila v roce 2002, obnovena byla roku 2009. Členem kapely je od srpna 2011 i bubeník Martin Škaroupka.\n\n\n\n\n\n"}
{"id": "840559", "url": "https://cs.wikipedia.org/wiki?curid=840559", "title": "Hard Choice Awards", "text": "Hard Choice Awards\n\nHard Choice Awards jsou americké ceny v oblasti gay pornografie. Od roku 1994 je každoročně vyhlašoval online magazín XX Factor, původně X-Factor, který uveřejňoval recenze videa i webových stránek a zprávy z gay erotického průmyslu a zábavy. Ocenění vybíral z recenzované produkce sám provozovatel magazínu, filmový recenzent vystupující pod pseudonymem \"Onan the Vulgarian\", od desátého ročníku navíc ve spolupráci s dalším recenzentem Harleym Shadowem. Ceny nebyly udíleny na slavnostních ceremoniálech, pouze zveřejňovány na stránkách magazínu. Přesto byly široce citovány a komentovány v blozích a dalších médiích z oboru.\n\nBěhem let se proměňovaly kategorie, v nichž byla cena udílena, od jedenácti v roce 1994 po více než třicítku. Některé kategorie byly relativně stabilní, jiné vznikaly jednorázově jen pro ocenění konkrétní mimořádné produkce nebo osobnosti v daném roce.\n\nOcenění byla vyhlášena poprvé v roce 1994:\n\n----\n\nV roce 1995 přibyla kategorie pro nejlepší scénář, zatímco nebyl vyhlášen nejlepší herec ve vedlejší roli. V hodnocení scén trojici kategorií z předchozího ročníku nahradilo šest jiných kategorií. Celkově byli vyhlášeni vítězové v 15 kategoriích a 7 čestných uznání:\n\n\n\n----\n\nV roce 1996 kategorii vulgárního sexu nahradil vysněný sex. Přibylo sedm nových kategorií pro hodnocení herců, cena za nejlepší hudbu a průkopnická cena. Celkem bylo vyhlášeno 24 cen a 9 čestných uznání:\n\n\n\n\n\n\n----\n\nV roce 1997 přibyla kategorie pro rimmingovou scénu namísto ocenění penisu a průkopnictví. Celkem tedy bylo oceněno 23 vítězů a vyjádřeno 9 čestných uznání:\n\n\n\n\n\n\n----\n\nV roce 1998 byla poprvé udělena cena za nejlepší střih a namísto nejhlubšího hrdla přibylo pět jiných zvláštních kategorií. Celkem tedy bylo hodnoceno 28 kategorií:\n\n\n\n\n\n\n----\n\nV roce 1999 recenzent sloučil dvě kategorie do jedné pro sexuální scénu, v níž ocenil hned několik vítězů. Čtveřici mimořádných cen z předchozího roku nahradily tři nové. Oceněni byli:\n\n\n\n\n\n----\n\nV roce 2000 zůstala struktura kategorií z minulého roku zachována, s výjimkou jediné: erekční kroužek nahradila nejlepší náhodně erotická chvíle. Vyhlášena byla tato ocenění:\n\n\n\n\n\n----\n\nV roce 2001 byly vyhlášeny nové kategorie: účinkující roku, cena „cocktease“ a cena za nejlepší DVD vylepšení průměrného originálu, namísto vypuštěné ceny „Rub Me the Right Way“. Oceněni byli:\n\n\n\n\n\n----\n\nV roce 2002 byla znovu obnovena někdejší kategorie nejhlubšího hrdla a cenu za DVD vylepšení a za dialog nahradila sada zvláštních cen. Oceněni byli:\n\n\n\n\n\n----\n\nV roce 2003 byly vyhlášeny jubilejní desáté ceny Hard Choice. Vymezení ceny pro účinkujícího roku se rozšířilo na osobnost roku. Obnovena byla kategorie „Rub Me the Right Way“ a nově přibylo nejlepší příslušenství a nejlepší klasické DVD. Recenzent naopak oželel kategorie náhodné erotické chvíle a zvláštních cen. V 28 kategoriích byli oceněni:\n\n\n\n\n\n----\n\nV roce 2004 přidal vyhlašovatel cen k osobnosti roku znovu i samostatnou kategorii účinkujícího roku a nováčkovskou kategorii rozšířil i o režiséra a studio. Ocenění střihu bylo nahrazeno oceněním uměleckého vedení. Ubylo několik dalších kategorií, zato byl nově oceněn výraz tváře. V 26 kategoriích získali ocenění a čestná uznání:\n\n\n\n\n\n----\n\nV roce 2005 byla vynechána kategorie osobností roku, zato se navrátil humor, klasické DVD a nejlepší zadek. Vymezení ceny za výraz tváře se rozšířilo i o vydávané zvuky a přibyly ještě další dvě zvláštní kategorie. Ocenění a čestná uznání získali:\n\n\n\n\n\n----\n\nV roce 2006 nahradila kategorii nejromantičtějšího sexu kategorie sexu nejvášnivějšího. Místo zvuků a výrazů tváře a režisérových fantazií se nově objevilo ocenění „Who Needs a Top?“, pocta Kleopatře a znovuobnovená cena „Rub Me the Right Way“. Nejvíc sexy kluka ještě doplnil nejžhavější muž. Oceněni byli:\n\n\n\n\n\n----\n\nV roce 2007 vyhlašovatelé cen rozdělili filmovou, režisérskou a hereckou kategorii do americké a zahraniční sekce, navíc přibylo ocenění režiséra webových stránek. Opět bylo obnoveno ocenění střihu. Nově byly vyhlášeny kategorie mezigeneračního sexu, přehlídky zadků, titulků a nejchytřejšího názvu, které nahradily poctu Kleopatře a ceny „Kdo potřebuje aktiva?“ a „Co vás ve škole nenaučili“. Poprvé byli zveřejněni také ti, kteří na vítězná umístění těsně nedosáhli. V celkem 39 kategoriích byli oceněni:\n\n\n\n\n\n\n----\n\nV roce 2008 nebylo uděleno ocenění za nejlepší střih, titulky a nesmrtelný dialog. Zato byla obnovena kategorie výrazu ve tváři a „Co vás ve škole nenaučili“. Přehlídku zadků nahradilo ocenění nejlepšího filmu pro milovníky zadků. V ocenění nováčků přibyla destinace a účinkující byli rozděleni na americké a zahraniční. Přibyly ještě dvě další kategorie: řeči a nepopsatelný obraz. Oceněni byli:\n\n\n\n\n\n\n\n----\n\nV roce 2009 byla znovu vynecháno ocenění v kategorii „Rub Me the Right Way“ a výraz tváře, film pro milovníky zadků a nejchytřejší název. Nově byla udělena „trojitá koruna“. Oceněni byli:\n\n\n\n\n\n\n\n----\n\nV roce 2010 byly obnoveny kategorie filmu pro milovníky zadků a nesmrtelného dialogu, zatímco kategorie nováčků se opět smrštila jen na jediného oceněného. Nebylo uděleno ocenění v kategorii nepopsatelného obrazu a trojitá koruna. Byla vyhlášena tato ocenění:\n\n\n\n\n\n\n----\n\nOcenění za rok 2011 byla vyhlášena zpětně až v roce 2013. Provozovatel magazínu to odůvodnil tím, že v roce 2010 skončila ocenění GayVN Awards, v jejichž porotě figuroval. Dále ubylo studií vydávajících klasická DVD a namísto toho se rozroztlo množství webových stránek nabízejících jednotlivé scény bez ucelenějšího scénáře. Většina z nich přitom neposkytuje recenzentům volný přístup. Přesto tedy byla vyhlášena tato ocenění:\n\n\n\n\n\n\n\n\n"}
{"id": "840564", "url": "https://cs.wikipedia.org/wiki?curid=840564", "title": "Seznam písní v 2. řadě seriálu Glee", "text": "Seznam písní v 2. řadě seriálu Glee\n\nToto je seznam písní z 2. řady seriálu \"Glee\".\n\n\"Glee\" je americký hudební komediálně-dramatický seriál, který produkuje televize Fox. Soustředí se na školní sbor New Directions na fiktivní střední škole Williama McKinleyho v Limě ve státě Ohio. Seriál vytvořili Ryan Murphy, Brad Falchuk a Ian Brennan a obsahuje mnoho cover verzí písní, které zpívají různé postavy seriálu. Murphy je zodpovědný za výběr všech písní do seriálů a snaží se udržet rovnováhu mezi melodiemi seriálu a hity, protože chce, aby \"v každé epizodě bylo něco pro každého\". Když Murphy vybere písně, musí na ně hudební vedoucí P. J. Bloom sehnat práva a hudební producent Adam Anders je hudebně aranžuje pro obsazení \"Glee\". Hudební čísla jsou předem nazpívána, zatímco choreograf Zach Woodlee k nim vytváří choreografii, kterou pak naučí herce a celé hudební číslo se natočí. Proces začíná tak 6-8 týdnů před natáčením každé epizody a může končit později než jeden den před začátkem natáčení. Pro prvních třináct epizod seriálu v první řadě bylo v seriálu průměrně pět písní na epizodu a v posledních devíti epizodách první řady se průměr zvětšil na osm písní za epizodu. V druhé řadě je v seriálu v průměru šest písní na epizodu.\n\nPísně obsažené v seriálu jsou dostupné ke stažení na iTunes Store, dva týdny před vysíláním nové epizody a prostřednictvím dalších digitálních výstupů a mobilních operátorů o týden později. Druhá řada měla tři epizody vzdávající poctu: „Britney/Brittany\", která věnovala písně Britney Spears; „Rocky Horror Glee Show\", epizoda obsahující písně z muzikálu \"The Rocky Horror Show\" a „Drby\", první epizoda, která vzdávala hold albu, konkrétně \"Rumours\" od skupiny Fleetwood Mac. Další epizody v druhé řadě také obsahovaly původní písně, napsané přímo pro seriál. Extended Play nazvané \"\" s pěti písněmi z páté epizody seriálu bylo vydáno dne 19. října 2010. V listopadu 2010 vyšla dvě soundtracková alba, \"\" a \"\". Šesté soundtrackové album seriálu, \"\", bylo vydáno v březnu 2011 a sedmé, \"\", následující měsíc. Osmé album, \"\", bylo vydáno dne 23. května 2011.\n\nVětšinu písní zpíval sbor New Directions, mezi jehož členy patří Artie Abrams (Kevin McHale), Rachel Berry (Lea Michele), Mike Chang (Harry Shum, Jr.), Tina Cohen-Chang (Jenna Ushkowitz), Quinn Fabray (Dianna Agron), Finn Hudson (Cory Monteith), Kurt Hummel (Chris Colfer), Mercedes Jones (Amber Riley), Santana Lopez (Naya Rivera), Brittany Pierce (Heather Morris) a Noah Puckerman (Mark Salling), plus vedoucí sboru Will Schuester (Matthew Morrison). Nicméně na konci epizody „Furt\", přestupuje Kurt na Daltonovu akademii, kde se přidá ke konkurenčnímu sboru. Na jeho místo v New Directions nastupuje studentka Lauren Zizes (Ashley Fink) a ta zůstává ve sboru i po návratu Kurta v epizodě „Takoví jsme se narodili\". Během druhé řady se k New Directions přidá přistěhovalý student a sportovec Sam Evans (Chord Overstreet) a studentka ze zahraniční výměny z McKinley High, Sunshine Corazon (Charice Pempengco) se snaží dostat do New Directions, ale ačkoliv je přijata, místo toho přestupuje na střední školu Carmel High a přidá se k rivalskému sboru Vocal Adrenaline. Jayma Mays vystupuje jako školní výchovná poradkyně Emma Pillsbury a hostující hvězdy John Stamos, Dot-Marie Jones a Kristin Chenoweth vystupují jako zubař Carl Howell, fotbalová trenérka Beiste a April Rhodes. Darren Criss ztvárňuje roli Blaina Andersona, hlavního zpěváka rivalského sboru z Daltonovy akademie Warblers (Stehlíci) a Gwyneth Paltrow hostuje a vystupuje jako Holly Holliday, suplující učitelka. Trenérka roztleskávaček Sue Sylvester (Jane Lynch) zpívá se svou matkou Doris (Carol Burnett) a jednou i s New Directions. Stejně jako v první řadě, jsou Lynch a Mays uvedeny s vokály na některých soundtrackových albech, ačkoliv se neobjevily na obrazovce v žádné z písní.\n\n\n"}
{"id": "840569", "url": "https://cs.wikipedia.org/wiki?curid=840569", "title": "Sbírka židovských koster", "text": "Sbírka židovských koster\n\nSbírka židovských koster (německy \"Jüdische Skelettsammlung\") měla být německá sbírka židovských koster, dokazující údajnou židovskou podřadnost. Původně se měla omezovat na lebky „židovsko-bolševických komisařů“ (\"jüdisch-bolschewistischen Kommissaren\"), získané nalezením vhodných sovětských zajatců a jejich zastřelením. Nakonec se změnila v pokus vytvořit sbírku židovských koster z těl 86 židovských vězňů z německého koncentračního tábora Osvětim, převezených do německého koncentračního tábora Natzweiler-Struthof v Alsasku a tam zavražděných. Sbírka se připravovala v prostorách Říšské univerzity Štrasburk. Hlavním tvůrcem sbírky byl německý profesor lékařství August Hirt.\n\n\n"}
{"id": "840575", "url": "https://cs.wikipedia.org/wiki?curid=840575", "title": "Fotografie interiéru", "text": "Fotografie interiéru\n\nFotografie interiéru, interiérová fotografie je specializovaný typ fotografie, který se zaměřuje na tvorbu fotografií interiéru budov. Zachycuje vnitřní prostory, nábytek a doplňky. Je součástí fotografie architektury a tvorbou takových obrazů se zabývá fotograf specialista.\n\nTímto typem fotografie se zabývají organizace a lidé, kteří jsou aktivní v oblasti interiérového designu, nábytku a doplňků a také servisní společnosti poskytující informace o fyzickém prostředí. Architektonické záběry využívají organizace zabývající se pozemními stavbami, rekonstrukcemi a výzdobou fasád, stejně jako další organizace k vytváření nebo udržení svého image. Historické snímky mají velkou hodnotu pro zkoumání dějin architektury. Například úkolem Mission héliographique byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Fotografové měli zdokumentovat historické budovy a památky, z nichž mnohé měly být zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann. Obrázky interiérů byly a jsou často tématem stereofotografií, pohlednic a ilustrovaných knih.\n\nPro interiérovou fotografii je typický syžet, který divákovi zprostředkovává rozvržení, design, funkčnost a estetiku vnitřního prostoru kanceláří, budov a staveb.\n\nK často řešeným problémům patří široký rozsah jasů, malý prostor a kombinované osvětlení.\n\nHlavním technickým problémem fotografování interiérů je velmi široký rozsah jasů objektů od jasně osvětlených okenních otvorů a světelných zdrojů až po hluboké stíny. V tomto ohledu se v praxi používají dvě hlavní metody - doplňkové svícení dalšími světelnými zdroji (obvykle doplněné výměnou stávajících světelných zdrojů za slabší), nebo použití technologie HDR. Obě metody umožňují zobrazit detaily ve stínech, což je důležité pro interiéry s vysokým kontrastem. První metoda je náročnější na práci a vysoké náklady, protože každý snímek vyžaduje zvláštní světelný režim, který vyžaduje jedinečnou konfiguraci studiového osvětlení vnitřního prostoru. Druhá metoda umožňuje pracovat rychleji během fotografického dne, ale předpokládá absenci pohybujících se objektů ve scéně a značný čas potřebný pro digitální zpracování obrazu.\n\nV procesu fotografování architektury se autoři zabývají problémem perspektivního zkreslení budov, která se může odstranit takzvanou restitucí. Stejná potíž je také v interiérech budov. Pro minimalizaci tohoto zkreslení musí být fotoaparát vzdálen v takové vzdálenosti, která se rovná alespoň výšce objektu vynásobeném dvěma, což je však v městských oblastech a malých interiérech jen zřídka možné. V malém prostoru jsou k fotografování vhodné širokoúhlé objektivy a objektivy typu rybí oko s úhlem záběru 180-220 stupňů. Tyto objektivy však zkreslují prostor tak, že obraz vyžaduje další počítačové zpracování. Je také možné použít speciální shiftovací objektivy, kromě hardwarového technického řešení jsou k dispozici také softwarové nástroje. Elegantně lze problém s malým prostorem vyřešit pořízením několika snímků vedle sebe nebo nad sebou a spojit je do jedné panoramatické fotografie.\n\nFotograf často musí řešit kombinované osvětlení v místech kde se kombinují dva prostory, z nichž jeden je osvětlen světlem umělým a druhý světlem denním. Interiér může být také osvětlován několika druhy různých svítidel, například kombinací klasických žárovek a zářivek. Mezi oběma druhy světel může dojít k nápadnému rozdílu jasových intenzit a také k rozdílu teplot chromatičnosti. Kromě kombinace umělého (směrového) a přirozeného (rozptýleného) světla může docházet ke kombinaci více směrových světel (například přední a boční světlo), nebo světla kontrastního a rozptýleného.\n\nPři pořizování snímku je třeba brát v úvahu čas a den v roce a počasí, některé snímky se mohou pořizovat v noci, kdy se omezí denní světlo z oken.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "840576", "url": "https://cs.wikipedia.org/wiki?curid=840576", "title": "Seznam ministrů průmyslu Československa", "text": "Seznam ministrů průmyslu Československa\n\nToto je seznam ministrů průmyslu Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr obchodu či ministr průmyslu, obchodu a živností apod.)\n\n"}
{"id": "840587", "url": "https://cs.wikipedia.org/wiki?curid=840587", "title": "Kostel Notre-Dame-de-la-Croix de Ménilmontant", "text": "Kostel Notre-Dame-de-la-Croix de Ménilmontant\n\nKostel Notre-Dame-de-la-Croix de Ménilmontant (tj. \"Panny Marie z Kříže v Ménilmontant\") je katolický farní kostel ve 20. obvodu v Paříži na náměstí \"Place de Ménilmontant\". Kostel je zasvěcený Panně Marii a pojmenován po bývalé obci Ménilmontant. Jméno kostela rovněž upomíná na řád křižovníků, kteří zde měli až do Velké francouzské revoluce svůj klášter. Stavba je směsí novorománského a novogotického stylu a se svými rozměry (97 m délky, 38 m šířky, 20 m výšky lodě) patří spolu s katedrálou Notre-Dame a kostelem sv. Sulpicia k největším kostelům v Paříži.\n\nMénilmontant jako malá ves patřila do farnosti Saint-Jean-Baptiste de Belleville. Na počátku 19. století se počet obyvatel rychle zvyšoval a v roce 1823 nebo 1833 byla postavena dřevěná kaple Notre-Dame-de-la-Croix, která byla v roce 1858 změněna na farní kostel. Protože kvůli rostoucímu počtu obyvatel nemohla stavba dostačovat, byla zbořena a nahrazena současným kostelem. Stavební práce začaly v roce 1863 a byly definitivně dokončeny až roku 1880, ale kostel sloužil bohoslužbám už od roku 1869. Stavba byla přerušena Pařížskou komunou.\n\nPo druhé světové válce se ve čtvrti usídlilo mnoho imigrantů z Maghrebu. Vedle tuniských židů se v Ménilmontant objevili především muslimové z Alžírska. Pro ně nechal v roce 1969 farář Pierre Loubier v kryptě kostela zřídit modlitebnu, která se využívala až do počátku 80. let.\nProjektem kostela byl pověřen architekt Louis-Jean-Antoine Héret (1821-1899), který navrhl pseudorománsko-gotický styl. Kostel se nachází na návrší, takže k hlavnímu portálu vede impozantní schodiště s 54 schody. Nad ním se tyčí 78 metrů vysoká zvonice. Hlavní fasáda je členěná do tří pater. Dolní část tvoří tři obloukové portály s tympanony a archivoltami. Na středním portálu je znázorněno Snímání z kříže, na pravém útěk do Egypta a na levém Panna Marie v chrámu. Druhá úroveň průčelí tvoří rozeta, nad kterou stojí socha Panny Marie.\n\nKostel Notre-Dame-de-la-Croix je třetí největší kostel v Paříži díky své délce 97 metrů, šířce 38 metrů a výšce klenby 20 metrů. Hlavní loď končí u chóru s chórovým ochozem. Boční lodě jsou oddělené obloukovými arkádami s mohutnými sloupy. Křížová klenba je inspirována gotikou a je vyrobena z litiny.\n\nV chórovém ochozu se nacházejí malby \"Nanebevstoupení Páně\", autor Pierre Claude François Delorme (1783–1859) a \"Josefova smrt\", autor Jean-Jacques Lagrenée (1606−1688). Varhany z roku 1874 vytvořil Aristide Cavaillé-Coll.\n\n"}
{"id": "840592", "url": "https://cs.wikipedia.org/wiki?curid=840592", "title": "StoreOnce", "text": "StoreOnce\n\nTechnologie StoreOnce je D2D řešením vyvinutým společností Hewlett-Packard. Jedná se o systémy určené pro zálohu dat do diskového prostoru, jenž využívá zabudovaný deduplikační algoritmus. Deduplikace zajišťuje, aby se stejná a nezměněná data zálohovala pouze jednou a šetřila se tak kapacita zálohovacích zařízení. \nVýhodou řešení StoreOnce je také možnost využít replikaci dat do vzdálené pobočky či datového centra, čímž se zajistí vysoká dostupnost a ochrana dat.\n\nStoreOnce obvykle funguje společně se softwarem HP DataProtector, přičemž však není nutné využívat tento software, ale je možné řešení postavit nad konkurenčními firmami poskytujícími zálohovací software, například společnost EMC.\n\nV současnosti existuje několik různých deduplikačních technologií lišících se především cílovou skupinou zákazníků a zařízením, na kterém běží. Na trhu můžeme nalézt řešení jak pro malé firmy, tak pro velká datová centra s objemy dat v řádu stovek TB až PB. \n\nDeduplikace dat je metoda snižení požadavků na úložiště odstraněním redundantních dat, takže určitý datový obsah zabírá prostor na disku pouze jednou. Deduplikace dat zkoumá datové toky, které přicházejí do úložiště, kontroluje jejich obsah a aktivně odstraňuje nadbytečné kopie. Pokud se naleznou duplicitní data, jsou nahrazena ukazatelem na již uložený soubor údajů, a vlastní data jsou zahozena, neboli \"de-duplikována\".\n\n"}
{"id": "840595", "url": "https://cs.wikipedia.org/wiki?curid=840595", "title": "Blok 10", "text": "Blok 10\n\nBlok 10 (německy \"Block 10\") byl blok v německém koncentračním táboře Osvětim, ve kterém němečtí doktoři prováděli pokusy na lidech. Pokusy sahaly od zkoušení kožních reakcí na aplikaci různých látek až po fenolové injekce do srdce. Blok se nacházel v mužské části koncentračního tábora, pokusy však byly prováděny především na ženách. Hlavními doktory v Bloku 10 byli Carl Clauberg, Horst Schumann, Eduard Wirths, Josef Mengele, Bruno Weber a August Hirt.\n\n\n"}
{"id": "840598", "url": "https://cs.wikipedia.org/wiki?curid=840598", "title": "Gregoriánská semiologie", "text": "Gregoriánská semiologie\n\nGregoriánská semiologie nebo jen semiologie je vědní obor zabývající se neumovými značkami, které se používaly k zaznamenání vývoje melodie gregoriánského chorálu užívaného v křesťanské liturgii. Založil jej francouzský benediktin Eugène Cardine v 50. letech 20. století.\n"}
{"id": "840599", "url": "https://cs.wikipedia.org/wiki?curid=840599", "title": "Seznam ministrů zemědělství Československa", "text": "Seznam ministrů zemědělství Československa\n\nToto je seznam ministrů zemědělství Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr zemědělství a výživy apod.).\n\n"}
{"id": "840604", "url": "https://cs.wikipedia.org/wiki?curid=840604", "title": "Ucháč čepcovitý", "text": "Ucháč čepcovitý\n\nUcháč čepcovitý (\"Gyromitra infula\") je vzácná vřeckovýtrusná houba z čeledi desticovité.\n\nPlodnice jsou asi 5 – 20 cm vysoké, rozdělené na třeňovitou a kloboukovitou část.\n\nKlobouk, na jehož povrchu se nachází thecium, je tvořen křehkou, tenkou dužninou; je dutý, zprohýbaný zpravidla do jednoho, dvou a nebo více nepravidelných cípů či laloků, často tvaru kápě. Klobouk je na povrchu lysý, hrbolkatý až vrásčitý, světle hnědé, červenohnědé až kaštanové barvy.\n\nTřeň je válcovitý, zploštělý anebo mírně kyjovitý, dutý, občas s několika podélnými jamkami či brázdami, bělavý až nafialovělý, později někdy až hnědofialový.\n\nDužnina je tenká a křehká, příjemné nenápadné vůně.\nUcháč čepcovitý roste vzácně, v podzimních měsících, především v jehličnatých lesích na dřevních zbytcích, často i v půdě ponořených, případně na tlejících kořenech, kmenech nebo pařezech. Vyskytuje se spíše ve vyšších polohách.\n\nUcháč čepcovitý je udáván za jedlou houbu, bývá však uváděno, že občas může obsahovat určité množství jedu gyromitrinu (tento toxin ve větší míře obsahuje příbuzný jedovatý druh ucháč obecný) a být proto za syrova jedovatý. Pro případnou toxicitu a nepříliš běžný výskyt nebývá doporučován ke sběru.\n\n\n"}
{"id": "840609", "url": "https://cs.wikipedia.org/wiki?curid=840609", "title": "Šikotan", "text": "Šikotan\n\nŠikotan ( , \"[Šikotan tó]\") je ostrov na jihu Kurilského souostroví. V současnosti jsou pod správou Ruské federace, ale je, současně s ostrovy Iturup, Kunašir a Habomajskými ostrovy, nárokován Japonskem.\n\nNa ostrově žije přes 2 tis. obyvatel, kterých ubývá, částečně i z důvodů nejasné budoucnosti.\nAdministrativně se řadí do Jihokurilského rajónu Sachalinské oblasti. Japonci ho považují za součást subprefektury Nemuro. Na ostrově je používán Vladivostocký čas UTC+10.\n\nOstrov leží 57 km jihovýchodně od ostrova Kunašir ve Velkém kurilském pásmu, od kterého jej odděluje \"Jihokurilský průliv\". Ruská geografie zařazuje Šikotan do \"Malého kurilského pásma\" spolu s Habomajskými ostrovy, jejichž nejbližší \"ostrov Polonskovo\" leží na jihozápadě ve vzdálenosti 22 km. Japonská geografie tyto ostrovy ke Kurilám nepočítá.\n\nŠikotan má délku 27 km, šířka kolísá mezi 5 a 13 km; plocha ostrova je 225 km². Reliéf je kopcovitý a průměrná nadmořská výška je 300 m. Ostrov je tvořen výlevnými horninami a pískovci, které jsou datovány z období křídy a kenozoika. Nacházejí se zde dvě vyhaslé sopky \"Tomari\" a \"Notoro\". Pobřeží je členité a na straně Jihokurilského průlivu jsou významnější zátoky \"Malokurilská\" a \"Krabová\".\n\nFlóra je zde zastoupena především jedlemi, modříny, opadavými dřevinami, bambusovým a jalovcovým podrostem. Pobřežní svahy jsou zarostlé stepními porosty. Část ostrova je součástí rezervace federálního významu Malé Kurily ( ).\n\nKlima je zde chladné monzunové — v únoru je průměrná teplota -5,2 °C, v srpnu 15,6 °C, celoroční 5,1 °C. Průměrný roční úhrn srážek je 894,2 mm, které jsou během roku víceméně rovnoměrně rozloženy.\n\nNa ostrově žije 2 100 obyvatel. Téměř všichni žijí v jedné ze dvou obcí - \"Malokurilskoje\" (1100 obyv. v r. 2007) a \"Krabozavodskoje\" (1015 obyvatel v roce 2002).\n\nHospodářství je zde založeno na rybolovu a zpracování ryb, jde především o tresky, ale i kraby a těžbu a zpracování chaluh.\n\nOstrov má lodní spojení linkou Sachalin — Iturup — Kunašir — Šikotan\n\nNachází se zde hydrofyzikální observatoř.\n\nV starších zdrojích se uvádí, že Šikotan je název z jazyka Ainu: ši — velký, významný; kotan — osada, město; tedy zřejmě „země s velkými osadami“.\n\nOstrov byl odedávna obýván kmeny Ainu. Evropané ho objevili v rámci velké severní expedice v letech 1733 — 1743 a nazvali ostrov Figurnyj. Byl považován za součást Ruska až do roku 1855, kdy Rusko podepsalo s Japonskem Šimodskou dohodu, podle které se stal součástí Japonska.\n\nŠikotan byl obsazen bez boje sovětskou armádou dva dny před japonskou kapitulací v druhé světové válce. Následně ho Sovětský svaz anektoval v souladu s požadavky dohodnutými na jaltské konferenci se spojenci, kterým za to přislíbil účast ve válce s Japonskem.\n\nV roce 1956 po složitém vyjednávání společné sovětsko-japonské deklarace, která ukončila válečný stav mezi oběma stranami, Sovětský svaz přislíbil navrátit Šikotan spolu s Habomajskými ostrovy Japonsku po uzavření vzájemné mírové smlouvy. Přestože taková smlouva nebyla podepsána, byl tento slib obnovován během sovětsko-japonských a později rusko-japonských jednání.\n\n"}
{"id": "840611", "url": "https://cs.wikipedia.org/wiki?curid=840611", "title": "Rodoleja", "text": "Rodoleja\n\nRodoleja (\"Rhodoleia\") je rod rostlin z čeledi vilínovitých. Jsou to keře a stromy se střídavými kožovitými listy a červenými květy v nápadných květenstvích připomínajících jediný květ. Jsou to tropické a subtropické rostliny, rozšířené od Číny po jihovýchodní Asii.\n\nZástupci rodu rodoleja jsou stálezelené keře a stromy se střídavými jednoduchými listy bez palistů. Listy jsou tuhé, kožovité, kopinaté nebo vejčité, celokrajné. Žilnatina je zpeřená, případně od báze trojžilná. Květy jsou uspořádány v úžlabních hlávkovitých květenstvích podepřených zákrovními listeny a připomínajících jediný květ. Květy jsou oboupohlavné, dvoustranně souměrné. Kalich je silně redukovaný nebo zcela chybí. Koruna je asymetrická, složená ze 2 až 5 lístků, dobře vyvinutá je pouze na vnější straně květu směrem od osy květenství. Korunní lístky jsou červené, lžicovité až obkopinaté, na bázi nehetnaté. Tyčinek je 4 až 11 a jsou asi stejně dlouhé nebo o něco kratší než korunní lístky, s tenkými nitkami. Semeník je polospodní, srostlý ze 2 plodolistů, s mnoha vajíčky a tenkými čnělkami. Plodem je tobolka pukající téměř do poloviny 4 chlopněmi. Semena jsou zploštělá, tence křídlatá.\n\nRod rodoleja zahrnuje asi 10 druhů. Je rozšířen v Asii od Číny po Malajsii a Indonésii.\n\nV pojetí druhů rodu \"Rhodoleia\" panuje nejednota. Je rozlišováno až 10 druhů, které někteří taxonomové shrnují do jediného. Rod \"Rhodoleia\" je podle molekulárních studií jednou z bazálních větví čeledi vilínovité. Nejblíže příbuzný je rovněž asijský rod \"Exbucklandia\". Tyto dva rody tvoří podčeleď \"Exbucklandoideae\" čeledi vilínovité.\n\n"}
{"id": "840614", "url": "https://cs.wikipedia.org/wiki?curid=840614", "title": "Bél-šar-usur", "text": "Bél-šar-usur\n\nBél-šar-usur, známější jako Belšazar (také Belšasar, Belsazar, Balsazar či Bél-šarra-usur) byl korunní princ a syn posledního novobabylonského krále Nabonida. Žil v polovině 6. století př. Kr. a od čtvrtého roku vlády svého otce byl zapojován do výkonu vladařských povinností. Měl se po svém otci stát králem, k čemuž ale kvůli perské expanzi nedošlo.\n\nBelsazarův otec měl mnoho nepřátel, kteří usilovali o jeho pád. Babylónské kněžstvo boha Marduka stálo v opozici, zřejmě kvůli zanedbávání Mardukova kultu, a v říši navíc panovala ekonomická nestabilita. Nabonid tyto problémy zanedbával a raději odešel z Babylónu. Nechal si postavit nový palác v oáze Tajmá, ve kterém od té chvíle sídlil. V Babylónu za něj řídil státní povinnosti princ Belsazar. Mezitím však perský král Kýros II. porazil médského krále Astyaga, kterému do té doby byl vazalem, a také dobyl hlavní médské město Ekbatanu. Roku 546 př. Kr. dobyl též Lýdii a krátce poté lýdské město Sardy. Nabonid se ze strachu před Kýrem vrátil do Babylónu. Když však Peršané zaútočili na Mezopotámii, její obyvatelé je naopak vítali a otevírali jim brány. Nabonida zajali, avšak není jisté, co s ním provedli dále. Co se stalo s Belsazarem, není známo.\n\nStarozákonní Kniha Daniel zmiňuje oba vládce, otce i syna. Belsazarovi připisuje nestřídmost a aroganci před Hospodinem, když rozkázal pít ze zlatého a stříbrného nádobí, které jeho předchůdce (v Bibli: otec) Nabuchodonozor (Nebukadnesar II.) vynesl z jeruzalémského Chrámu.\n\n5. kapitola starozákonní knihy Daniel popisuje, jak se během opulentní slavnosti zjevily lidské prsty, které na zeď napsaly jakési nesrozumitelné znaky. Žádní kejklíři ani hvězdopravci nedokázali jejich smysl králi vysvětlit, až přišel prorok Daniel, který je rozšifroval.\n\nHistoricky vzato není vůbec známo, co se s Belsazarem po pádu Novobabylonské říše stalo, ale předpokládá se, že padl. Starozákonní prorok Daniel, který působil na babylónském dvoře již od dob krále Nebukadnesara II., předpověděl Belsazarovi smrt. Poté, co roku 539 př. Kr. Novobabylónská říše zanikla, se vlády nad Babylónem ujal Dareios Médský, jehož existence není prozatím jinými historickými prameny doložena. Avšak i v případě samotného Belsazara nebyla jeho totožnost dlouho známa a byl pokládán za fiktivní postavu a výmysl pisatele biblické knihy \"Daniel\".\n\nTéma Belsazarovy hostiny se promítlo také do umění. Nizozemský malíř Rembrandt Harmenszoon van Rijn vytvořil velice známý obraz \"Belsazarova hostina\" a Robert Schumann napsal skladbu \"Belsatzar\" (Op. 57).\n\nV různých překladech Bible a také v odborné literatuře se uvádí různé podoby Belšazarova jména.\n\n\n\n\n"}
{"id": "840615", "url": "https://cs.wikipedia.org/wiki?curid=840615", "title": "Kistarcsa", "text": "Kistarcsa\n\nKistarcsa je maďarské město, nacházející se v okrese Gödöllő, asi 15 kilometrů od Budapešti. Rozkládá se na celkové ploše 1102 hektarů a v roce 2015 zde žilo 12 212 obyvatel.\n\nVe 30. letech se zde nacházel internační tábor pro politické vězně, během druhé světové války pak koncentrační tábor pro maďarské židy. V roce 1944 bylo z tábora vypraveno 20 transportů do vyhlazovacího tábora Auschwitz-Birkenau. Když byl tábor 27. září 1944 rozpuštěn (v den židovského svátku Jom kipur), zbylo zde na tisíc židů, kteří byli povětšinou posláni do jiných pracovních táborů.\n\n"}
{"id": "840618", "url": "https://cs.wikipedia.org/wiki?curid=840618", "title": "Seznam ministrů práce a sociálních věcí Československa", "text": "Seznam ministrů práce a sociálních věcí Československa\n\nToto je seznam ministrů práce a sociálních věcí Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr sociální péče apod.)\n\n"}
{"id": "840622", "url": "https://cs.wikipedia.org/wiki?curid=840622", "title": "Dům Matky Terezy", "text": "Dům Matky Terezy\n\nOznačení Dům Matky Terezy může znamenat:\n\n"}
{"id": "840623", "url": "https://cs.wikipedia.org/wiki?curid=840623", "title": "Dům Matky Terezy (Hradec Králové)", "text": "Dům Matky Terezy (Hradec Králové)\n\nDům Matky Terezy je charitativní zařízení poskytující sociální služby v Hradci Králové ve čtvrti Pouchov. Je střediskem Oblastní charity Hradec Králové. Služby zařízení zahrnují provozování azylového domu, denního centra a noclehárny, sociální rehabilitaci a poradenství.\n\nOblastní charita Hradec Králové byla založena 1. června 1992. Ve stejném roce byl otevřen i azylový dům, na jehož existenci se dohodly na jednáních nově založená Oblastní charita, Charita ČR, město a okres Hradec Králové. Obýval dvě budovy bývalé ubytovny ZVÚ Hradec Králové a významnou roli hrál mj. pro propuštěné při amnestii vyhlášené prezidentem Václavem Havlem. Místo jedné z nich byl později vystavěn nový moderní objekt, Dům Matky Terezy, otevřený v roce 2003. Nové prostory umožnily rozšíření poskytovaných služeb například o noclehárnu.\n\nOd června 2009 vyvíjí Dům Matky a další střediska Oblastní charity Hradec Králové svou činnost i za prostředky z projektu \"Služby sociální prevence v Královéhradeckém kraji\" financovaného z rozpočtu kraje a Evropských sociálních fondů. Projekt byl vypsán do června 2012. V lednu 2012 rozšířilo kapacitu 40 lůžek v noclehárně v Domu Matky Terezy dalších 20 lůžek v nové zimní noclehárně v prostorách královéhradeckého letiště.\nVe stejné době ale provoz noclehárny kritizovali kvůli údajnému vlivu na bezpečnost ve čtvrti někteří obyvatelé čtvrti Pouchov na veřejné schůzi se zástupci města a to zejména proto, že azylový dům navštěvují i lidé, již se lečí z alkoholismu, drogové zavislosti nebo se vracejí z výkonu trestu. Služeb azylového domu i jeho klientů se tam naopak zastala náměstkyně primátora pro školství, sociální věci a zdravotnictví Aneta Maclová. Ta byla před nástupem do funkce v samosprávě ředitelkou zřizovatele Domu Matky Terezy, tedy Oblastní charity Hradec Králové. Městská policie při následném jednání s pracovníky domu přislíbila součinnost při řešení problémů, pokud o to pracovníci požádají. Ke zlepšení informovanosti o činnosti Domu Matky Terezy a vzájemného pochopení sloužily den otevřených dveří ke 20. výročí založení i různé další kulturní, společenské či sportovní akce v zařízeních Domu Matky Terezy či Oblastní charity Hradec Králové.\n\nDům Matky Terezy provozuje Oblastní charita Hradec Králové, spadající do stromu charitativních organizací Caritas Internationalis. Provoz je financován z dotací, investičních programů, plateb zdravotních pojišťoven, plateb od klientů za služby a darů.\n\nU Domu Matky Terezy uvádí Oblastní charita Hradec Králové mezi osobami podporujícími jeho činnost zejména Ministerstvo práce a sociálních věcí, Královéhradecký kraj (s projektem spolufinancovaným Evropskými sociálními fondy, statutární město Hradec Králové, Multikulturverein Völkerverständigung Blomberg, společnosti Leder-Pellicce, Henkel ČR a další menší a drobné dárce.\n\nPersonálně zajišťují provoz Domu zaměstnanci Oblastní charity, dobrovolníci, které Oblastní charita organizuje ve svém Kruhu dobrovolníků, a zčásti také sami uživatelé služeb Domu Matky Terezy v rámci pracovní terapie.\n\nDům Matky Terezy poskytuje ubytovací služby v azylovém domě či možnost zajištění jednorázového či opakovaného noclehu v noclehárně. Denní centrum nabízí jak možnost zajištění základních hygienických či životních potřeb, tak možnost zapojit se do aktivit sociální rehabilitace, která stejně jako poskytované poradenství napomáhají případnému návratu do běžné společnosti. Část služeb je zpoplatněna, část zdarma.\n\nPracovníci se též v pracovní dny věnují terénnímu programu, zabezpečujícímu v Hradci Králové a blízkém okolí základní pomoc a informovanost o službách Oblastní charity Hradec Králové.\n\nAzylový dům v Domě Matky Terezy je určen mužům nad 18 let. Poskytuje ubytování, možnost hygieny, podmínky pro přípravy stravování, poradenské a další služby. Pravidelně ho využívá na sedm desítek mužů, v zimě je počet ještě vyšší. Bydlení v azylovém domě je zpoplatněno. Cílem služeb poskytovaných v azylovém domě je motivovat uživatele k návratu do samostatného společenského života v přirozeném prostředí. Azylový dům má kapacitu 32 lůžek. Průměrná délka pobytu v azylovém domě byla v roce 2011 7,5 měsíce.\n\nPro osoby v krizové situaci, a to pro muže i ženy, je k dispozici noclehárna o kapacitě 10 lůžek pro ženy a 30 lůžek pro muže v Domě Matky Terezy a dalších 20 lůžek v zimní noclehárně v areálu nedalekého letiště. Nocleh je zpoplatněn základní sazbou zahrnující i využití hygienického zařízení. Uživatelé mohou využít až o tři dny odložené platby za službu. Není určen pro nezletilé. V základní sazbě není zajištění stravy. Ráno, v závěru provozní doby noclehárny se otevírá poradna.\n\nKapacita zařízení zejména v zimním období nedostačovala zájmu a potřebám lidí bez přístřeší, proto v období největší nepřízně počasí umožňoval Dům Matky Terezy i nouzový nocleh v denním centru, až na začátku roku 2012 tento problém pomohlo vyřešit otevření zimní noclehárny.\n\nV nízkoprahovém denním centru je možné zejména využít hygienického zařízení, podmínek pro přípravu stravy či za poplatek vyprat. Je otevřeno pro osoby starší 18 let ohrožené rizikovým způsobem života nebo jím ohrožené, tj. například pro drogově závislé. V nouzi denní centrum poskytuje potravinovou pomoc a ošacení. V denním centru je též možné získat rady a pomoc při uplatňování práv. Probíhá tam také zapojení do programů sociální rehabilitace.\n\nPřestože je udávaná kapacita denního centra 30 osob denně, v roce 2011 v něm zaznamenali celkem 13 049 návštěv, tj. průměrně 36 denně.\n\nCílem sociální rehabilitace je „podporovat osoby ohrožené sociálním vyloučením bez přístřeší a sociálního zázemí pobývajících v Hradci Králové v dosažení samostatnosti, nezávislosti a soběstačnosti rozvojem jejich schopností a dovedností.“\n\nZákladními činnostmi, do kterých se v jejím rámci mohou uživatelé služeb zapojit, jsou práce v kuchyni, kreativní dílně a prodej časopisu \"Nový Prostor\". Zároveň se ale mohou uživatelé zúčastnit i vzdělávacích či volnočasových kulturních, sportovních i společenských aktivit. V oblasti vzdělání je zájem zejména o výuku základů práce na PC. Výrobky z kreativní dílny bývají prodávány na akcích pro veřejnost ve prospěch provozu.\n\nVedle toho Dům Matky Terezy poskytuje v této oblasti sociálně právní a odborné poradenství i psychoterapeutickou pomoc. V rámci této služby je možné též vykonat uložený alternativní trest.\n\nDům Matky Terezy je také organizátorem sbírky ošacení, tzv. sociálního šatníku. Zapojení se do aktivit sociálního šatníku je umožněno i uživatelům dalších služeb Domu v rámci pracovní terapie při sociální rehabilitaci. Provoz sociálního šatníku se ale většinou soustředí v prostorách v Kydlinovské ulici v místní části Plácky. Na sbírku ošacení pro sociální šatník upozorňoval i Hradecký deník. Ošacení je potřebným poskytováno zdarma na základě sociální poukázky, které vydávají zaměstnanci Oblastní charity a spolupracující úřady a neziskové organizace. Z darů se udržují i zásoby v tzv. nouzových šatnících (či „šatnících první pomoci“) v Domě Matky Terezy a Domově pro matky s dětmi, který rovněž provozuje Oblastní charita Hradec Králové.\n\nKlienti Domu Matky Terezy potvrzovali spokojenost s poskytovanými službami v anketách různých médií. Zpravodajka Českého rozhlasu konstatovala: „Dům Matky Terezy není jen jedinečný, ale též klienty chválený.“\n\n\n"}
{"id": "840624", "url": "https://cs.wikipedia.org/wiki?curid=840624", "title": "Operace Margarethe", "text": "Operace Margarethe\n\nBěhem druhé světové války naplánovalo nacistické Německo dvě tajné operace s kódovým názvem Margarethe.\n\nOperace Margarethe I označuje okupaci Maďarského království německou armádou v březnu 1944. Maďarsko bylo spojencem nacistického Německa, avšak jeho premiér Miklós Kállay vyjednával, s vědomím a souhlasem regenta Miklóse Horthyho, podmínky příměří se Spojenci. Když se o této skutečnosti dozvěděl Adolf Hitler, cítil se být Maďary podveden, a proto nařídil německým jednotkám, aby spustily operaci Margarethe a obsadily klíčové maďarské objekty.\n\nJeště předtím pozval Hitler Horthyho 15. března 1944 na zámek Klessheim u rakouského Salzburgu. Zatímco společně jednali, německá armáda se v tichosti přesunula do Maďarska. Společné setkání posloužilo jako zástěrka k vylákání Horthyho z Maďarska a ponechání maďarské armády bez rozkazů. Jednání trvala až do 18. března, kdy se Horthy vrátil vlakem zpět do Maďarska.\n\nKdyž dorazil do Budapešti, vítali jej již němečtí vojáci. Bylo mu řečeno, že Maďarsko může zůstat svrchovaným státem pouze pokud odstraní Kállaye z postu premiéra a nahradí jej takovým ministerským předsedou, který bude plně spolupracovat s Německem. V opačném případě by bylo Maďarsko podrobeno plné okupaci. Horthy si uvědomoval, že něco takového by znamenalo dosazení nacistického představitele (gauleiter), který by s Maďarskem zacházel jako s jakoukoli jinou okupovanou nepřátelskou zemí, a proto Německu ustoupil a premiérem jmenoval Döme Sztójaye. Okupace byla naprostým překvapením, díky čemuž byla rychlá a bez krveprolití. Původním plánem bylo demobilizovat maďarskou armádu, ale vzhledem k postupu Rudé armády ze severu a východu a hrozbě britské a americké invaze na Balkáně, se nacisté rozhodli tak neučinit. Namísto toho poslali část maďarské armády bránit průsmyky v Karpatech.\n\nOperace Margarethe II byla plánovaná německá invaze do Rumunska v případě, že by se rumunská vláda rozhodla kapitulovat před Sovětským svazem. Rumunsko nakonec skutečně v roce 1944 kapitulovalo, avšak rumunská operace Margarethe nebyla nikdy uskutečněna.\n\n"}
{"id": "840626", "url": "https://cs.wikipedia.org/wiki?curid=840626", "title": "Jaromír Fiala (1955)", "text": "Jaromír Fiala (1955)\n\nJaromír Fiala (* 11. února 1955 ) je bývalý český fotbalista, obránce. Jeho bratři Jan a Jiří byli také ligovými fotbalisty.\n\nHrál za SK Sigma Olomouc a Škodu Plzeň. V československé lize nastoupil v 87 utkáních.\n\n\n"}
{"id": "840627", "url": "https://cs.wikipedia.org/wiki?curid=840627", "title": "Křížová výprava (Hvězdná brána)", "text": "Křížová výprava (Hvězdná brána)\n\nKřížová výprava je 19. epizoda 9. řady sci-fi seriálu \"Hvězdná brána\".\n\nTěhotná Vala Mal Doran kontaktuje Velitelství Hvězdné brány, použitím dálkového komunikačního zařízení a převetme kontrolu nad tělem Dr. Daniela Jacksona. Vala říká překvapenému týmu SG-1 co se jí stalo po bitvě u Kallany. Vala byla přenesena do galaxie Oriů, kde se probudila v posteli muže, který ji našel a myslel si, že byla darem od bohů.\n\nVala se dozvěděla, že město, ve kterém žije je jedním z mnoha měst, kde se staví vesmírné lodě a cvičí vojska pro invazi Oriů do Mléčné dráhy. Vala se rozhodla převzít roli hospodyně u zmrzačeného Tomina, muže, který Valu našel. Když Vala zjistila, že je těhotná, rychle se vdala za Tomina, aby si Tomin myslel, že dítě je jeho. Nicméně Vala nevěděla, kdo je skutečným otcem dítěte, protože neměla s nikým žádný vztah, ale později zjistí, že dítě je ve skutečnosti \"vůle Oriů\".\n\nMezitím na Zemi plukovník Čechov informuje generála Hanka Landryho, že Rusko již nemá zájem o účasti na programu Hvězdné brány a plánuje, že nechají jejich dohodu se Spojenými státy zaniknout. Toto znamená, že Rusko si vezme Hvězdnou bránu zpět, protože ji USA jen půjčili. Rusko zřejmě podporuje v tomto kroku Čína.\n\nZpět v SGC, Vala říká zbytku SG-1, že byla podezřelá, že je nevěřící a byla na příkaz Seevise, místního správce, připoutaná po dobu tří dnů na veřejnosti. Tomin ji však zachránil. Když se Vala šla podívat na stavbu vesmírných lodí, byla překvapená, že Seevis je vůdcem tzv. \"protiorijského hnutí\". Seevis plánoval sabotovat lodě a zabít tisíce stoupenců Oriů.\n\nMezitím, na Zemi, generál Landry zjistí, že Rusové ve skutečnosti nechtějí zpět jejich bránu, ale pouze se pokouší vytvořit nátlak na vládu USA. Výměnou za bránu jsou Američané přinuceni dát Rusům plány vesmírné lodi třídy Daedalus.\n\nMezitím, v galaxii Oriů Seevisův plán sabotáže selhává. Oriové posílají Tomina, aby Seevise zabil. Tomin Seevise zabije a zničí komunikační zařízení. Tím přerušuí komunikaci Valy s SGC. Vala ujišťuje Tomina, že nebyla součástí žádné konspirace a že jej bude doprovázet na jeho křížové výprvě proti nevěřícím. Na Zemi se SGC snaží zjistit, kde Oriové staví jejich druhou Superbránu a SG-1 se rozhodne pátrat po Merlinově zbrani, která dokáže zabít povznesené bytosti. Když budou Oriové zničeni, jejich stoupenci je pak neuvidí jako bohy a křížová výprava nebude nutná.\n"}
{"id": "840628", "url": "https://cs.wikipedia.org/wiki?curid=840628", "title": "Igor Popovec", "text": "Igor Popovec\n\nIgor Popovec (* 6. května 1966 Stropkov) je bývalý slovenský fotbalista, útočník. Po skončení aktivní kariéry působí jako trenér mládeže.\n\nV československé lize hrál za SK Sigma Olomouc a Duklu Banská Bystrica. V československé lize nastoupil ve 12 utkáních. Ve slovenské lize hrál za FC Lokomotíva Košice a MŠK Žilina, nastoupil ve 110 utkáních a dal 29 gólů. Za Sigmu Olomouc nastoupil k jednomu utkání Poháru UEFA 1986/87.\n\n\n"}
{"id": "840630", "url": "https://cs.wikipedia.org/wiki?curid=840630", "title": "Aach", "text": "Aach\n\nAach je časté německé toponymum:\n"}
{"id": "840633", "url": "https://cs.wikipedia.org/wiki?curid=840633", "title": "Roman Kocfelda", "text": "Roman Kocfelda\n\nRoman Kocfelda (* 20. února 1963) je bývalý český fotbalista, útočník.\n\nV československé lize hrál za SK Sigma Olomouc. V československé lize nastoupil ve 30 utkáních a dal 5 gólů.\n\n\n"}
{"id": "840635", "url": "https://cs.wikipedia.org/wiki?curid=840635", "title": "Pavel Jeřábek", "text": "Pavel Jeřábek\n\nPavel Jeřábek (* 1. února 1967) je bývalý český fotbalový útočník.\n\nV československé lize hrál za SK Sigma Olomouc. V československé lize nastoupil ve 24 utkáních a dal 2 góly. V turecké lize hrál za Adanaspor.\n\n\n"}
{"id": "840636", "url": "https://cs.wikipedia.org/wiki?curid=840636", "title": "Kolumbijská kravata", "text": "Kolumbijská kravata\n\nKolumbijská kravata ( ) je metoda popravy, při které je oběti proříznuto hrdlo nožem nebo jiným ostrým předmětem a její jazyk vytažen ven skrz proříznutou ránu, takže připomíná jakousi velmi krátkou kravatu (vázanku). Tento nechvalně známý způsob zavraždění byl zpopularizován od 50. let 20. století. Jde o metodu psychologické války, jejímž cílem je vyděsit a zastrašit celé skupiny obyvatel. Metoda byla „vynalezena“ v průběhu éry \"La Violencia\" (1948–1958), kolumbijské občanské války, jež přinesla statisíce obětí a mimořádnou krutost použitých mučících a popravčích metod. Ty, včetně \"kravaty\", nalezly své uplatnění i v následujících desetiletích (a to nejenom v Kolumbii), zejména u různých paramilitárních skupin.\n"}
{"id": "840638", "url": "https://cs.wikipedia.org/wiki?curid=840638", "title": "Zahrada Kanálka", "text": "Zahrada Kanálka\n\nZahrada Kanálka je dnes již zaniklá zahrada, která se rozkládala mezi dnešní Polskou ul. a Vinohradskou třídou na Vinohradech. Část zahrady je dnes součástí Riegrových sadů v Praze.\n\nJednu z nejstarších vinic za Koňskou bránou (dnešním Národním muzeem) vlastnil pražský lékárník a přítel Karla IV., Angello z Florencie. Jeho rodu vinice patřila až do 16. století. Od 17. století byla majetkem svatojakubského kláštera, od něhož ji koupil velmistr svobodných zednářů hrabě Josef Emanuel Malabaila de Canal. Hrabě postupně koupil v roce 1782 usedlost Herzovka, o rok později sousední vinici Sixtovka a nedlouho na to i několik dalších (Andělku, Kocourku, Cikánku, Kuchynku a další mezi dnešními ulicemi U Kanálky a Italská). Kolem všech pozemků po obvodu nechal vystavět zeď a začal s budováním zahrady, u které se okamžitě vžil název Kanálka. Zahradu pro něj vybudoval známý pražský zahradník Václav Teisinger. Zahrada byla dokončena v roce 1791 a od roku 1800 ji hrabě zdarma zpřístupnil pro veřejnost. Kvůli poškozování zahrady byl ovšem později hrabě nucen přístup regulovat zvláštními vstupenkami.\n\nHrabě byl stoupencem soudobého fyziokratismu, směru, který za nejpřirozeněji produktivní odvětví považuje zemědělskou výrobu, a usiluje proto o její zvelebení. Postupně v ní vznikl botanický ústav, vegetační a fyziologická stanice s botanickým učilištěm, skleníky, přednáškový sál, prostory pro botanické sbírky i pro vědeckou činnost. Šlechtily se zde nové plodiny, mezi nimi brambory (které v té době nebyly rozšířené), vojtěška, jetel a cukrová řepa. Dále se zde nacházel hospodářský dvůr, pokusná stanice pro chov ušlechtilého dobytka, ukázky zemědělských strojů i ukázky plemen hospodářských zvířat. Malou zoo tvořily voliéry domácích i exotických ptáků, jezírka s rybami, ale i domek s opicí. Na zahradě bylo v roce 1808 založeno hospodářské (zemědělské) výstaviště a v roce 1811 postaven malý pokusný cukrovar.\nZahradu kromě jiného tvořily i prosluněné travnaté plochy, rozsáhlá výsadba domácích i „exotických“ stromů, keřů a květin, stinné aleje a skupiny dřevin. Dále se zde nacházely také zahradní pavilonky. Nalézala se v ní i lázeň a studánky, malé bludiště a část komponovaná v čínském pojetí s figurkami, stavbami a můstky.\n\nDo vyvýšené části architekt zakomponoval památník zesnulé manželky hraběte, nesoucí zednářské znaky a nápis „nejněžnější choti, matce a přítelkyni lidstva“. Nedaleko byla umístěna poustevna. Všechny tyto části logicky propojovaly cesty pro pěší i pro vozidla.\nHrabě Josef Emanuel Malabaila de Canal byl za zásluhy jmenován čestným občanem města Prahy.\nKanálka byla v těch dobách velice populární. Večerní slavnosti navštěvovaly nejrůznější celebrity z tuzemska i zahraničí. Mezi hosty patřil například i anglický spisovatel Washington Irving. Nejznámějším návštěvníkem Kanálky byl ale Wolfgang Amadeus Mozart.\nV roce 1826 hrabě Canal umřel a Kanálku zdědila jeho jediná dcera Josefína, která v roce 1827 prodala Kanálku hraběti Ludvíku Arnoštovi Buquoy. Hrabě v roce 1830 zahradu prodal Moritzi Zdekauerovi. Zdekauer sice prodal část pozemků, ale i v době jeho vlastnictví Kanálka dále sloužila svému účelu. Pokusil se ji přejmenovati na Zdekauerovu zahradu, ale název se nevžil a všichni pořád používali původní název Kanálka. Po smrti Zdekauera (1854) zahradu převzali jeho dědici. Kanálka byla roku 1884 zrušena a následně rozparcelována na stavební pozemky (1901 - 1903).\n\nMísto Kanálky zde vznikly Riegerovy sady a na kdysi opravdu velkou a dosti známou zahradu dnes vzpomíná již jen název ulice U Kanálky a pískovcový obelisk ve Vozové ulici v Praze. Tento tzv. Ptačí obelisk byl v roce 2009 rekonstruován pod hlavičkou Galerie hlavního města Prahy. Trojboký pískovcový obelisk vysoký 4,5 m na hranolovém podstavci s reliéfem ptáka s mláďaty v perlovcovém rámu je datován do doby kolem roku 1840. Kromě obelisku se z původních součástí zahrady zachovala ještě vstupní brána ve spodní části parku, napájecí jezírko pro ptáky a stavba s vnějším schodištěm, která kdysi fungovala jako historická rozhledna. Jedná se o pozdně klasicistní stavbu, která je někdy označována i jako tzv. Mlíkárna. Dlouho byla jen domovem bezdomovců a narkomanů. Dnes stojí na tomto místě zrekonstruovaná restaurace.\n\nMinisterský rada státní regulační komise dr. E. Schwarzer navrhoval k výběru pro vybudování ZOO 14 míst v obvodu Velké Prahy. Jednalo se o tyto lokality: Cibulka, Košíře, Troja, Petřín, Strahov, Kinského zahrada, Vysočany, Štvanice, Kanálka, Klamovka, Stromovka, Letná, Šárka, Hloubětín – údolí Rokytky.\n\nCanalovu Kanálku obdivoval sám císař František I., když zavítal do Čech.\n\nZa Josefa II. počali v Praze šlechtici otvírat svoje zahrady pražským občanům. Věc neslýchaná. Hrabě Canal otevřel svou Kanálku, až mu ji začali Pražané oškubávat, tak omezil vstup jen na pozvánky a známým osobám. Jedině židům nikdy nedovolil vstup.\n\nRoku 1816 vynalezl Karl Friedrich Christian Ludwig, svobodný pán Draise ze Sauerbronnu vehikl, pojmenovaný \"rychloběžným strojem\" a pak dle vynálezce \"draisinou\". Od roku 1818 pořádal vynálezce závody draisin (první závody na kole vůbec). Podobné závody konaly se asi za tři roky i v Praze při zahradní slavnosti v Kanálce. Návštěvníci těchto závodů se při tom velmi pobavili, neboť jízda nepostrádala komiky.\n\nJosef Emanuel Canal, zálibou botanik, podnítil sepsání a vydání dvou botanických knih - Květeny Čech a knihy nazvané Hortus Canalius. Až do konce života byl hrabe Canal předsedou Vlastenecké hospodářské společnosti. Jaroslav Kemper ve své historické studii z roku 1912 napsal: \nHrabě Josef Emanuel Canal pořádal v zahradě několik zednářských slavností, kterých se výjimečně účastnily i ženy. Osměleny touto podobou emancipace - šlo vesměs o šlechtičny - založily v Praze vlastní lóži a zčásti pak sdílely peripetie spolku svobodných zednářů.\n\nV r. 1848 vydala Matice česká v Praze Pixův „Klíč štěpařský“, v jehož třetím dílu je popsáno 8 letních, 7 podzimních a 86 zimních odrůd jablek. Po smrti Františka Pixy byly tyto odrůdy dále udržovány v pražské zahradě na Kanálce.\nV r. 1870 zakládá c. k. vlastenecko-hospodářská společnost ovocnicko-vinařskou školu v Tróji, v r. 1885 v Mělníku a v r. 1887 v Litoměřicích. Zvláště v Tróji byly soustředěny bohaté sbírky světových odrůd jablek, pěstované předtím v pražských zahradách na Kanálce, později na Kozačce.\n\nVe dvanácti Rössler spolu s kamarády z reálného gymnasia zakládají bruslařský kroužek s hrdým názvem: „Bruslařský klub“. Jakmile skončí bruslařská sezóna, začíná s kamarády trénovat běh v zahradě Kanálce.\n\nNedělní špacír po pražských parcích Cibulce nebo ve vinohradské Kanálce dokáže neklidného ducha Karla Hynka Máchy upokojit jen z části. Potřebuje uniknout z „trudné komnaty“, jak sám říká ponuré světničce u bytu rodičů na pražském Dobytčím trhu (dnešní Karlovo náměstí).\n\nŠternberk zahájil v roce 1835 v Kanálce první výstavu ovcí, hovězího dobytka a hospodářských strojů v českých zemích.\n\nJosef Kajetán Tyl - Jitro\nA tak to netrvalo dlouho a byla založena nová Slavia, už jako samostatný sportovní klub. V prvním období držela prvenství stále ještě cyklistika, ale svou aktivitu zahájili fotbalisté už v listopadu 1895 na Královské louce, a 21. ledna 1896 založili vlastní fotbalový odbor. Hrávalo se hlavně na Císařské louce, na vinohradské Kanálce, na Letenské pláni, na žižkovské Ohradě, v Karlíně na Invalidovně, na vojenských cvičištích a vlastně všude, kde bylo místo a kde to šlo.\n\nAlois Studnička pořádal řadu přednášek a výstav na venkově i v Praze. Celkem přednesl 210 přednášek o světových výstavách, vynálezech a malířství. Z výstav Aloise Studničky uveďme ty nejvýznamnější: Hospodářská výstava v roce 1869 v Praze v Kanálce, Školská výstava v roce 1870 v Praze, Všeobecné průmyslové výstavy v roce 1872 a 1875 a Etnografická výstava dr. Holuba v roce 1879.\n\nF.L.Věk za studentských let horoval pro tato hesla, tenkráte, když čítal Rousseaua, kdy s Hněvkovským překládali v Kanálce Voltairovy verše o svobodě, oba nadšení svobodomyslnými přednáškami profesora Meissnera.\n"}
{"id": "840644", "url": "https://cs.wikipedia.org/wiki?curid=840644", "title": "Slavomír Hodúl", "text": "Slavomír Hodúl\n\nSlavomír Hodúl (* 15. června 1962) je bývalý slovenský fotbalista, obránce.\n\nHrál za SK Sigma Olomouc, FC Slovan Liberec, FC Švarc Benešov, FC Svit Zlín a FC Slušovice. V československé lize nastoupil v 89 utkáních a dal 3 góly.\n\n\n"}
{"id": "840659", "url": "https://cs.wikipedia.org/wiki?curid=840659", "title": "Jiří Kuchler", "text": "Jiří Kuchler\n\nJméno a příjmení Jiří Kuchler nese více osob:\n\n"}
{"id": "840662", "url": "https://cs.wikipedia.org/wiki?curid=840662", "title": "Fargo (film)", "text": "Fargo (film)\n\nFargo je americký kriminální film z roku 1996 bratrské režisérské dvojice Ethana a Joela Coenových.\n\nVyobrazuje Frances McDormandovou v roli těhotné policejní šerifky Marge Gundersonové, která vyšetřuje sérii vražd. Ty spolu úzce souvisí, za vším stojí fingovaný únos manželky zadluženého prodavače automobilů Jerryho Lundegaarda, jenž se chce nekalým způsobem dostat k penězům svého tchána Wadea Gustafsona.\n\nFilm byl nominován na sedm Oscarů, přičemž vyhrál dva: za nejlepší ženský herecký výkon v hlavní roli (Frances McDormandová) a za nejlepší původní scénář. Rovněž získal cenu BAFTA a cenu za nejlepší režii pro Joela Coena na filmovém festivalu v Cannes v roce 1996.\n\nBěhem zimy 1987 se minneapoliský prodejce automobilů Jerry Lundegaard (William H. Macy) dostane do finančních problémů. Vymyslí proto plán únosu vlastní manželky Jean (Kristin Rudrüd), jejíž otec Wade Gustafson (Harve Presnell) je bohatý obchodník. Ten by měl poskytnout výkupné a žena se vrátit domů. Celý plán se uskuteční bez policie. Osloví proto automechanika Shepa Proudfoota (Steeve Reevis) s kriminální minulostí, aby sehnal kumpána na akci.\n\nNa dohodnuté schůzce v severodakotském Fargu prodejce aut zjišťuje, že se budou na plánu podílet dva únosci. Za Carla Showaltera (Steve Buscemi) automechanik ručí, druhého hromotluka Gaeara Grimsruda (Peter Stormare) nezná. Dohodnou se, že si rovným dílem rozdělí požadovanou částku 80 tisíc dolarů. Únoscům kromě 40 tisíc připadne ještě nové auto z jeho prodejny.\n\nJerry však zamýšlí sehrát dvojí hru a tchánu Wadeovi oznámit, že požadavek na vykoupení manželky činí 1 000 000 dolarů. Dvěma únoscům by pak předal dohodnutou částku a zbytek si ponechal. Mezitím představuje tchánovi podnikatelský záměr na výstavbu velkého parkoviště, na nějž bude potřebovat půjčit 750 tisíc dolarů. Po analýze se Gustafson tento projekt rozhoduje zrealizovat sám a Jerrymu nabízí pouze provizi, která nebude stačit na splacení jeho dluhů.\n\nNa noční cestě u minnesotského Brainerd, kudy zločinci převáží unesenou ženu, je staví policista. Důvodem je absence registrační značky. Když selže Carlův pokus o uplacení policisty, mohutný Gaear situaci vyřeší zkratkovitě jeho zastřelením. Carl nakládá policistovo tělo do vozu, přičemž jej zahlédne muž a žena v projíždějícím automobilu. Automobilová honička skončí vybočením stíhaného vozidla ze silnice, čehož využije Grimsrud a oba pasažéry zastřelí.\n\nVyšetřování trojnásobné vraždy spadá do okrsku místní policejní šerifky Marge Gundersonové (Frances McDormand), která je v sedmém měsíci těhotenství. Dedukuje předchozí události. Ze záznamu zastřeleného policisty lze vyčíst, že posledním kontrolovaným vozem byl hnědý Ford Sierra s označením prodejce. Ve městě se setkává se dvěma prostitutkami, které s únosci spaly. Získává tak popisy mužů a informaci, že měli namířeno do Twin Cities. Poté, co získává zprávu, že v noci z hostelu telefonovali jistému Shepu Proudfootovi, vydává se za ním do Minneapolis. Automechanik si však na žádný telefonát nevzpomíná.\n\nJerry informuje o únosu manželky Wadea a požadavcích zločinců. Jednat prý chtějí jen s ním. Tchána odrazuje od myšlenky do případu zapojit policii. Wade však odmítne, aby milión dolarů předal Jerry a vypravuje se na setkání s únosci sám. Čekající Carl na parkovišti je překvapený, že na schůzku přijel otec ženy a postřelí jej. Bere kufřík peněz, Wade mu v sebeobraně prostřelí tvář, přesto obchodník umírá. Jerry na místo přijíždí těsně po odjezdu únosce. Carl zjišťuje skutečnou výši částky a kufřík zahrabává u kůlu plotu jedné z širých plání. Vrací se do chaty na břehu Losího jezera, kde skrývají Jean. Tu se však v době, kdy byl pryč, Gaear rozhodl zavraždit. Hromotluk bere sekeru a odcházejícího Carla také zabije.\n\nPřed odjezdem z Minneapolis se Marge zastavuje u prodejce Jerryho v práci a vyptává se na hnědou sierru. Obchodník zareaguje podrážděně a přislíbí, že zjistí co nejvíce informací o zmizelém autu. Po jeho odchodu kanceláře však ujíždí pryč. Policistka volá na velitelství, aby byl vypátrán a zadržen. Od majitele baru mezitím policie získala zajímavý tip. Jeden z hostů měl divné řeči o tom, že prožívá depresi v chatě u Losího jezera a zmiňoval se také o tuhém chlápkovi. Toho Marge využívá k obhlídce jezerní cesty na zpáteční cestě domů. Ačkoli si od toho nic neslibuje, u jednoho z domků zahlédne hledanou hnědou sierru. Vystupuje a zastihuje Gaeara ve chvíli, kdy se snaží rozemlít Carlovo tělo v drtičce na dřevo. Poté, co ji spatří, utíká na zamrzlé jezero, ale je zasažen kulkou do stehna a zadržen. Jerry je následně dopaden v motelu blízko Bismarcku v Severní Dakotě. Peníze za výkupné nakonec nikdo nezíská.\n\nMarge leží s manželem Normem (John Carroll Lynch) v posteli a chválí ho za uměleckou práci. Normův návrh zvítězil v soutěži na podobu třícentové poštovní známky.\n\nFilm začíná tímto textem:\n\nNicméně je \"Fargo\" jako celek kompletně fikcí, bratři Coenové však proklamují, že mnoho událostí z filmu mělo své reálné podklady (vychází z různých kriminálních případů) a oni je použili do jednoho příběhu. Uvádí, že vraždy se skutečně staly, ne však v Minnesotě. Hlavním důvodem zasazení příběhu do Minnesoty byl fakt, že se Coenové narodili v St. Louis Parku, předměstí Minneapolis.\n\nNa speciální edici DVD je uvedeno, že příběh byl natočen podle vraždy z roku 1986, kdy Richard Crafts z Connecticutu zavraždil svou manželku Helle a její tělo nacpal do drtičky na dřevo (scéna v závěru filmu, kdy Gaear Grimsrud strká mrtvolu Carla Showaltera do drtičky).\n\nJako u všech filmů bratří Coenů (vyjma \"Bratříčku, kde jsi?\") hudbu k filmu zkomponoval Carter Burwell. Motiv vychází z norské lidové písně „Den Bortkomne Sauen“ (česky „Ztracená ovce“). Soundtrack vyšel v roce 1996 ve vydavatelství TVT Records, mimo hudby k filmu \"Fargo\" obsahuje i hudbu z filmu \"Barton Fink\".\n\n"}
{"id": "840663", "url": "https://cs.wikipedia.org/wiki?curid=840663", "title": "Kamelot (Hvězdná brána)", "text": "Kamelot (Hvězdná brána)\n\nKamelot je 20. epizoda 9. řady sci-fi seriálu \"Hvězdná brána\".\n\nSG-1 přichází na planetu Kamelot, protože věří, že je zde ukryta Merlinova zbraň, přestože nevědí jak přesně zbraň vypadá nebo jak funguje. SG-1 najde vesnici, kde je uprostřed návsi zabodnutý meč v kameni, podobný jako ten, co našli v jeskyni Avalonu. Jsou přivítáni vůdcem vesnice Meurikem, který jim říká, že Kamelot je dřívějším i budoucím domovem krále Artuše a rytířů kulatého stolu.\n\nPo několika dotazech, během kterých se SG-1 dozvídá, že na Merlina vesničané příliš rádi nevzpomínají, objevuje SG-1, že Merlin v Kamelotu postavil knihovnu, ale ta je chráněna mocnou kletbou: černým rytířem, o kterém SG-1 předpokládá, že je holografickým strážcem, podobným tomu v jeskyni Avalonu. Dr. Daniel Jackson přesvědčuje vesnického kronikáře Antoniuse, aby jim pomohl vstoupit do knihovny. Jakmile se ocitnou uvnitř, chvíli bezvýsledně prohlížejí sebrané knihy. Když plukovník Cameron Mitchell objeví tajnou chodbu, která vede ke komoře obsahující Antický ovládací panel, Antonius se rozhodne odejít. Říká, že již pokoušeli osud dost. Když Antonius přijede domů, je napaden a zabit černým rytířem.\n\nMeurik odhaluje, že SG-1 vstoupila do knihovny a požaduje, aby opustili vesnici. Tým protestuje, ale je náhle transportován na palubu \"Odyssey\". Plukovník Paul Emerson je informuje, že Jaffové objevili plně dokončenou Orijskou Superbránu u P3Y-229. Nicméně, Daniel a Mitchell se vrací do Kamelotu v naději, že naleznou způsob, jak porazit černého rytíře a najít zbraň předtím, než je vyzvedne nová Ruská vesmírná loď třídy Daedalus, \"Koroljov\".\n\nProtože vesničané nechtějí, aby SG-1 pátrala v knihovně, \"Odyssey\" je transportuje přímo do knihovny, kde Daniel hledá způsob, jak deaktivovat hologram rytíře. Jeho první pokusy jsou neúspěšné a rytíř se znovu objeví ve vesnici. Mitchell se pokusí s ním bojovat, ale neúspěšně, a to dokonce i potom, co se místní dívce Valencii podaří vytáhnout meč z kamene a dát jej Mitchellovi. Posléze se Danielovi podaří vytvořit místnost plnou pokladů spolu s hologramem Merlina, ale nedaří se mu zařízení vypnout. Daniel vystřelí na řídící krystal přístroje a černý rytíř zmizí.\n\nU Superbrány se již shromáždila velká flotila Jaffských lodí. Jakmile \"Odyssey\" přiletí, Teal'c se ihned transportuje k nejbližší Jaffské lodi, říkající, že zamýšlí získat další spojence. Brzy poté se vynoří z hyperprostoru Asgardská loď, která přiváží asgarda Kvasira na \"Odyssey\". Kvasir a podplukovník Samantha Carterová hledají způsob, jak aktivovat Superbránu a zabránit tak Oriům její vytočení.\n\nMezitím, Teal'c letí neoznačeným Tel'takem na území Luciánské aliance, kde je zajat a přiveden před vůdce Netana. Teal'c vyzývá Netana, aby jim pomohl proti Oriům, ale Netan by raději Teal'ca zabil. Nicméně, poté co Teal'c přemůže Netanovy stráže, sebere jednu z jejich zbraní a Netana nezabije, vůdce Luciánské aliance znovu uváží Teal'covu žádost.\n\nV Kamelotu Daniel a Mitchell hledají v pokladu přívěsek, o kterém se Daniel domnívá, že je Merlinova zbraň. Meurik identifikuje přívěsek, který hledají jako svatý grál, kvůli jehož nalezení král Artuš před dávnou dobou opustil tento svět. Meurik říká, že si není třeba dělat starosti, když Valencia vytáhla meč z kamene. Z jeho pohledu je to znamení, že král Artuš se již brzy vrátí. Daniel se pokusí přesvědčit vesničany, že se ve vesnici nic nadpřirozeného neděje, ale je uprostřed věty transportován na \"Koroljov\".\n\nNa lodi Carterová přesvědčuje plukovníka Emersona, že vytočení Superbrány je důležité, protože to zabrání Oriům poslat skrze ní jakoukoliv loď. Carterová se proto vydává ve skafandru do vesmíru, aby nahradila vytáčecí krystal Superbrány za jiný, který ona a Kvasir modifikovali. Předtím, než může nový krystal inicializovat se však Superbrána aktivuje.\n\nKoroljov přiletí právě když čtyři Orijské válečné lodě prolétají Superbránou. Orijské lodě rychle zdolají spojenecké síly. Carterová, uvězněná ve vesmíru blízko Superbrány, může jen sledovat krveprolití. A na palubě jednoho z Orijských křižníků je Vala Mal Doran podobně bezmocná, když je svědkem bitvy, kterou sleduje oknem a přemýšlí o jejím ještě nenarozeném dítěti.\n"}
{"id": "840665", "url": "https://cs.wikipedia.org/wiki?curid=840665", "title": "Osasio", "text": "Osasio\n\nOsasio je italská obec v provincii Torino v oblasti Piemont.\n\nK 31. prosinci 2011 zde žilo 917 obyvatel.\n\nCarignano, Castagnole Piemonte, Lombriasco, Pancalieri, Virle Piemonte\n"}
{"id": "840676", "url": "https://cs.wikipedia.org/wiki?curid=840676", "title": "Sycopsis", "text": "Sycopsis\n\nSycopsis je rod rostlin z čeledi vilínovité (\"Hamamelidaceae\"). Zahrnuje 2 druhy stálezelených dřevin se střídavými jednoduchými listy. Květy jsou bezkorunné, avšak s nápadnými červenými tyčinkami. Rod se vyskytuje výhradně v Číně.\n\nZástupci rodu \"Sycopsis\" jsou stálezelené keře a malé stromy s jednoduchými střídavými kožovitými listy. Větévky jsou lysé nebo hvězdovitě chlupaté, s nahými pupeny. Palisty jsou drobné, opadavé, zanechávající na větévce drobnou jizvu. Listy jsou tuhé, kožovité, řapíkaté, na bázi zaokrouhlené až klínovité, celokrajné nebo při vrcholu listu drobně zubaté. Žilnatina je zpeřená, brochidodromní, případně od báze trojžilná. Květy jsou bezkorunné, oboupohlavné nebo samčí, uspořádané v krátkém hustém klasu. Každý květ je podepřen jedním listenem. Kalich je 5 nebo 6-četný, nepravidelný. Koruna chybí. Tyčinek je 5 až 10, jsou přirostlé k okraji kalicha a mají červené prašníky. Semeník v oboupohlavných květech je svrchní avšak obklopený lůžkem květu, srostlý ze 2 plodolistů obsahujících po 1 vajíčku, se 2 tenkými čnělkami. Tobolky jsou dřevnaté, plstnaté, obvykle vejcovitě kulovité, pukající 2 dvoulaločnými chlopněmi a obsahující 2 úzce vejcovitá semena.\n\nRod obsahuje 2 druhy a je rozšířen výhradně v Číně. \"Sycopsis sinensis\" roste na většině území Číny ve stálezelených horských lesích v nadmořských výškách 1300 až 1500 metrů, \"Sycopsis triplinervia\" se vyskytuje pouze v jižní Číně v provinciích S’-čchuan a Jün-nan v nadmořských výškách 800 až 1000 metrů.\n\nNěkteré zdroje uvádějí 3 druhy rodu \"Sycopsis\". Mimo 2 výše zmíněných je to ještě druh \"Sycopsis dunnii\", rozšířený od Číny po Malajsii. V současné taxonomii je tento druh řazen do samostatného rodu \"Distyliopsis\" jako druh \"Distyliopsis dunnii\".\n\n\nDruh \"Sycopsis sinensis\" je v Česku vzácně pěstován v botanických zahradách. Je k vidění např. ve sbírce mediterránní vegetace v Arboretu MU v Brně.\n\n"}
{"id": "840681", "url": "https://cs.wikipedia.org/wiki?curid=840681", "title": "Morpheus (Hvězdná brána)", "text": "Morpheus (Hvězdná brána)\n\nMorpheus je 2. epizoda 10. řady sci-fi seriálu Hvězdná brána.\n\nPoté co se SG-1 dozví, že Oriové úspěšně přepadli šest dalších planet, odchází hvězdnou bránou na planetu Vagonbrei najít Antickou zbraň, která jak věří Dr. Daniel Jackson je klíčem k porážce Oriů. SG-1 a červený tým vedený Dr. Reimerem objeví vesnici, ve které všichni obyvatelé umřeli na záhadnou nemoc. Nejvíce zvláštní je skutečnost, že většina z nich zemřela ve svých postelích.\n\nPředtím, než mohou rozluštit co to způsobilo, jsou sami infikovaní nemocí, která jak se dozvědí se nazývá \"prokletí Morgany Le Fay\". Ve skutečnosti je to parazit, který se živí melatoninem a serotoninem. Oni objeví, že parazit navodí nutkání spánku, a jakmile je mozek ve stavu spánku, parazit se krmí ještě více a zvětšuje se, až dokud infikovaná osoba nedostane mozkovou mrtvici. Podplukovník Cameron Mitchell a Teal'c se vydávají najít nějaký lék, který by mohl být přírodním prostředí planety, zatímco Daniel Jackson a podplukovník Samantha Carterová pokračují v pátrání po důkazu o zbrani, kterou Merlin vytvořil pro boj s Orii. Všichni zároveň bojují se spánkem a snaží se zůstat vzhůru.\n\nMezitím na Zemi, se Vala Mal Doran pokouší biflovat kvůli svému psychologickému hodnocení, které je povinna absolvovat. Když jde nakonec ke zkoušce, je tak nervózní, že se pokusí zkoušku zfalšovat a následkem toho se ještě více zesměšní před překvapeným zkoušejícím. Vala se tím trápí, ale navštíví ji Richard Woolsey, který jí nabízí, že hodnocení Valy bude dobré, jestliže ona bude souhlasit s tím, že bude dělat špiona poskytujícího informace o aktuálním dění v SGC organizaci International Oversight Advisory.\n\nNa planetě Teal'c a Mitchell prochází jeskyní a pátrají po nějakém zvířeti, které si možná vyvinulo rezistenci k chorobě. Najdou jednu jedinou zvláštní ještěrku.\n\nZpět ve vesnici poručík Bernie Ackerman umírá ve spánku, zatímco Dr. Reimer podlehne infarktu kvůli přílišné dávce amfetaminu a jiných léků, kterými se udržoval vzhůru. Navzdory všemu úsilí Carterová a Jackson několikrát málem usnou a musí se navzájem udržovat vzhůru. Po několika hodinách úplného vyčerpání přichází lékařský tým ze Země, který uzavírá nemocné do karanténových kontejnerů. Carterová se pokusí jim říci o jejich stavu, ale je příliš vyčerpaná, aby mohla mluvit.\n\nV jeskyni Mitchell a Teal'c nakonec dohoní a chytí ještěrku. Mitchell se zhroutí a není schopný vstát. Teal'c je přinucen Mitchella opustit a dojde až k vchodu jeskyně, kde se také zhroutí. Lékařský tým přichází a Teal'ca s Mitchellem zachrání.\n\nZpět na Zemi, kde jsou všichni členové týmu uzdraveni, se mluví o tom, jak lékařské týmy syntetizovaly lék z ještěrky a jak Carterová a Jackson objevili další vodítko k nalezení Merlinovy zbraně - \"Atlantidu\". Náhle se spustí poplach v místnosti s bránou a během cesty k ní se SG-1 dozví, že poplach způsobila Vala, která požaduje, aby jí vytočli bránu, protože chce odejít. Generál Hank Landry však informuje Valu, že prošla testem a že Woolseyho nabída byla jeho součástí.\n• Seznam epizod seriálu Hvězdná brána\n"}
{"id": "840682", "url": "https://cs.wikipedia.org/wiki?curid=840682", "title": "Pedro Santana Lopes", "text": "Pedro Santana Lopes\n\nPedro Miguel de Santana Lopes (* 29. června 1956) je portugalský politik a právník. V letech 2004–2005, přesně 238 dní, byl premiérem Portugalska. Je představitelem portugalské Sociálnědemokratické strany (\"Partido Social Democrata\"), jež je ovšem navzdory názvu středopravicovou stranou. V letech 1987–1989 byl poslancem Evropského parlamentu. V letech 1995–1996 byl prezidentem fotbalového klubu Sporting Lisabon. V letech 2002–2004 byl starostou Lisabonu. Premiérem se stal ve chvíli, kdy José Manuel Barroso přecházel na pozici předsedy Evropské komise.\n\n"}
{"id": "840683", "url": "https://cs.wikipedia.org/wiki?curid=840683", "title": "David Súkup", "text": "David Súkup\n\nDavid Súkup (9. července 1974, Praha) je český režisér, animátor a výtvarník.\n\nAbsolvoval soukroumou střední uměleckou školu v Praze, animaci na Filmové škole ve Zlíně a na FAMU. Bakalářský film „Světlo“ získal řadu mezinárodních ocenění. FAMU absolvoval filmem „Strom“. V roce 2009 pracoval jako animátor na pohádce Vlasty Pospíšilové „Král měl tři syny“ a následně režíroval nejdelší pohádku „Rozum a Štěstí“ ve filmu „Fimfárum – do třetice všeho dobrého“ (2011). V roce 2012 dokončuje druhou část Večerníčků „Králík Fiala“ (vypravěč Jiří Macháček).\n\n\n"}
{"id": "840684", "url": "https://cs.wikipedia.org/wiki?curid=840684", "title": "Şanlıurfa (provincie)", "text": "Şanlıurfa (provincie)\n\nŞanlıurfská provincie (, , ) je turecká provincie v jihovýchodní Anatolii u hranice se Sýrií. Na východě sousedí s Mardinskou provincií, na západě s Gaziantepskou provincií, na severu s Adıyamanskou provincií a na severovýchodě s Diyarbakırskou provincií.\n\nJejím hlavním městem je Şanlıurfa, po které je pojmenována. Celá provincie má přes půldruhého milionu obyvatel a rozlohu 18 584 čtverečních kilometrů.\n\nProvincie Şanlıurfa se administrativně člení na 13 distriktů:\n"}
{"id": "840686", "url": "https://cs.wikipedia.org/wiki?curid=840686", "title": "Chicagská škola (ekonomie)", "text": "Chicagská škola (ekonomie)\n\nChicagská ekonomická škola je neoklasická škola myšlení v ekonomické akademii, která se koncentruje kolem přednášejících na University of Chicago, z nichž někteří vytvořili a zpopularizovali její principy.\n\nChicagská makroekonomická teorie odmítala keynesiánství ve prospěch monetarismu do poloviny 70. let 20. století, kdy se obrátila k nové klasické ekonomii, kterou silně ovlivnil koncept racionálních očekávání.\n\nChicagští ekonomové ovlivnili i další obory, zejména teorii veřejné volby a právo a ekonomii, které vedly k revolučním změnám ve studiu politologie a práva. Další ekonomové spojovaní s Chicagem zanechali stopu v oborech tak odlišných jako sociální ekonomie a hospodářské dějiny. Proto neexistuje jasné vymezení chicagské ekonomické školy – tento termín je používaný spíše v médiích než v akademických kruzích. Nicméně Kaufman (2010) uvádí, že chicagská škola může být obecně charakterizována:\nEkonomická katedra chicagské univerzity je považována za nejúspěšnější ekonomickou katedru, protože její členové získali více Nobelových cen za ekonomii a medailí Johna Batese Clarka než členové kterékoliv jiné univerzity.\n\n\n\n\n\n\n\n\n\n\n\nPaul Douglas, ekonom a dlouholetý senátor za demokraty ze státu Illinois byl znepokojený prostředím které na univerzitě nalezl. Prohlásil \n\nZatímco účinnost hypotézy efektivního trhu (EMH) Eugena Famy byla diskutována po finanční krizi v letech 2007-2008, její zastánci zdůraznili, že EMH jde v souladu s velkým poklesem cen aktiv, protože událost byla nepředvídatelná.\n\nEkonom Brad DeLong z Kalifornské univerzity Berkley říká, že Chicagská škola zažila “intelektuální kolaps”. Laureát Nobelovy ceny Paul Krugman z Princetonské univerzity říká, že některé z připomínek ekonomů z Chicagské školy jsou “produktem temného věku makroekonomie, ve kterém je zapomínáno těžce získané vědění”, a tvrdí že většina recenzovaných makroekonomických výzkumů od poloviny šedesátých let je mylná a upřednostňoval modely vyvinuté v 30. letech.\n\nŠkola byla kritizována za výcvik ekonomů, kteří během sedmdesátých a osmdesátých let radili represivní chilské juntě (a  menší míře i jiným podobně ultranacionalistickým jihoamerickým režimům). Ačkoliv byli spojováni s přeměnou Chile na zemi s nejvýkonnější ekonomikou Jižní Ameriky s vzrůstem HDP z 693 amerických dolarů na jednoho obyvatele na začátku roku 1975 na 14,528 na konci roku 2014 (druhý největší v Jižní Americe), kritici oponovali, že zároveň došlo k odpovídajícímu nárůstu nerovnosti v příjmech a že reformy měly negativní vliv na hospodářské politiky Ronalda Regana a Margaret Thatcherové. V listopadu 2015 měl premiéru film s názvem Chicago Boys, který měl velmi kritický pohled na ekonomické reformy.\n"}
{"id": "840687", "url": "https://cs.wikipedia.org/wiki?curid=840687", "title": "Zdeněk Tulis", "text": "Zdeněk Tulis\n\nZdeněk Tulis (* 26. března 1956, Brno) je bývalý český fotbalista, brankář. Po skončení aktivní kariéry působil jako ředitel FC Vysočina Jihlava. V červnu 2017 byl majitelem klubu odvolán a nahrazen novým ředitelem Janem Staňkem. V Archivu bezpečnostních složek je veden jako tajný spolupracovník (49804) a agent (A4949) StB pod krycím jménem Vitik. V roce 2016 získal ocenění Cena za přínos pro sport v anketě Sportovec Kraje Vysočina.\n\nJe odchovancem žebětínského a královopolského fotbalu. V československé lize hrál za Duklu Praha, Slovan Bratislava a SK Sigma Olomouc. V československé lize nastoupil v 86 utkáních. Dále hrál za Zbrojovku Brno. Vítěz Československého poháru 1982.\n\nV České národní fotbalové lize 1983/84 si v dresu Sigmy Olomouc připsal rekordní sérii 935 minut bez obdrženého gólu.\n\n\n"}
{"id": "840694", "url": "https://cs.wikipedia.org/wiki?curid=840694", "title": "Os de Balaguer", "text": "Os de Balaguer\n\nOs de Balaguer je obec v autonomní oblasti Katalánsko ve Španělsku. Leží v provincii Lleida. V roce 2011 zde žilo 987 obyvatel.\n\nNarodil se zde španělský kolonizátor Gasparo Portola.\n"}
{"id": "840698", "url": "https://cs.wikipedia.org/wiki?curid=840698", "title": "Milan Švenger (1960)", "text": "Milan Švenger (1960)\n\nMilan Švenger, dříve často uváděný jako Milan Švengr (* 21. března 1960, Jihlava) je bývalý český fotbalový brankář. Jeho syn Milan je také brankářem, chytal mj. ve Spartě Praha.\n\nS fotbalem začal až v 15 letech, předtím se věnoval házené.\n\nOdchovanec Modety Jihlava hrál v československé lize za Bohemians Praha. V československé lize nastoupil ve 33 utkáních. Na vojně byl mj. v druholigovém klubu VTJ Tábor. Dále hrál za LIAZ Jablonec. V nižších soutěžích působil i v Chorvatsku a na začátku 3. tisíciletí v Německu.\n\nPo roce 1995 chytal v nižších soutěžích za FK Pelikán Děčín (ČFL 1994/95), SK Semily, TJ Sokol Kokonín, TJ Lučany nad Nisou, TJ Sokol Martinice, TJ Velké Hamry, TJ Spartak ZEZ Rychnov nad Nisou, TJ Sokol Rádlo a TJ Sokol Třebeš, kde v červnu 2012 ve věku 52 let s aktivním hraním skončil. Tamtéž se začal už dříve věnovat výchově brankářů a brankářek.\n\n\n"}
{"id": "840702", "url": "https://cs.wikipedia.org/wiki?curid=840702", "title": "Francisco Sá Carneiro", "text": "Francisco Sá Carneiro\n\nFrancisco Manuel Lumbrales de Sá Carneiro (19. července 1934 Porto, Portugalsko – 4. prosince 1980 Camarate, Loures, Portugalsko) byl portugalský politik. Roku 1980, přesně 336 dní, byl premiérem Portugalska. Byl představitelem portugalské Sociálnědemokratické strany (\"Partido Social Democrata\"), jež je ovšem navzdory názvu středopravicovou stranou. Jejím předsedou byl v letech 1974–1980 (s krátkou přestávkou roku 1978). V květnu 1974, měsíc po tzv. Karafiátové revoluci, patřil k zakladatelům strany (tehdy nesla ještě název Lidová demokratická strana – \"Partido Popular Democrático\").\n\nZemřel ve funkci premiéra, při letecké havárii svého soukromého letounu Cessna 421. Kolem nehody se vynořilo mnoho pověstí a konspiračních teorií. Letiště v Portu, z něhož vzlétl a nedaleko něhož se zřítil, dnes nese jeho jméno (\"Aeroporto Francisco Sá Carneiro\").\n\n"}
{"id": "840711", "url": "https://cs.wikipedia.org/wiki?curid=840711", "title": "Milan Škoda (1963)", "text": "Milan Škoda (1963)\n\nMilan Škoda (* 11. srpna 1963 Žacléř) je bývalý český fotbalový útočník. Jeho synové Milan a Michal jsou ligoví fotbalisté.\n\nV československé lize hrál za Bohemians Praha. V československé lize nastoupil v 71 utkáních a dal 5 gólů.\n\n\n"}
{"id": "840717", "url": "https://cs.wikipedia.org/wiki?curid=840717", "title": "Carlos Mota Pinto", "text": "Carlos Mota Pinto\n\nCarlos Alberto da Mota Pinto (25. července 1936 – 7. května 1985) byl portugalský politik. V letech 1978–1979, přesně 252 dní, byl premiérem Portugalska. V letech 1976–1977 byl ministrem obchodu a turismu, 1983–1985 ministrem obrany. Byl představitelem portugalské Sociálnědemokratické strany (\"Partido Social Democrata\"), jež je ovšem navzdory názvu středopravicovou stranou. Patřil k zakladatelům strany z roku 1974. V letech 1984–1985 byl jejím předsedou.\n\n"}
{"id": "840721", "url": "https://cs.wikipedia.org/wiki?curid=840721", "title": "Jaroslav Jeřábek", "text": "Jaroslav Jeřábek\n\nJaroslav Jeřábek (* 29. března 1962) je bývalý český fotbalista. Je otcem Jakuba Jeřábka, hokejového obránce a Markéty Jeřábkové, házenkářky Baníku Most.\n\nV československé lize hrál za Bohemians Praha, Škodu Plzeň a FC Zbrojovka Brno. Nastoupil ve 33 utkáních.\n\n\n"}
{"id": "840723", "url": "https://cs.wikipedia.org/wiki?curid=840723", "title": "Nezvaný host", "text": "Nezvaný host\n\nNezvaný host je 5. epizoda 10. řady sci-fi seriálu Hvězdná brána.\n\nPlukovník Cameron Mitchell se vydává svým černým Mustangem odpočinout si za generálem Landrym na O'Neillovu chatu. Zbytek týmu SG-1 spolu s Valou Mal Doran se k nim má později připojit.\n\nNa planetě P9J-333 dojde k útoku neznámého stvoření, které brutálně roztrhalo několik vesničanů. Vala, plukovník Reynolds, Teal'c, SG-3 a SG-25 to jdou prozkoumat. Stvoření na ně zaútočí, avšak Teal'covi se nakonec podaří stvoření zlikvidovat granátem.\n\nNa další planetě, která vyžadovala tým skrytý pomocí sodanského maskovacího zařízení, se objeví totéž stvoření. Carterová přijde na to, že to způsobuje maskovací zařízení Sodanů. Maskovací zařízení totiž vyzařuje radiaci, která brání tvorům z jiné dimenze projít do naší dimenze. V SGC ale maskovací zařízení upravili a radiaci odstranili. Proto se tito tvorové dostali do naší dimenze. Když se tito paraziti dostanou do nějakého hostitele, způsobí rozsáhlou mutaci DNA.\n\nMezitím se objeví poblíž O'Neillovy chaty mrtvý lovec. Všichni si myslí, že jej napadl medvěd. Mitchell však objeví, že jej a Landryho sleduje agent Trustu se sodanským maskováním. To způsobilo, že se na Zemi objevili transdimenzionální paraziti.\n\nSkeptický šerif Wade Stokes, který byl Landrym ujištěn, že je všechno v pořádku, je napaden stvořením a odvlečen do lesa. Hon na stvoření přebírá letectvo v zájmu národní bezpečnosti. K večeru se týmům podaří lokalizovat oblast v lese, kde se stvoření nachází. Najednou se před týmem stvoření objeví a zabijí ho. Vzápětí se objeví další stvoření a je také zabito.\n\nDruhý den Teal'c, Vala, Carterová a Mitchell hrají poker v O'Neillově chatě. Carterová připouští, že není hazardním hráčem, ale Teal'c ji vybízí ke hře. Ostatní skládají karty. Teal'c posléze skládá karty také a Carterová má z toho radost. Když to Landry vidí připojí se k hře.\n"}
{"id": "840725", "url": "https://cs.wikipedia.org/wiki?curid=840725", "title": "Jan Švadlenka", "text": "Jan Švadlenka\n\nJan Švadlenka (* 29. prosince 1963, Praha) je český sochař a bývalý fotbalista, obránce.\n\nV československé lize hrál za Slavii Praha. V československé lize nastoupil ve 24 utkáních a dal 1 gól. Ve druhé nejvyšší soutěži nastupoval i za Xaverov\n\nPo skončení fotbalové kariéry (ze zdravotních důvodů) se zabýval tvorbou kožených koláží v kombinaci s různými materiály. Postupně přešel k sochám. Je převážně autodidakt. Jeho sochy vlastní mj. režisér Juraj Jakubisko, který sochu \"Zasněná\" umístil do svého filmu Post coitum. Jeho metrové šachy použil ve svém filmu Bathory.\n\n\n"}
{"id": "840726", "url": "https://cs.wikipedia.org/wiki?curid=840726", "title": "Nigérie na Letních olympijských hrách 2004", "text": "Nigérie na Letních olympijských hrách 2004\n\nNigérie se účastnil Letní olympiády 2004. Zastupovalo ho 70 sportovců (24 muži a 46 žen) v 10 sportech.\n\n"}
{"id": "840728", "url": "https://cs.wikipedia.org/wiki?curid=840728", "title": "Maria de Lourdes Pintasilgová", "text": "Maria de Lourdes Pintasilgová\n\nMaria de Lourdes Ruivo da Silva de Matos Pintasilgová (18. ledna 1930, Abrantes, Portugalsko – 10. července 2004, Lisabon) byla portugalská politička. \n\nV letech 1979–1980, přesně 155 dní, byla premiérkou Portugalska. Byla první a dosud jedinou ženou v této funkci. V Evropě byla historicky druhou premiérkou (po Margaret Thatcherové, která se ujala úřadu dva měsíce před Pintasilgovou). Roku 1986 kandidovala jako nezávislá na prezidenta Portugalska (jako první žena). Získala 7 procent hlasů. Na konci osmdesátých let vstoupila do portugalské Socialistické strany (\"Partido Socialista\"), za niž byla zvolena do Evropského parlamentu. V letech 1975–1979 byla portugalskou velvyslankyní v UNESCO.\n\n\n"}
{"id": "840729", "url": "https://cs.wikipedia.org/wiki?curid=840729", "title": "Chotovický vrch", "text": "Chotovický vrch\n\nChotovický vrch (německy \"Kottowitzberg\") je dominantní kopec jižně od města Nový Bor v okrese Česká Lípa. Je vysoký 498 m. n.m., součást Cvikovské pahorkatiny, zalesněn, bez vyznačené cesty k vrcholu.\n\nZalesněný čedičový kopec je uprostřed trojúhelníku, v němž severní vrchol je město Nový Bor, východním cípem je obec Chotovice a západním obec Skalice u České Lípy. Zhruba 1 km jihozápadně je podobný, jen o málo nižší Skalický vrch (484 m). Kolem obou kopců je vytyčena Naučná stezka po památkách obce Skalice u České Lípy. Ve zmíněném trojúhelníku je ještě jeden, nižší kopec, Lipovec (424 m), vzdálený jen 0,7 km jjv.. Vrchol kopce náleží do katastru \"Chotovice u Nového Boru 653338\".\n\nKopec měl dříve různé názvy, \"Lužický vrch\" či \"Kašparův vrch\" (\"Kasperberg\"), lidově nazývaný \"Kašpák\". Na jeho svazích a úpatí se odehrála v 18. až 20. století řada událostí, spojených s vojskem. Vojáci zde tábořili i bojovali a proběhla zde v roce 1918 rozhodující přestřelka účastníků Rumburské vzpoury. Některé události jsou zachyceny v názvech jednotlivým míst. Kdysi byla na severní straně vybudována cesta a upravená vyhlídka.\n\nPři cestě k vodárně po asfaltové komunikaci od autobusové zastávky se po pravé straně cca 40 m od komunikace nachází hrob francouzského vojáka, který zde byl zastřelen v roce 1813. Na severní straně kopce byl v roce 1963 vybudován skokanský můstek K20. Ještě v 70. letech 20. století se zde skákalo až do silné vichřice v roce 1977, kdy byla věž skokanského můstku zničena a nebyla již znovu obnovena. Doskočiště končící na hraně potoka, včetně hrany můstku, je patrné dodnes.\n\nTakzvaný \"Kašparák\" nebo též \"Kašpák\" je označení samostatného horolezeckého sektoru v horolezecké oblasti Novoborsko. Na čedičových skalách ve vrcholových partiích Chotovického vrchu, dosahujících výšky až 17 metrů, je vyznačeno a popsáno celkem 97 lezeckých cest nejrůznějších stupňů obtížnosti – od nejlehčího stupně 1 až po stupeň 9+ stupnice UIAA.\n\nNa vrchol již žádná schůdná cesta nevede. Lze odbočit a vyšplhat z naučné stezky \"Po památkách Skalice\", nebo využít odbočky z silnice I/9 k vodárně na patě kopce a vystoupat 200 m odtud. Vrcholové partie jsou tvořené rozeklanými velkými balvany, čedičovými stěnami, sutí a jsou zarostlé. Výhledu z vrcholu brání stromy.\n"}
{"id": "840731", "url": "https://cs.wikipedia.org/wiki?curid=840731", "title": "Nigérie na Letních olympijských hrách 2000", "text": "Nigérie na Letních olympijských hrách 2000\n\nNigérie se účastnil Letní olympiády 2000. Zastupovalo ho 83 sportovců (44 muži a 39 žen) v 8 sportech.\n\n"}
{"id": "840735", "url": "https://cs.wikipedia.org/wiki?curid=840735", "title": "Alfredo Nobre da Costa", "text": "Alfredo Nobre da Costa\n\nAlfredo Jorge Nobre da Costa (10. září 1923 – 4. ledna 1996) byl portugalský politik. Roku 1978 byl 86 dní premiérem Portugalska. Byl nestraníkem. Po pádu první vlády Mário Soarese byl pověřen prezidentem António Ramalho Eanesem sestavením kabinetu, který by dovedl zemi ke konci regulérního volebního období. Nobre de Costa skutečně sestavil vládu z nestraníků, ovšem velmi brzy ztratil důvěru parlamentu a musel rezignovat. Na jeho místo poté nastoupil Carlos Mota Pinto.\n\n"}
{"id": "840736", "url": "https://cs.wikipedia.org/wiki?curid=840736", "title": "Kristina Dufková", "text": "Kristina Dufková\n\nKristina Dufková (* 1. listopadu 1978 Praha) je režisérka, animátorka a výtvarnice, absolventka FAMU. Je partnerkou herce a zpěváka Jiřího Macháčka ze skupiny Mig 21.\n\nV letech 1993–1997 studovala na Gymnáziu Jana Nerudy v Praze. Pokračovala v letech 1997–1999 na Vyšší odborné škole filmové v Písku, obor animace. Od roku 2000–2010 studovala na FAMU, katedra animované tvorby.\n\n\nKromě práce na filmech se věnuje také ilustraci:\n\n"}
{"id": "840737", "url": "https://cs.wikipedia.org/wiki?curid=840737", "title": "Nigérie na Letních olympijských hrách 1996", "text": "Nigérie na Letních olympijských hrách 1996\n\nNigérie se účastnila Letní olympiády 1996. Zastupovalo ho 65 sportovců (49 muži a 16 žen) v 9 sportech.\n\n"}
{"id": "840739", "url": "https://cs.wikipedia.org/wiki?curid=840739", "title": "Nigérie na Letních olympijských hrách 1992", "text": "Nigérie na Letních olympijských hrách 1992\n\nNigérie se účastnil Letní olympiády 1992. Zastupovalo ho 65 sportovců (49 muži a 16 žen) v 9 sportech.\n\n"}
{"id": "840740", "url": "https://cs.wikipedia.org/wiki?curid=840740", "title": "Třísetletý incident", "text": "Třísetletý incident\n\nTřísetletý incident ( „The Tercentenary Incident“) je vědeckofantastická povídka spisovatele Isaaca Asimova, která vyšla v srpnu 1976 v časopise \"Ellery Queen's Mystery Magazine\". Byla následně zařazena do sbírek \"The Bicentennial Man and Other Stories\" (1976) a \"The Complete Robot\" (1982). Česky vyšla ve sbírce \"Nesmrtelný bard\" (Polaris, 2001) a \"Robohistorie I.\" (Triton, 2004).\n\nDěj povídky je situován do let 2076 a 2078. Redaktor časopisu \"Ellery Queen's Mystery Magazine\" Frederic Dannay kontaktoval v roce 1975 Isaaca Asimova s návrhem na povídku k blížícímu se dvěstěletému výročí vzniku Spojených států amerických. Srpnové číslo časopisu v roce 1976 mělo obsahovat historickou fikci k datovanou k roku 1876, soudobou mysteriózní literární práci k roku 1976 a vědeckofantastickou povídku k roku 2076. Asimov souhlasil s napsáním a po dokončení ji pojmenoval „Death at the Tercentenary“ (česky přeloženo „Smrt na 300. výročí“). Název Frederica Dannaye „Třísetletý incident“ nakonec přijal za vhodnější.\n\n\n4. červenec 2076\n\nPříběh začíná 4. července 2076, Spojené státy americké již nejsou samostatnou suverénní zemí, ale jsou členem tzv. Federace všeho lidstva, která zahrnuje populaci na Zemi, Měsíci a kosmických koloniích. Prezident USA Hugo Allen Winkler (padesátý sedmý v řadě) je však v Planetární radě stále vlivným člověkem a právě se chystá u Washingtonova monumentu přednést projev k třísetletému výročí. Zatím si potřásá rukou se svými příznivci. Z výšky 60 metrů vše bedlivě sleduje člen ochranky Lawrence Edwards, jenž jinak není velkým obdivovatelem Winklera. Považuje jej za povrchního muže – řečníka, lovce hlasů a rozdavače slibů. Winkler usiluje nyní o znovuzvolení. Zničehonic dojde k záblesku a prezident zmizí. Po chvilce zděšení se objeví na pódiu a uklidňuje ostatní, že je naživu a že zmizela pouze jeho replika. Poté přednese zajímavou řeč, která osloví mnoho lidí včetně Edwardse.\n\n13. října 2078\n\nEdwards si vymůže slyšení u prezidentova osobního tajemníka Francise Janka a sdělí mu své podezření. Je si jistý, že na skutečného prezidenta byl spáchán atentát. Podle oficiální verze byl na mítinku zničen za použití tajné zbraně – tzv. dezintegrátoru humanoidní robot, prezidentův dvojník. Nicméně Edwards je přesvědčen, že tomu bylo naopak. Tím, kdo zmizel byl samotný prezident a nyní je v úřadu jeho robotický dvojník. Edwards si všiml rozdílných projevů, dříve byl prezident málo schopný muž a nyní je to energický a rozhodný „člověk“. Apeluje na tajemníka, aby se sám ve věci angažoval a odhalil tento komplot. Lawrence Edwards tvrdí, že přestože mohou být robotovy činy záslužné, nelze jej strpět ve funkci prezidenta. Později by nemusel konat jen ku prospěchu lidí a nakonec by se úřad obsazoval jen roboty. Je rozhodnut jít za výrobcem robotů, pokud se Jankovi nepodaří zajistit nápravu.\n\nKdyž odejde, Francis Janek zachmuřeně uvažuje. Až doteď fungovalo vše bez problémů a nyní se objevil tento nepohodlný člověk. Stále má u sebe (Janek) ještě dezintegrátor, ale výhodnější bude tichý výstřel z laseru na některém opuštěném místě.\n\n"}
{"id": "840742", "url": "https://cs.wikipedia.org/wiki?curid=840742", "title": "Francisco Pinto Balsemão", "text": "Francisco Pinto Balsemão\n\nFrancisco José Pereira Pinto Balsemão (* 1. září 1937) byl portugalský politik. V letech 1981–1983 byl premiérem Portugalska.\n\nZačínal jako novinář v deníku \"Diário Popular\". Roku 1973 založil vlastní týdeník novinového formátu \"Expresso\" a do roku 1980 ho vedl. Stal se jedním ze spolumajitelů mediální skupiny \"Impresa\". Po Karafiátové revoluci se stal představitelem portugalské Sociálnědemokratické strany (\"Partido Social Democrata\"), jež je ovšem navzdory názvu středopravicovou stranou. Patřil k zakladatelům strany z roku 1974. Premiérem se stal poté, co při letecké havárii zahynul Francisco de Sá Carneiro.\n\n"}
{"id": "840743", "url": "https://cs.wikipedia.org/wiki?curid=840743", "title": "Nigérie na Letních olympijských hrách 1984", "text": "Nigérie na Letních olympijských hrách 1984\n\nNigérie se účastnil Letní olympiády 1984. Zastupovalo ho 32 sportovců (30 muži a 2 ženy) v 4 sportech.\n\n"}
{"id": "840745", "url": "https://cs.wikipedia.org/wiki?curid=840745", "title": "Nigérie na Letních olympijských hrách 1972", "text": "Nigérie na Letních olympijských hrách 1972\n\nNigérie se účastnila Letní olympiády 1972. Zastupovalo ji 25 sportovců (20 mužů a 5 žen) v 2 sportech.\n\n"}
{"id": "840748", "url": "https://cs.wikipedia.org/wiki?curid=840748", "title": "Nigérie na Letních olympijských hrách 1964", "text": "Nigérie na Letních olympijských hrách 1964\n\nNigérie se účastnil Letní olympiády 1964. Zastupovalo ho 18 sportovců (16 mužů a 2 ženy) v 2 sportech.\n\n"}
{"id": "840749", "url": "https://cs.wikipedia.org/wiki?curid=840749", "title": "Diogo Freitas do Amaral", "text": "Diogo Freitas do Amaral\n\nDiogo Pinto de Freitas do Amaral (21. července 1941 Póvoa de Varzim – 3. října 2019, Cascais) byl portugalský politik. V letech 1980–1981 byl (úřadujícím) premiérem Portugalska. V letech 1980–1981 a 2005–2006 byl ministrem zahraničních věcí, 1981–1983 ministrem obrany. V letech 1995–1996 byl předsedou Valného shromáždění OSN. Byl představitelem konzervativně-liberální strany Demokratický a sociální střed – lidová strana (\"Centro Democrático e Social – Partido Popular\"), jejímž předsedou byl v letech 1974–1983 a 1987–1992. V letech 1981–1982 byl předsedou Evropské lidové strany.\n\n"}
{"id": "840758", "url": "https://cs.wikipedia.org/wiki?curid=840758", "title": "Time Out of Mind", "text": "Time Out of Mind\n\nTime Out of Mind je třicáté studiové album amerického písničkáře Boba Dylana. Jeho nahrávání probíhalo v letech 1996 až 1997 v Criteria Recording Studios v Miami na Floridě. Album produkoval Daniel Lanois ve spolupráci s Jackem Frostem, což je Dylanův pseudonym. Album vyšlo v září 1997 u vydavatelství Columbia Records. V žebříčku 500 nejlepších alb všech dob časopisu \"Rolling Stone\" se album umístilo na 410. místě. Album rovněž získalo cenu Grammy.\n\nAutorem všech skladeb je Bob Dylan.\n"}
{"id": "840761", "url": "https://cs.wikipedia.org/wiki?curid=840761", "title": "Bereguardo", "text": "Bereguardo\n\nBereguardo je italská obec v provincii Pavia v oblasti Lombardie.\n\nV roce 2013 zde žilo 2 694 obyvatel.\n\nBorgo San Siro, Motta Visconti, Torre d'Isola, Trivolzio, Trovo, Vigevano, Zerbolò\n\nZdroj: \n\n"}
{"id": "840765", "url": "https://cs.wikipedia.org/wiki?curid=840765", "title": "Bankovní záruka", "text": "Bankovní záruka\n\nBankovní záruka je písemné prohlášení banky o uspokojení věřitele do výše určité peněžní částky podle obsahu záruční listiny, pokud dlužník nesplní svůj závazek nebo pokud nebudou splněny jiné podmínky stanovené v záruční listině. \n\nV českém právním řádu je bankovní záruka upravena občanským zákoníkem v § 2029 a následujících ustanoveních.\nBankovní záruku lze použít především pro snížení obchodního rizika a to jak v tuzemském, tak i mezinárodním obchodu. Použití bankovní záruky je ale širší. Bankovní záruku lze použít jako náhradu hotovosti při poskytování dražební jistoty, jistoty u veřejných zakázek, nebo soudní kauce.\nZáruky může v České republice poskytovat banka s licencí udělenou Českou národní bankou (ČNB). Dále poskytují záruky pobočky zahraničních bank, které k tomu dostaly od ČNB povolení.\n\nPři poskytování záruky vystupují minimálně tři subjekty.\n\nDalšími subjektem může být jiná banka. Jde o tak zvanou potvrzující banku (též avizující banka). V této roli nemusí vystupovat jen jedna banka, ale potvrzujících bank může být více.\n\nVztahy jsou patrné z následujících schémat.\n\n\nV případě že byla použita i ručící banka, přibývají další vztahy:\n\n\nV případě, že dojde k plnění záruky, platí jej ručící banka příjemci. Příjemce má ale právo si vybrat a vyžadovat plnění od potvrzující banky. V takovém případě si následně potvrzující banka nárokuje plnění u ručící banky. Ručící banka dále postupuje stejně, jako by poskytla úvěr příkazci.\n\nZákladem bankovní záruky je tzv. \"záruční listina\". Záruční listina má vždy písemnou podobu. Před vystavením záruční listiny musí být uzavřena smlouva mezi bankou a příkazcem.\n\nZáruční listina obsahuje:\n\nExistují dva základní typy bankovních záruk:\n\n\n\n"}
{"id": "840772", "url": "https://cs.wikipedia.org/wiki?curid=840772", "title": "Hřib osmahlý", "text": "Hřib osmahlý\n\nHřib osmahlý (\"Xerocomus ferrugineus\" ) je jedlá houba z čeledi hřibovitých.\n\n\n\n"}
{"id": "840774", "url": "https://cs.wikipedia.org/wiki?curid=840774", "title": "Mickie Knucklesová", "text": "Mickie Knucklesová\n\nMickie Lee Knucklesová (* 16. května 1984) je americká profesionální wrestlerka která již spolupracovala s několika nezávislými organizacemi včetně Independent Wrestling Association Mid-South, Chikara a Combat Zone Wrestling. Také pracovala pro Total Nonstop Action Wrestling pod jménem Moose. Nejvíce známa je pro svůj tvrdý, efektivní styl zápasení a tzv. smrtící zápasy.\n\nMickie dokončila Charlestownskou Seniorskou střední školu.\n\nMickie je fanynkou wrestlingu již od 5 let. Jejími trenéry byli Chris Hero, Mark Wolf a Bull Pain, všichni společně pracovali jako bodyguardi a rozhodčí pro shows IWA. Mickie dokončila wrestlingovou střední školu IWA MS, zde zápasila s několika soupeřkami včetně Awesome Kong a Too Cold Scorpio.\n\nSvůj debut měla 2. srpna 2003 v zápase na King of the Death Match proti Hailey Hatredové. Během zápasu dostala dvě rány kovovou židlí. Její kariéra pokračovala a Mickie se účastnila mnoho zápasů organizovaných od IWA, některé i proti mužům. V říjnu 2005 se účastnila Chickfight 3 kde porazila Tiffany. V polovině roku 2008 udělala svůj debut v Total Nonstop Action Wrestling. 5. června se účastnila natáčení epizody \"Impact!\" a v rámci příběhu přišla na pomoc týmu The Beautiful People (Angelina Love a Velvet Sky) když byly napadeny Gail Kim, ODB a Roxxi. Svůj debutový zápas měla pod jménem Moose proti ODB, zápas se jí ale nepodařilo vyhrát. Bohužel si ale krátce na to zlomila nohu a s prací v TNA nemohla pokračovat.\n\nMickie je proslulá pro svoje působení v 'Hardcore' zápasech, kde je povoleno používat na soupeře ocelové židle, dráty (někdy se používají i místo napínáků okolo ringu), stoly, žebříky, kladiva a další nebezpečné nástroje.\n\n\n\n"}
{"id": "840776", "url": "https://cs.wikipedia.org/wiki?curid=840776", "title": "Nový Zéland na Letních olympijských hrách 2008", "text": "Nový Zéland na Letních olympijských hrách 2008\n\nNový Zéland se účastnil Letní olympiády 2008. Zastupovalo ho 178 sportovců (96 mužů a 82 žen) v 17 sportech.\n\n"}
{"id": "840777", "url": "https://cs.wikipedia.org/wiki?curid=840777", "title": "Skalní město", "text": "Skalní město\n\nSkalní město se řadí k mezoformám reliéfu. Jedná se o odborný geomorfologický termín používaný pro seskupení různých skalních tvarů, jako jsou skalní bloky, věže, stěny aj., které vznikly zvětráváním a následným odnosem materiálu v různých typech hornin (vulkanických, sedimentárních, krystalických aj.).\n\nSkalní města jsou součástí reliéfu tabulí, tj. reliéfu na horizontálně uložených horninách. V počátečním stádiu vývoje tohoto typu reliéfu vzniká tzv. stupňovina, která je složena z úrovní tvořených strukturními plošinami a strukturními stupni. Strukturní stupně jsou erozní činností vody, větru a gravitace u úpatí podkopávány tak, že ustupují a ve druhé fázi vznikají svědecké vrchy a hory se stejnou výškou, jako má původní tabule. Tam, kde tabule budují masívní horniny, jako jsou kvádrové pískovce, mohou vznikat právě skalní města.\n\nNejvyvinutější skalní města se utváří v pískovcích, které bývají protkány sítí různě ukloněných, často navzájem kolmých puklin. Tyto pukliny dělí horninu na jednotlivé bloky – kvádry. Erozní činitelé pak na takto rozrušenou horninu působí mnohem intenzivněji.\n\nPodle Rubína et al. (1986) se méně dokonalá skalní města vyvíjejí i v dalších sedimentárních horninách (vápencích, dolomitech a travertinech), ve vyvřelých horninách (výlevných i hlubinných) či v krystalických břidlicích.\n\nV pískovcových skalních městech se díky dobré propustnosti hornin a erozi působící zejména podél preferenčních cest, tj. puklin, mohly vyvinout rozličné tvary skalních věží, jehel, bloků, kulis, stěn a štítů. Tyto tvary ve skalních městech dosahují výšek úctyhodného rozpětí – od několika málo jednotek až desítek metrů, po hodnoty přesahující 100 metrů. Skalní tvary od sebe oddělují úzké soutěsky a hluboké kaňony.\n\nK mikroformám reliéfu, které se vyvinuly ve skalách pískovcových měst, se řadí voštiny, lišty, římsy, skalní hodiny, okna aj. K mezoformám potom náleží jeskyně, skalní převisy, brány, viklany aj.\n\nV České republice je vznik skalní měst vázán především na oblasti výskytu křemenných kvádrových pískovců v České křídové tabuli. Výšky českých skal se pohybují v rozmezí 10 – 80 metrů. K nejznámějším oblastem v ČR patří:\n\n\nOblasti skalních měst jsou v České republice chráněné, většinou jako CHKO či NP:\n\nRubín et al. (1986) dále pokládá za skalní města také některé tvary v neovulkanitech (Kozelka u Manětína) a v žulách. K nim patří oblasti pohraničních pohoří:\n\nNa Slovensku jsou zmiňována tato skalní města:\n\nV Evropě jsou nejvýznamnější skalní města:\n\nVe světě jsou skalní města rozšířena například v:\n\n1. pouštních a polopouštních oblastech:\n\n2. granitických horninách:\n\n\n"}
{"id": "840779", "url": "https://cs.wikipedia.org/wiki?curid=840779", "title": "Kanton Cadillac", "text": "Kanton Cadillac\n\nKanton Cadillac (fr. \"Canton de Cadillac\") je francouzský kanton v departementu Gironde v regionu Akvitánie. Tvoří ho 16 obcí.\n\n"}
{"id": "840786", "url": "https://cs.wikipedia.org/wiki?curid=840786", "title": "Národní park Taï", "text": "Národní park Taï\n\nNárodní park Taï (\"Parc National de Taï\") se nachází na jihozápadě Pobřeží slonoviny.\n\nRozkládá se na území velkém 3 300 km². Leží přibližně 100 kilometrů severně od pobřeží Guinejského zálivu při hranici s Libérií mezi řekami Cavalla a Sassandra. Byl zřízen na ochranu deštného pralesa, který by byl pravděpodobně již jinak vymýcen.\n\nV roce 1926 byla na tomto území vytvořena chráněná rezervace, biosférickou rezervací UNESCO se území stalo v roce 1978. V roce 1982 byl park zapsán do přírodního dědictví UNESCO. Park je životním prostředím pro více než 1300 druhů vyšších rostlin. Z živočichů zde dosud volně žijí například hrošík liberijský, kočkodan Dianin, luskoun velký, prase štětkaté, kančil vodní, levhart africký, šimpanz učenlivý, gueréza pláštíková, orel korunkatý, perlička červenohlavá, krokodýl štítnatý, želva Homeova a mnoho dalších druhů.\n\nPark je přirozeným rezervoárem viru Ebola.\n"}
{"id": "840790", "url": "https://cs.wikipedia.org/wiki?curid=840790", "title": "Přírodní rezervace Thung Yai", "text": "Přírodní rezervace Thung Yai\n\nPřírodní rezervace Thung Yai se rozkládá na ploše 3 200 km² na západě Thajska. Od roku 1991 je zapsána na seznamu světového dědictví UNESCO. Uprostřed Thung Yai je travnatá pláň a kolem ní rostou bambusové a galeriové lesy, v nichž jsou ukryté krasové jeskyně. Vegetace přechází od subtropické po tropickou. Volně zde žijí tygři, sloni ,levharti obláčkoví nebo nosorožci sumaterští.\n"}
{"id": "840793", "url": "https://cs.wikipedia.org/wiki?curid=840793", "title": "Národní historický park (Haiti)", "text": "Národní historický park (Haiti)\n\nNárodní historický park, který je tvořen skupinou staveb z období prvních let samostatného haitského státu, je jedinou haitskou památkou figurující na seznamu světového dědictví UNESCO. Nachází se na severu země v departementu Nord a sestává z citadely Laferrière, paláce Sans Souci a několika staveb v Ramiers (především drobných vojenských baterií a úkrytů). Tyto budovy jsou symbolem svobody a nezávislosti černých otroků, kteří dosáhli své emancipace a založili druhou nejstarší republiku v Americe (hned po USA).\n\nTato pevnost vystavěná na špičce přírodního vrcholku v nadmořské výšce 900 m n. m. se nachází 17 km od města Cap-Haïtien směrem do vnitrozemí ostrova. Stavbu, která proběhla mezi roky 1805 a 1820 a na které spolupracovalo na 20000 lidí, inicializoval Henri I. ještě coby generál haitské armády. Citadela byla součástí obrany nově nezávislého státu před případným pokusem Francouzů o znovudobytí své bývalé kolonie Saint-Domingue a svojí velikostí patří mezi největší na západní polokouli.\n\nPalác Sans Souci ( \"\"Bez starosti\"\") byl vystavěn v letech 1810 - 1813 a sloužil jako královská rezidence Henriho I.. Název zámku odkazuje na letní sídlo pruských a německých králů Sanssouci v Potsdami. Zámek byl silně poškozen zemětřesením v roce 1842. V současnosti je neobydlený, zarůstá mechem a trávou, avšak je veřejnosti přístupný.\n"}
{"id": "840794", "url": "https://cs.wikipedia.org/wiki?curid=840794", "title": "O lopenickém Dráčkovi", "text": "O lopenickém Dráčkovi\n\nO lopenickém Dráčkovi je kniha Aleny Bartošíkové, spisovatelky z Moravského Slovácka.\n\nNámětem díla jsou příhody a zážitky lopenického Dráčka a jeho kamarádů, kteří žijí na moravsko-slovenském pomezí. Na knize se významně podílel i její syn Martin Bartošík.\n\nKniha byla vydána roku 2010, je určena pro děti, ale i jejich rodiče. Je doplněna množstvím barevných ilustrací Ivana Křemečka.\n\n1. Jak přišel dráček na svět\n\n2. Jak děti naučily dráčka uklízet\n\n3. Dráček a nepovedený dort\n\n4. Dráček má rád opékání\n\n5. Dráček v Tatrách\n\n6. Dráček na brigádě\n\n7. Dráček u moře\n\n8. Jak se dráček nemohl naučit létat\n\n9. Dráček navštívil starého javořinského draka \n\n10. Dráček s dětmi pouští draky\n\n11. Děti jedou na závody v létání draků v Číně\n\n12. Dráček a bolavý zub\n\n13. Jak chtěl dráček závodit s rogalistou\n\n14. Dráček a červená kšiltovka\n\n15. Dráček a vánoce\n\n16. Dráček na bruslích\n\n17. Jak se dráček stal hokejistou\n\n18. Dráček záchranářem\n\n19. Dráček a Evropská unie\n\n20. Seminář draků v lese Pírec\n\n21. Dráčci v Luhačovicích\n\n22. Výlet parní mašinkou\n\n23. V Ostrožské Nové Vsi a leteckém muzeu\n24. Jak si dráček namluvil dračí princeznu\n\n25. Dráček letí na svatbu do Holandska\n\n26. Jak dráček ke štěstí přišel\n\n\"Toho roku byla strašně tuhá zima. nebylo sice moc sněhu, zato mrazy byly tak kruté, že žábám praskaly ušní bubínky. Dráček se už uměl o sebe postarat a tak zavčasu ucpal vchod do jeskyně kamením, vichřicí polámanými kmeny, mechy a lišejníky. Pěkně si jeskyňku zadýchal, bylo v ní příjemně teploučko a útulně ale časem se strašně nudil. A tak přemýšlel, nejprve jedna hlava (tu nic nenapadlo), pak každá druhá hlava (to už bylo lepší) a nakonec dal všechny hlavy dohromady a zrodil se skvělý nápad.\n\nDráček se rozhodl, že udělá sraz draků registrovaných v Evropské unii. I když se mu děti hodně věnovaly a často si ním společně hráli, přece jen se mu zastesklo po stejných bytostech jako je on, se kterými si může povykládat i o věcech, kterým lidé nerozumí.\"...\n"}
{"id": "840797", "url": "https://cs.wikipedia.org/wiki?curid=840797", "title": "Seznam ministrů zdravotnictví Československa", "text": "Seznam ministrů zdravotnictví Československa\n\nToto je seznam ministrů zdravotnictví Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr veřejného zdravotnictví a tělesné výchovy apod.)\n\n"}
{"id": "840805", "url": "https://cs.wikipedia.org/wiki?curid=840805", "title": "Irina Kondratěnko", "text": "Irina Kondratěnko\n\nIrina Parker (* 27. prosince 1962 Riga, Lotyšská SSR, SSSR) je česká klavíristka lotyšského původu.\n\nVystupuje nejen sólově, ale i s řadou českých a zahraničních orchestrů ve Francii, Německu, Itálii, Brazílii, Argentině, Belgii, Taiwanu, Japonsku, Rakousku atd. Je vyhledávanou partnerkou pro komorní koncerty, pěvecké recitály a nahrávky významných českých i zahraničních interpretů (Josef Suk, José Cura, Marina Domašenko, Ludmila Peterková, Sharon Kam, Anda-Louise Bogza, Dana Burešová aj.). \n\nJako profesorka klavíru je zvána ke spolupráci na Mezinárodní akademii komorní hudby a jako členka porot mezinárodních a národních klavírních soutěží. Věnuje se intenzivně pedagogické práci, za kterou sklízí v České republice a v zahraničí mimořádné úspěchy. Za poslední akademický rok získala se svými žáky více než 50 prvních cen v různých kategoriích na mezinárodních soutěžích v Evropě a USA. Na každé z těchto soutěží její studenti získali také absolutní vítězství, speciální ceny a Irina Parker ocenění nejlepšího pedagoga. \n\nS mladými adepty klavírního umění spolupracuje také v rámci mistrovských kurzů, kterých se zúčastňuje v České republice i v zahraničí. V současné době rovněž rozšířila své aktivity na pozici umělecké ředitelky festivalu , který probíhá každoročně na podzim v Českém Krumlově. Je laureátkou národních a mezinárodních soutěží a nositelkou Evropské ceny Gustava Mahlera, Ceny zahraničního tisku a řady významných pedagogických ocenění. \n\nPři příležitosti jejího recitálu, 2. listopadu 2013 v Českém Krumlově, proběhl křest nového sólového alba \"Journey\", na kterém představila skladby Johanna Sebastiana Bacha <br>a Césara Francka. S houslistkou Janou Vonáškovou - Novákovou nahrála CD obsahující Sonáty pro housle a klavír Johannese Brahmse, které vydal Supraphon 21. února 2014.\n\nJe stálým členem poroty festivalu \"Музыкальные сезоны\" (hudební sezóóy).\n\n"}
{"id": "840814", "url": "https://cs.wikipedia.org/wiki?curid=840814", "title": "Akçakale", "text": "Akçakale\n\nAkçakale ( , ) je město v turecké Jihovýchodní Anatolii. Leží na jihu Şanlıurfské provincie necelých padesát kilometrů na jihovýchod od provinčního hlavního města Şanlıurfy, přímo na hranici se Sýrií. S tou je zde také hraniční přechod.\n\nAkçakale má přes osmdesát tisíc obyvatel, z velké části Arabů.\n\nMěsto bylo rozděleno po první světové válce v roce 1921 v rámci Ankarské smlouvy podél Bagdádské dráhy. Severní část připadla Turecku pod původním jménem a jižní Sýrii pod jménem Tel Abjád.\n\nV rámci bojů v občanské válce v Sýrii zasáhl město 3. října 2012 minometný granát, který usmrtil nejméně jednu ženu s jejími čtyřmi dětmi. Turecká armáda odpověděla ostřelováním syrských pozic a situace byla řešena i na úrovni Severoatlantické aliance, mezi jejíž členy Turecko patří, a na úrovni Organizace spojených národů, neboť zatažením Turecka do syrských bojů by se ze záležitosti stal mezinárodní konflikt.\n\n"}
{"id": "840815", "url": "https://cs.wikipedia.org/wiki?curid=840815", "title": "Kostel Nejsvětější Trojice (Dobřichov)", "text": "Kostel Nejsvětější Trojice (Dobřichov)\n\nKostel Nejsvětější Trojice leží v obci Dobřichov. Je chráněn jako kulturní památka České republiky.\n\nDnešní barokní kostel z 18. století se nalézá na místě staršího románského kostela z 10. století, který byl rovněž přestavěn goticky ve 14. století a naposled barokně. Pozůstatky románského kostela vystavěného ve stylu Otonské románské renesance byly nalezeny v severovýchodní části nynějšího kostela.\n\n"}
{"id": "840816", "url": "https://cs.wikipedia.org/wiki?curid=840816", "title": "Kostel svatého Jana Nepomuckého (Cerhenice)", "text": "Kostel svatého Jana Nepomuckého (Cerhenice)\n\nKostel svatého Jana Nepomuckého leží v obci Cerhenice. Je chráněn jako kulturní památka České republiky.\n\nKostel nechala v roce 1734 vystavět manželka Františka Filipa von Sternberg Leopoldina z rodu Stahrenbergů. Po dostavění byl v roce 1735 vysvěcen poděbradským děkanem Antonínem Gottfriedem Molinarim. Kostel má jedinou loď, která má obdélníkový tvar a je plochostropá. Presbytář je trojboký. Má pouze malou věž. Nad průčelím se nachází znaky rodů Sternbergů i Stahrenbergů.\n\nVybavení kostela pochází z 30.–40. let 18. století. Hlavní oltář pochází z roku 1753, oba postranní z roku 1736. U hlavního oltáře byl obraz svatého Jana Nepomuckého, který byl zcizen v 90. letech 20. století. Pražský farář Jiří Kusý věnoval kostelu jako náhradu sochu světce. Nad oběma postranními oltáři se nachází barokní kartuše s vyřezávanými reliéfy. Reliéf na evangelní straně zobrazuje Nanebevzetí Panny Marie a na postranních kartuších jsou klanějící se apoštolové. Na evangelní straně je kartuše znázorňující Jana Nepomuckého zpovídajícího královnu. Ta je doplněna postranními kartušemi s mučením sv. Jana a svržení těla svatého Jana z mostu. Uprostřed oltářních stolů se v zasklené skříňce nachází socha Panny Marie a Božského Srdce Páně.\n\nPři opravě kostela v roce 1923 byly barokní ozdoby nahrazeny jednoduchou fasádou. Při bombardování v roce 1945 byl kostel poškozen, a proto musely být stěny staženy ocelovými pruty. V roce 1970 byla opravena fasáda, a v roce 2007 byla vyměněna střešní krytina.\n\nOd roku 2011 probíhá oprava kostela. Kostel byl staticky zajištěn, byly zhotoveny nové vnitřní i vnější fasády a kostel byl odvodněn. K bočním oltářům byly dosazeny nové oltářní stoly, původní se rozpadly. Sochy byly restaurovány a umístěny do zasklených skříněk, kartuše byly ošetřeny proti hmyzu. Mimo tohoto byla ještě rekonstruována elektroinstalace a dosazeno elektrické bezpečnostní zařízení.\n\n"}
{"id": "840817", "url": "https://cs.wikipedia.org/wiki?curid=840817", "title": "Kaple Nejsvětějšího Vykupitele (Radim)", "text": "Kaple Nejsvětějšího Vykupitele (Radim)\n\nKaple Nejsvětějšího Vykupitele v Radimi je jednolodní pískovcová novogotická svatyně z let 1891–1892, kterou nechal postavit Jan II. z Lichtenštejna. Architektem byl Josef Mocker a poté, co kaple v letech komunistické vlády zpustla, byla v letech 2015-2016 obnovena pod vedením architekta Marka Prchala za účasti akademického sochaře Jarmila Plachého. Je chráněna jako kulturní památka České republiky.\n\n"}
{"id": "840818", "url": "https://cs.wikipedia.org/wiki?curid=840818", "title": "Kostel svatého Václava (Pečky)", "text": "Kostel svatého Václava (Pečky)\n\nFarní kostel svatého Václava se nachází v malém městě Pečky ve středních Čechách. Je chráněn jako kulturní památka České republiky.\n\nArchitektonický návrh kostela vypracoval architekt Bohumil Štěrba. Stavba probíhala v letech 1906 - 12 a realizoval ji stavitel Jan Sklenář z Kolína. Kostel byl pak vysvěcen v roce 1913.\n\nKostel stojí na pozemku darovaném Janem II. z Lichtenštejna, ten také finančně přispěl na stavbu kostela.\n\nKostel byl zapsán do seznamu nemovitých kulturních památek v roce 1991.\n\nV roce 2001 prošel kostel velkou rekonstrukcí - jednalo se o opravu střechy a fasády.\n\nJedná se o novorománský jednolodní kostel, orientovaný směrem k severu. Jižnímu průčelí pak dominuje mohutná hranolová věž s jehlancovitou střechou a dekorativním portálem se sloupky. Severní stěna je ukončena presbytářem s půlkruhovým půdorysem.\n\nPozoruhodným prvkem interiéru je vyřezávaný otevřený krov.\n\nInteriér působí stroze - počítalo se s průběžným dovybavením kostela, ke kterému ale nikdy nedošlo. Výmalbu interiéru navrhl malíř František Urban, který je rovněž autorem návrhu vitráží v presbytáři.\n\nOltář se sochami světců sv. Václava, sv. Ludmily a sv. Vojtěcha pochází z roku 1943 a jeho autorem je František Charvát z Kutné Hory. V západní části kostela jsou varhany z roku 1901, vyrobené varhaníkem Antonínem Mölzerem st.\n\nZvon Maria, umístěný ve věži, pochází z roku 1926.\n\nZajímavostí jsou dochované teplotní rozvody v kostelních lavicích - kostel byl již v době svého vzniku vytápěný.\n\nKostel je farním kostelem farnosti Pečky. Mše se zde konají každé úterý, středu, pátek, o svátcích a každý třetí čtvrtek v měsíci vždy v 17:00. Nedělní mše jsou v 8:00.\n\n"}
{"id": "840819", "url": "https://cs.wikipedia.org/wiki?curid=840819", "title": "Kostel Narození svatého Jana Křtitele (Plaňany)", "text": "Kostel Narození svatého Jana Křtitele (Plaňany)\n\nKostel Narození svatého Jana Křtitele v Plaňanech je římskokatolický filiální kostel ve středočeské obci Plaňany, v kolínském okrese. Stojí při staré pražské silnici severně od staršího románského kostela Zvěstování Panny Marie, jejž nahradil ve funkci farního kostela. Tím byl až do konce roku 2004, kdy oba kostely přešly pod správu farnosti v Pečkách.\n\nJednolodní novogotický chrám s 54 metrů vysokou hranolovou věží byl postaven v letech 1908–1913 podle plánů architekta Františka Mikše. Donátorem stavby společně s obcí Plaňany byl kníže Jan II. z Lichtenštejna. Vysvěcen byl 18. září 1913. Při stavbě však byl použit nekvalitní stavební materiál a v roce 1931 hrozilo sesunutí kostela. Proto byly následně původní klenby nahrazeny betonovým stropem. Z téhož důvodu se se začala odklánět také věž kostela.\n\nV roce 1953 byl kostel poškozen požárem po zásahu blesku a následně opraven. V roce 2009 byla opravena věž, střecha a byl instalován nový křížek, vše na náklady obce Plaňany.\n\nV roce 2014 byl podán návrh na prohlášení kostela kulturní památkou.\n\n"}
{"id": "840820", "url": "https://cs.wikipedia.org/wiki?curid=840820", "title": "Kostel svatého Václava (Žabonosy)", "text": "Kostel svatého Václava (Žabonosy)\n\nKostel svatého Václava leží v obci Žabonosy. Je chráněn jako kulturní památka České republiky.\n\nPůvodní předrománský kostel byl postavený již po roce 950 na slovanském (slavníkovském?) hradišti. Na jeho místě, snad i s využitím původního zdiva, vznikl v polovině 12. století dnešní románský kostel s emporou. Rozšířen byl v 70. letech 13. století přístavbou pravoúhlého presbytáře, který plynule navázal na starší románskou loď. Svatyně tak získala méně obvyklý nečleněný obdélný půdorys, oživený pouze raně středověkou věží při západním průčelí. Další stavební úpravy proběhly v 80. letech 14. století, kdy Žabonosy držel pražský arcibiskup Jan z Jenštejna. K severnímu boku kostela byla připojena obdélná kaple, později změněná na sakristii (některá literatura upozorňuje na možnou spojitost s hutí P. Parléře, což ovšem nebylo nijak doloženo). V roce 1721 byla barokně upravena věž a fasády kostela, což zcela zastřelo středověký vzhled exteriéru stavby. Kostel v Žabonosech se řadí k jedněm z nejstarších a nejpozoruhodnějších památek kolínského regionu. Archeologický výzkum v letech 2008–2010 objevil, že původně stála na místě výrazně větší, trojlodní bazilika, kterou z neznámých důvodů na přelomu 12. a 13. století nahradil skromnější, jednolodní kostel. O důvodech, proč právě v Žabonosech stála bazilika, se historici pouze dohadují, protože dosavadní poznatky nenasvědčovaly významnosti místa v raném středověku.\n\n"}
{"id": "840821", "url": "https://cs.wikipedia.org/wiki?curid=840821", "title": "Kostel svatého Václava (Vrbčany)", "text": "Kostel svatého Václava (Vrbčany)\n\nKostel svatého Václava leží v obci Vrbčany. Je chráněn jako kulturní památka České republiky.\n\nPodle pověsti přivezl před bitvou u Chlumce (mezi Soběslavem I. a císařem Lotharem III.) kaplan Vít z vrbčanského kostela praporec svatého Vojtěcha. Podle tradice má být nyní tento praporec uložen na mramorovém stole v místnosti uvnitř pahorku, na kterém kostel stojí.\n\n"}
{"id": "840822", "url": "https://cs.wikipedia.org/wiki?curid=840822", "title": "Kostel svatého Jakuba Většího (Ratenice)", "text": "Kostel svatého Jakuba Většího (Ratenice)\n\nKostel svatého Jakuba Staršího v Ratenicích je hřbitovní novobarokní filiální kostel z počátku 19. století. Náleží pod Římskokatolickou farnost Pečky, vikariát Kolín, arcibiskupství pražské. Kostel byl v roce 1976 zapsán do Ústředního seznamu kulturních památek České republiky. Nachází se jihovýchodně od návsi při silnici z Peček do Cerhenic.\n\nNa přelomu 13. a 14. století byl v Ratenicích postaven gotický kostel, o němž je první písemná zmínka v roce 1352. Na přelomu 15. a 16. století zanikla fara a kostel se stal filiálním. Během doby byl kostel opravován (1695–1698), rozšířen v letech 1698–1700 o novou sakristii, schody na hudební kůr, kazatelnu, v roce 1713 byla prodloužena loď. V roce 1783 bylo nově postaveno kněžiště, které se zřítilo na přelomu let 1777 a 1778. Dne 25. července 1811 kostel vyhořel. Přestavba na novobarokní kostel byla zahájena v polovině roku 1823 a ukončeny v září téhož roku. V roce 1853 byla opravena střecha a nově pokryta pálenou taškou, střecha věže byla oplechována, v roce 1936 byl kostel opraven a elektrifikován, v letech 2004–2005 byla opravena fasáda.\n\nKostel je orientovaná zděná novobarokní jednolodní stavba na půdorysu obdélníku ukončena pravoúhlým kněžištěm s absidou a pravoúhlou sakristií. V západním průčelí je vsazena zděná hranolová věž. Z gotického kostela je zachováno částečně zdivo lodi a věž. Vysoká okna v lodi a v kněžišti jsou v šambránách zaklenuta obloukem.Střecha lodi je prejzová, sakristie má valbovou a věž zvonovitou střechu. Na severní straně věže je přistavěno schodiště.\n\nKostel stál uprostřed hřbitova ohrazeného kamennou zdí. V roce 2017 byla opravena hřbitovní zeď, vstupní brána a přístupový chodník. Náklady ve výši cca 264 tisíc korun byly z větší části (70%) hrazeny z dotace Ministerstva zemědělství ČR.\n\nLoď má plochý strop zdobený nástropní freskou Nanebevzetí Panny Marie. V kněžiště je zaklenuto plackou s malbou hlavy Krista, absida s konchou a lunetami. Obrazy vytvořil v roce 1912 Adolf Liebscher. Kruchta má valené podklenutí.\n\nHlavní oltář je z roku 1870 s obrazem od malíře Josefa Hellicha. Po stranách jsou sochy světců, které vytvořil řezbář Eduard Veselý. Na evangelijní straně se nachází kazatelna z roku 1870 s obrazy sv. Cyrila a Metoděje a sv. Jana Neponmuckého. Na epištolní straně se nachází boční oltář s obrazem Krista od \"Adolfa Liebschera.\"\n\nNa kruchtě jsou dvou manuálové varhany s jedenácti rejstříky, které byly postaveny v roce 1912 kutnohorským varhanářem Antonínem Mölzerem. V letech 2013–2014 proběhla generální oprava, kterou provedli varhanáři z Krnova a Sokolče. Na opravu kostela a varhan byla z Programu rozvoje venkova čerpána dotace ve výši 700 000 Kč. \n\nV letech 2010–2011 byla provedena rekonstrukce střechy a obnova nástropní fresky za přispění nadace ČEZ (240 000 Kč), obce Ratenice (20 000 Kč) a Římskokatolické farnosti Pečky (70 000 Kč). V roce 2016 bylo zjištěno napadení dřevěného stropu dřevokaznou houbou. Byla provedena jeho oprava ve výši 375 tisíc korun za přispění finanční částky z Havarijního fondu Ministerstva kultury ČR. V roce 2018 byly opraveny vitráže v oknech.\n\nZvony z 18. století byly zničeny při požáru v roce 1811. Dva nové byly ulity v roce 1823 v pražské zvonařské dílně Karla Bellmanna. Větší o hmotnosti 265 kg byl rekvírován v roce 1917. V roce 1924 byl ulit nový zvon, který byl opět rekvírován v roce 1944. Menší o průměru 62 cm je opatřen českým nápisem, datací a jménem zvonaře.\n\n\n"}
{"id": "840823", "url": "https://cs.wikipedia.org/wiki?curid=840823", "title": "Kostel Stětí svatého Jana Křtitele (Skramníky)", "text": "Kostel Stětí svatého Jana Křtitele (Skramníky)\n\nKostel Stětí svatého Jana Křtitele ve vesnici Skramníky je filiální novogotický kostel z počátku 20. století. Náleží pod Římskokatolickou farnost Pečky, vikariát Kolín, arcibiskupství pražské. V roce 1963 byl zapsán do Ústředního seznamu kulturních památek České republiky. Spolu s farou, márnicí, ohradní zdí hřbitova, špýcharem, chlévy, ohradní zdí fary s bránou a brankou je chráněn jako kulturní památka České republiky. Od 1. ledna 2005 je filiálním kostelem.\n\nNa místě kostela pravděpodobně stála svatyně, kterou založili mniši ze Sázavského kláštera v roce 1056. První písemná zmínka je z roku 1656. Gotický kostel byl během doby upravován a přestavěn. Nad sakristií byla postavena dřevěná zvonice na krakorcích s venkovním schodištěm. Zvonice byla snesena v roce 1906. V 16. století byla upravena loď a v roce 1696 byla provedena oprava věže. Barokně upraven na konci 17. stoleti. V roce 1906 byl kostel zbořen a přestavěn do novogotické podoby podle návrhu pražského architekta \"Gabriela\". V roce 1930 byl kostel opravován a elektrifikován.\n\nKostel se nachází na vyvýšenině v centru obce. Celý areál kostela s farou a hospodářským zázemím a zrušený hřbitov je vymezen ohradní zdí z lomového kamene a cihel. Kostel je novogotická jednolodní zděná orientovaná stavba na obdélném půdorysu ukončený kněžištěm s trojbokým závěrem ze 14. století. Na severní straně je umístěna hranolová věž ukončená bedněným patrem a zastřešena jehlancovou střechou. Zděná část je hladce omítnutá s nárožími z kamenných kvádrů. V severní zdi věže je prolomen vchod, na jehož nadpraží je datace opravy 1696. V přízemí věže je sakristie. V bedněné části jsou zavěšeny dva zvony. Západní průčelí má vysoký trojúhelníkový štít a vchod do podkruchtí s kamenným ostěním zaklenut segmentově. Po stranách portálu je umístěna kamenná socha anděla. Nad vchodem je kruhové okno na kruchtu a po stranách po jednom úzkém okně. Nad jihovýchodním oknem je zazděna konzola z červeného pískovce s reliéfem lidské tváře. Na jižní straně je čtvercová předsíň s gotickým portálem. Střecha kostela je sedlová krytá prejzy.\n\nKněžiště je zaklenuto šestiparskovou klenbou s profilovanými žebry na konzolách. Ve stěnách jsou gotická okna s kružbou. Loď kostela má plochý trámový strop a po dvou oknech v bočních zdech. Vítězný oblouk je lomený, nad ním je obraz \"Poslední večeře Páně\" nesený dvěma anděly. Kruchta je zděná nesena dvěma sloupy a podklenutá třemi valenými klenbami.\n\nInteriér kostela je barokníz 18. století. Hlavní oltář nese obraz Stětí svatého Jana Křtitele od malíře \"Láďi Nováka\" ze Žher z roku 1917 a sousoší svaté Trojice v horní části. Mezi vybavení interiéru zaujme obraz Příbuzenstva Páně z druhé poloviny 17. století, rokoková kazatelna z 18. století, Obraz Krista korunovaného trním od Adolfa Liebschera z roku 1887, barokní obraz v rokokovém rámu Sedmibolestné Panny Marie z roku 1759 a cínová křtitelnice z roku 1704.\n\nNa kůru byly varhany z roku 1780 od Pavla Františka Horáka varhanáře z Kutné Hory. V roce 1908 byly instalovány jedno manuálové varhany se sedmi rejstříky od pražské varhanářské firmy Josef Rejna & Josef Černý.\n\nGotický zvon Maria a Jan Křtitel má průměr 115 cm výšku 88 cm a byl ulit zvonařem Ondřejem Ptáčkem z Kutné Hory v roce 1503. Je opatřen reliéfem sv. Jana Křtitele a Panny Marie a latinským nápisem: \"ANNO DOMINI MILESIMO V III HEC CAMPANA FVSA EST AD HONOREM DEI OMNIPOTENTATIS ET BEATE MARIE VIRGINIS AC SANCTI IOHANNIS BABTISTE PER MAGISTRVM ANDREAM DICTVM PTAZCEK IN MONTUBVS EVTNIS. EN EGO CAMPANA AVMQVAM PRONVCIO VANA IGNEM BELLVM FESTVM VELFVNVS ONESTVM ETSIC EST FINIS AMEN\"  (\"česky\": \"Léta Páně 1503 slit tento zvon ke cti a chvále Boha všemohoucího a blahoslavené Marie Panny, též svatého Jana Křtitele, skrze mistra Ondřeje Ptáčka, na Horách Kutných. Hle já zvon nikdy nehlásám marnost; oheň, válku, slavnost či pohřeb počestný a tak je konec. Amen).\"\n\nRenesanční zvon z roku 1585 byl ulit pražským zvonařem Brikcím z Cimperka má výšku 102 cm a průměr 124,5 cm. Zvon byl v roce 1942 rekvírován, ale po ukončení druhé světové války byl navrácen zpět. Je zdoben reliéfy Panny Marie a Jana Evangelisty, po stranách jsou erby Smiřických ze Smiřic a Zajíců z Házemburka. Na zvonu je nápis v češtině: \"INRI / KRYSTVS VMRZEL ZA HRZYCHY NASSE WSTAL Z MRTWYCH PRO WOSPRAWEDLNIENI NASSE / BRICCIUS AERIS FUNDITOR A STANNIMONTE /  LETA 1584 /* WSSICKNI KRALOWSTWI BOZIHO TAKE SPRAWEDLNOSTI GEGO MAME SPILNOSTI HLEDATI CHCEMELI SPASENI BYTI. K TOMV SLOWO BOZI CZISTE WEDE NAS PO CZESTIE GISTE. ALE KDOZ HLEDA GINEHO ROZCESTI ZAVEDOU GEHO. PROTOZ NAKLADEM POBOZNICH SSKRAMNICZKE FFARY OSADNICH KDYZ KNIEZ FRYDRYCH BOHDANECZKI KAZATEL EWANGELITSKY TEHDAZ BYL W SSKRAMNIKU FARARZ SLIL TENTO ZVON BRYKCY ZWONARZ Z CYNPERKA MIESSTIENIN PRAZSKY OBYWATEL NOWOMIESTSKY. ABY K VEZENI PRAWEMU NABOZENSTWI KRZSTIANSKEMU LYDE BYLI POWOLANI SKRZ TEHO YWONU ZWONIENI / IAROSLAW SMIRZYCKY Z SMIRZYC NA KOSTELCY NAD CZERNYMI LESY A KLVCZOWIE ET CETERA / KATERZYNA SMIRZYCKA Z HAZMBVRKV  ET CETERA.\"\n\n\n\n"}
{"id": "840827", "url": "https://cs.wikipedia.org/wiki?curid=840827", "title": "Vladimir Natanovič Gelfand", "text": "Vladimir Natanovič Gelfand\n\nVladimir Natanovič Gelfand (rusky Владимир Натанович Гельфанд) (1. března 1923 Novoarchandělsk, Kirovohradská oblast, Ukrajinská SSR – 25. listopadu 1983 Dněpropetrovsk, Ukrajinská SSR) byl spisovatel a účastník ve druhé světové válce, známý jako autor deníku z let 1941-1946. Kniha s deníkovými záznamy důstojníka Rudé armády Vladimira Gelfanda \"Deutschland-Tagebuch 1945-1946\" byla poprvé vydána v Německu v němčině v roce 2002.\n\nV roce 1949 se oženil s Bertou Koifmanovou. V roce 1952 absolvoval Historickou fakultu Molotovské univerzity a přestěhoval se do Dněpropetrovska. O osm let později se rozvedl a oženil se Bellou Šulmanovou. Od roku 1952 do roku 1983 působil jako učitel dějepisu na Středním odborném učilišti.\n\nVelký počet úryvků z deníků Vladimíra Gelfanda a jeho fotografie z okupovaného Německa byly použity v knihách:\n\n\n"}
{"id": "840828", "url": "https://cs.wikipedia.org/wiki?curid=840828", "title": "Seznam ministrů pošt Československa", "text": "Seznam ministrů pošt Československa\n\nToto je seznam ministrů pošt Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr pošt a telegrafů, ministr spojů apod.)\n"}
{"id": "840833", "url": "https://cs.wikipedia.org/wiki?curid=840833", "title": "LeMUr.mu", "text": "LeMUr.mu\n\nLemur je zpravodajský portál studentů Masarykovy univerzity v Brně. Svůj provoz zahájil v březnu 2010. Sídlí na adrese lemurmu.cz a jeho cílem je přinášet objektivní a aktuální informace o studentských aktivitách a akademickém dění na všech devíti fakultách Masarykovy univerzity. Reflektuje i problémy týkající se českého vysokého školství obecně. Vydavatelem je občanské sdružení Garrigue Media. Redakce funguje na dobrovolnické bázi. Sestává ze studentů a absolventů Masarykovy univerzity, přičemž značnou její část tvoří studenti žurnalistiky z Fakulty sociálních studií MU. Motivací těchto studentů pro působení v Lemurovi je i žurnalistická praxe. Primární cílovou skupinu tvoří studenti Masarykovy univerzity, potažmo studenti v Brně obecně. \n\nRedakce portálu Lemur se zabývá událostmi na univerzitě (např. volba rektora), přináší informace z jednání akademických senátů, věnuje se problémům studentů a pedagogů, zpravuje o nových oborech a dalších novinkách týkajících se studia i života na univerzitě. K dalším sledovaným tématům patří studentské spolky, kulturní a společenské akce, které se konají na akademické půdě či se jinak studentů v Brně týkají, zajímavé přednášky a diskuse, návštěvy zahraničních hostů, možnosti studia či praxe v zahraničí nebo rady studentům prvních ročníků (např. jak se zorientovat v Informačním systému MU). V neposlední řadě se Lemur zajímá o problematiku vysokého školství, například v roce 2012 se členové redakce věnovali protestům proti reformám vysokých škol. K obsahu portálu patří vedle zpravodajství v menší míře také publicistika.\n\nRedaktoři portálu se nevyhýbají ani problematickým kauzám. Lemur kupříkladu jako první přinesl informaci o obvinění tehdejšího děkana ESF MU Martina Svobody z plagiátorství, z publikované zprávy následně vycházela i významná česká média. Redakce sledovala i kauzu posílání výhrůžných e-mailů, z něhož byl obviněn profesor Břetislav Horyna působící na Katedře filozofie FF MU. \n\nPro skupinu zakladatelů, která se začala scházet už na jaře roku 2009, byl inspirací Studentský list fungující na Vysoké škole ekonomické a portál UKáčko.cz studentů Univerzity Karlovy. Na založení participovaly i někteří členové Studentské komory Akademického senátu MU. Provoz portálu Lemur, tehdy ještě pod názvem LeMUr na webových stránkách pod doménou lemur-mu.cz, byl zahájen na začátku března roku 2010. \n\nPrvní šéfredaktorkou byla Pavla Lokajová, kterou v prosinci téhož roku vystřídala ve funkci Jana Leitnerová. Po necelém roce získal web nový a atraktivnější vzhled a začal fungovat na doméně lemur.mu. V jarním semestru roku 2012 zorganizovala Viktória Bajaníková vydání jediného tištěného vydání portálu Lemur. To vyšlo ku příležitosti druhého výročí fungování portálu. \n\nNa jaře roku 2019 se portál Lemur přestěhoval z domény lemur.mu na českou doménu lemurmu.cz a přesunul se na univerzitní webový hosting. Při této příležistosti tehdejší šéfredaktor portálu Lemur vytvořil nový vizuální návrh pro stránky portálu, který se snaží lépe odpovídat požadavkům na moderní internetové stránky. \n\n\n"}
{"id": "840835", "url": "https://cs.wikipedia.org/wiki?curid=840835", "title": "Joseph Stilwell", "text": "Joseph Stilwell\n\nJoseph Warren Stilwell (19. března 1883, Palatka, USA – 12. října 1946, San Francisco) byl generálem americké armády. Za první světové války sloužil jako zpravodajský důstojník na západní frontě a během druhé světové války sloužil na dálném východě. Jakožto spolupracovník generalissima Čankajška a americký vojenský atašé v Číně pomáhal s výcvikem a vyzbrojováním čínské armády.\n\nNarodil se v rodině floridského lékaře. V roce 1910 se oženil s Winifred A. Smithovou. Za první světové války sloužil u 4. sboru v hodnosti kapitána. S tímto sborem se podílel na útoku při bitvě u Saint Mihiel a bojoval také u Verdunu. Z fronty se ale vrátil již jako plukovník. Za tuto francouzskou službu byl také vyznamenán americkou Distinguished Service Medal. Studoval v Pekingu čínštinu a později ještě absolvoval štábní školu ve Fort Leavenworth. Od roku 1926 do roku 1929 sloužil u amerických sil v Číně. Po svém návratu pracoval ve Fort Benning ve funkci instruktora. Po roce 1935 byl přidělen jako vojenský atašé do Číny. V roce 1939 se navrátil zpět do USA a začal pracovat u 2. a 7. divize. Po vstupu USA do druhé světové války v roce 1940 začal opět pracovat v Číně, od roku 1942 ve funkci náčelníka Čanjaškova štábu. Zároveň začal pracovat jako velitel amerických vojsk operujících v Číně, Indii a Barmě. Po jeho porážce v Barmě začal prosazovat reformu čínské armády. Postupem času začal mít spory s Čankajškem a to vyvrcholilo Stilwellovým odvoláním z Číny 18. října 1944. Později ještě krátce vedl 10. armádu při bitvě o Okinawu, když původního velitele generála Bucknera zabil dělostřelecký granát. Z druhé světové války se také zachovalo mnoho z jeho deníků. V roce 1946 zemřel ve věku 63 let na rakovinu žaludku v \"Lettermanově vojenské nemocnici\". Americký deník \"The New York Times\" druhého dne referoval: „\"General Stilwell zemřel; Čínsko-Barmský hrdina velící 6. armádě\"“. Jeho tělo bylo po zpopelnění uloženo do moře. Roku 2000 byla v USA vydána 10 centová známka s jeho portrétem. Je mu také od roku 1991 věnováno muzeum v Čchung-čchingu. Jeho syn Joseph Stilwell byl také vojenským velitelem.\n"}
{"id": "840836", "url": "https://cs.wikipedia.org/wiki?curid=840836", "title": "Jaroslava Durčáková", "text": "Jaroslava Durčáková\n\nJaroslava Durčáková (*  Praha) je česká ekonomka a bývalá rektorka Vysoké školy ekonomické v Praze.\n\nJaroslava Durčáková ukončila studium na VŠE (Fakulta financí a úvěru) v roce 1963. Po ukončení studia pracovala v Státní bance československé (do roku 1964), poté se vrátila na VŠE. Zde byla interní aspirantkou (1964–1968) a následně odbornou asistentkou na katedře financí a úvěrů. V letech 1990–1993 byla vedoucí katedry měnové politiky a v letech 1991–1993 proděkankou Fakulty financí a účetnictví pro zahraniční vztahy. V letech 1993–1999 byla prorektorkou VŠE pro zahraniční vztahy.\n\nVe funkci rektorky se podílela na rozhodnutí o zavádění evropských kreditů, zastavení vývoje školního informačního systému vlastními silami, během jejího funkčního období bylo zajištěno financování Rajské budovy a její stavba. Její působení ve funkci rektorky je taktéž silně spojeno s internacionalizací školy – zasloužila se o podepsání spolupráce s mnoha zahraničními univerzitami a se zajištěním zázemí pro výměnné studenty v Praze. Během jejího působení ve funkci rektorky došlo taktéž ke krizi na Fakultě národohospodářské a k omezení přístupu studentů ze Slovenska na koleje VŠE (před vstupem České republiky do Evropské unie).\n\nV roce 2011 obdržela Medaili Aloise Rašína. Je či byla členkou mnoha vědeckých rad (VŠE a Fakulta financí a účetnictví, Vysoká škola báňská, Ekonomická univerzita v Bratislavě, Vysoká škola báňská – Technická univerzita Ostrava, Česká zemědělská univerzita v Praze).\n\nOdborným zaměřením Jaroslavy Durčákové jsou mezinárodní finance.\nV roce 1999 kandidovala Jaroslava Durčáková na funkci prorektorky VŠE. V tomto roce kandidovalo do funkce celkem sedm kandidátů:\n\n\nV roce 2002 kandidovala do funkce rektorky doc. Durčáková spolu s doc. Pichaničem. Doc. Durčáková byla zvolena v třetím kole.\n\n"}
{"id": "840842", "url": "https://cs.wikipedia.org/wiki?curid=840842", "title": "SiCKO", "text": "SiCKO\n\nSiCKO je dokumentární film amerického filmaře Michaela Moora zaměřený na problém se zdravotním pojištěním a péčí v USA. Snímek měl premiéru v roce 2007.\n\nVe filmu vystupuje několik osob, kterým byla péče odepřena, protože pojišťovny odmítly uhradit účty. Ukazuje také úskočnost přijímacího systému do předních pojišťoven, které nechtějí přijmout lidi, u kterých je byť jen minimální pravděpodobnost těžké dědičné nemoci. Aby občanům USA ukázal, že zdravotní péče může být lepší, odcestuje do Kanady, Francie a Velké Británie. S nemocnými zachránci WTC dojede až na Kubu a tam jsou vyšetřeni a někteří léčeni.\n\nSnímek je doplněn klasickými sarkastickými komentáři.\n\nJe také kritizován za svoji jednostrannost a účelovost.\n\nDo zátoky Guantánamo se osobně, ve svém posledním filmu SiCKO, vypravil americký angažovaný dokumentarista Michael Moore. Podle něj jsou tyto dva internační tábory jediným místem Spojených států, kde je zdravotní péče placena státem. Na svých dvou motorových člunech s sebou vezl tři dobrovolníky, kteří pomáhali odklízet trosky Světového obchodního střediska po útocích z 11. září 2001 a kteří od té doby měli zdravotní problémy, které by (podle něj) mohly být vyřešeny zde. Když se přiblížili k bójemi lemované hranici, vymezující vojenskou zónu, v jednom z táborů se spustil poplach, na což se Moore rozhodl urychleně vzdálit.\n\n"}
{"id": "840843", "url": "https://cs.wikipedia.org/wiki?curid=840843", "title": "První zákon (povídka)", "text": "První zákon (povídka)\n\nPrvní zákon ( „First Law“) je vědeckofantastická povídka spisovatele Isaaca Asimova, která vyšla poprvé v říjnu 1956 v časopise \"Fantastic Universe\". Byla následně zařazena do sbírek \"The Rest of the Robots\" (1964) a \"The Complete Robot\" (1982). Česky vyšla např. ve sbírce \"Robohistorie I.\" (Triton, 2004).\n\nNázev povídky odkazuje na první ze tří zákonů robotiky. Je velmi krátká, má pouze několik stránek.\n\nVzhledem k tomu, že se jedná o obejítí nejdůležitějšího prvního robotického zákona, je příběh vyprávěn fiktivní postavou jménem Michael Donovan, jenž nemusí nutně být věrohodným vypravěčem. Asimov sám upozorňuje, aby povídku čtenář nebral příliš vážně, ale spíše jako vtip.\n\n\nMike Donovan se v hospodě s přáteli nudí během vyprávění o nezvyklých robotech. Rozhodne se vzít si slovo a vytasit se s málo pravděpodobnou historkou z Titanu, jednoho z měsíců Saturnu. Je o porouchaném robotovi ze série MA, který se vytratil ze základny a později narazil na Donovana, jenž se ztratil v bouři. I když Donovanův život byl v nebezpečí, robot se rozhodl ochránit svého potomka (kterého si sestrojil dříve na základně) namísto doprovodu Donovanovi. Toto bylo přímé neuposlechnutí prvního zákona robotiky. Ten říká:\nRodičovské instinkty zapůsobily silněji než jeho naprogramování.\n\n"}
{"id": "840852", "url": "https://cs.wikipedia.org/wiki?curid=840852", "title": "Eddie Bert", "text": "Eddie Bert\n\nEddie Bert (* jako Edward Joseph Bertolatus; 16. května 1922 Yonkers, New York, USA − 27. září 2012 Danbury, Connecticut, USA) byl americký jazzový pozounista.\n\nV roce 1940 nastoupil do orchestru Sama Donahuea a od roku 1941 hrál s Red Norvo. Později spolupracoval s hudebníky, jako jsou Stan Kenton, Benny Goodman, Charles Mingus, Charlie Parker, Thelonious Monk, Tito Puente, Duke Ellington, Count Basie, Illinois Jacquet, Thad Jones-Mel Lewis Orchestra, Woody Herman a Charlie Barnett.\n\nPodílel se na stovkách nahrávek pro různá hudební vydavatelství, mezi něž patří Savoy Records, Blue Note Trans-World, Jazztone Records a Discovery Records.\n\nZemřel v září 2012 ve svém domě v Danbury ve státě Connecticut.\n"}
{"id": "840870", "url": "https://cs.wikipedia.org/wiki?curid=840870", "title": "L'Astrolabe", "text": "L'Astrolabe\n\nL'Astrolabe je francouzská loď která zajišťuje zásobování polárních vědeckých stanic v Antarktidě. Je konstruována tak, že za nepříznivých klimatických podmínek může sloužit i jako ledoborec. Je to jedna z nejmenších lodí působících v antarktických vodách.\n\nLoď je dlouhá 65 m a široká 12,8 m. Má dva hlavní motory Mirrlees Blackstone o výkonu 2270 kW a tři pomocné motory Caterpillar 300 kW, dvě hřídele, dvě stavitelné vrtule a dvě nezávislá kormidla. Její celkový výtlak je 1753 t a má nosnost 949 t, předpokládá se cestovní rychlost 12 uzlů, v ledu hrubém 1 m až 3 uzly.\n\nNakladní prostor je velký 320 m² a pro nakládku je loď vybavena jeřábem o nosností 32 tun. Na lodi mohou být umístěny dva vrtulníky sloužící pro vykládku zboží v Antarktidě. Má 13 kabin pro 50 cestujících, osádku tvoří 12 námořníků.\n\nLoď vlastní společnost P & O Maritime která se od roku 1960 zaměřuje na poskytování specializovaných přepravních služeb pro vládní organizace i ostatní zákazníky.\n\nV roce 1988 si toto plavidlo pronajaly IPEV a TAAF jako náhradu za používané dánské lodě a začaly ho využívat k transportu zásob, techniky i k převozu osádek hlavně pro francouzskou polární stanici Dumont d'Urville na břehu Adéliny země nacházející se na nejižnějším kontinentu. Nověji mimo to zajišťuje i zásobování společné italsko-francouzské vnitrozemské polární stanice Concordia vzdálené asi 1000 km od stanice Dumont d'Urville, kam se dále zásoby většinou přepravují pozemskou cestou.\n\nKaždý rok vykonává v krátkém polárním létě (od listopadu do března), během asi 120 dnů, pět plaveb z přístavu Hobartu na Tasmánii do stanice Dumont d'Urville, vozí na vzdálenost 2700 km stovky tun potravin, pohonných hmot a zařízení, zpět přepravuje veškerý odpad vzniklý činnosti výzkumníků. Převáží také polárníky při střídání turnusů na stanicích.\n\nAstrolabe je schopna provádět během svých plaveb i krátkodobé oceánografické výzkumy a má vybavení pro další vědeckou práci.\n\nAstrolabe se také jmenovala loď s kterou francouzský průzkumník Jules Dumont d'Urville objevil v roce 1840 Adélinou zemi. Ještě o 55 let dříve s lodí totožného jména podnikal francouzský důstojník Jean-François de La Pérouse objevné cesty v Tichomoří.\n\n\n"}
{"id": "840879", "url": "https://cs.wikipedia.org/wiki?curid=840879", "title": "Nový Zéland na Letních olympijských hrách 2004", "text": "Nový Zéland na Letních olympijských hrách 2004\n\nNový Zéland se účastnil Letní olympiády 2004. Zastupovalo ho 148 sportovců (81 mužů a 67 žen) v 18 sportech.\n\n"}
{"id": "840881", "url": "https://cs.wikipedia.org/wiki?curid=840881", "title": "Projekt „Fialové piano“", "text": "Projekt „Fialové piano“\n\nProjekt \"Fialové piano\" (v americkém originále The Purple Piano Project) je první epizoda třetí série amerického hudebního televizního seriálu \"Glee\" a v celkovém pořadí čtyřicátá pátá epizoda. Napsal ji jeden z tvůrců seriálu, Brad Falchuk, režíroval ji Eric Stoltz a poprvé se vysílala dne 20. září 2011 ve Spojených státech na televizním kanálu Fox. Obsahuje začátek nového školního roku na střední škole Williama McKinleyho a školního sboru New Directions. Někteří členové se sboru odešli a tak musí přijít noví, aby se naplnily počty. Blaine Anderson (Darren Criss), přítel Kurta Hummela (Chris Colfer) přestupuje z Daltonovy akademie na McKinleyovu střední a Mercedes Jones získává nového přítele. Sue Sylvester se chce dostat do Kongresu Spojených států amerických.\n\nEpizoda získala smíšené až pozitivní recenze, s příznivými reakcemi zaměření se na klíčové postavy seriálu, ačkoliv několik recenzentů shledalo v epizodě nedostatek celkového nadšení. Zápletka s Kurtem a Rachel Berry (Lea Michele) a jejich poznání Harmony (Lindsay Pearce), si získalo chválu pro všechny tři postavy. Hudební vystoupení byly většinou dobře přijaty a mashup \"Anything Goes\" / \"Anything You Can Do\", který zpívala Pearce byl široce uznávaný. Pět cover verzí bylo vydáno jako singly a tři z nich se umístily v žebříčkách Billboard Hot 100 a Canadian Hot 100. V původním vysílání epizodu sledovalo celkem 9,21 milionů amerických diváků a získala 4,0/11 Nielsenova ratingu/podílu ve věkové skupině od osmnácti do čtyřiceti devíti let. Celková sledovanost a rating epizody šly výrazně dolů, na rozdíl od předchozí epizody s názvem New York.\n\nJe tu nový rok pro střední školu Williama McKinleyho. Vedoucí sboru New Directions, Will Schuester (Matthew Morrison) a školní výchovná poradkyně Emma Pillsbury (Jayma Mays) nyní společně sdílí byt a postel. Sue Sylvester (Jane Lynch), trenérka školních roztleskávaček Cheerios, má v plánu jít do Kongresu, ale podle průzkumu veřejného mínění se jí daří špatně. Člen sboru Mike Chang (Harry Shum mladší) je tento rok již maturant, zatímco členové Tina Cohen-Chang (Jenna Ushkowitz) a Artie Abrams (Kevin McHale) jsou ve třetím ročníku. Hlavní zpěvák sboru a letošní maturant, Finn Hudson (Cory Monteith), nemá potuchy, co by chtěl v budoucnosti dělat. Mercedes Jones (Amber Riley) má nového přítele (LaMarcus Tinker); její bývalý přítel Sam Evans (Chord Overstreet) se přestěhoval do jiného státu. Tři členové New Directions ze sboru odešli: Sam, Lauren Zizes (Ashley Fink), která se také rozešla s Puckem (Mark Salling) a Samova bývalá přítelkyně, Quinn Fabray (Dianna Agron), která se vrátila jako úplně proměněná s růžovými vlasy, kroužkem v nose a tetováním; začala kouřit a přátelit se se skupinou vyloučených dívek nazvanou Skanks. Odmítá se vrátit do roztleskávaček i do sboru.\n\nAby přilákal nové členy, tak Will umístí několik fialových pian po celé škole a povzbudí sbor, aby si zazpívali, kdykoliv nějaké uvidí. Když Mike a Tina hrají na jedno z nich v hale, Sue je přeruší, když pomocí kleští zničí klavírní struny. Za to ji pochválí učitelka nesnášející umění (Barbara Tarbuck) a slibuje ji, že ji bude volit. Inspirovaná Sue jde do televize a slibuje, že když bude zvolena, tak zruší všechny umělecké programy na státních školách a státní fond na podporu umění, dokud se všichni studenti nedostanou nad známkový průměr. finanční prostředky pro umělecké kroužky na středních školách ní na školách. Učiní Santanu Lopez (Naya Rivera) a Becky Jackson (Lauren Potter) kapitánkami roztleskávaček, i přes jejich vzájemné znechucení a dostane jejich slib, že jí pomůžou k sabotáži sboru. Poté, co New Directions vystupují s písní \"We Got the Beat\" ve školní jídelně, Becky začne bitvu s jídlem, která je mířena na členy sboru. Následující oběd se Sugar Motta (Vanessa Lengies) uchází o místo ve sboru, ale zpívá falešně a netrefuje se do tónů. Zoufalý Will nakonec Sugar odmítne, ale přijme nového studenta, když Kurt Hummel (Chris Colfer) přesvědčí svého přítele Blaina Andersona (Darren Criss), aby přestoupil z Daltonovy akademie na McKinleyho střední.\n\nKurt a Rachel jsou na konzultaci u Emmy ohledně jejich plánů navštěvovat vysokou školu v New Yorku. Emma navrhuje, že by měli zvážit tamní školu pro dramatická umění a Kurt a Rachel navštíví \"mixer\" v Ohiu, kde jsou studenti, kteří se chtějí hlásit na tuto vysokou školu. Kurt a Rachel si společně nacvičí hudební číslo \"Ding-Dong! The Witch Is Dead\" a očekávají, že s tímto výkonem ohromí ostatní studenty, ale místo toho Kurta a Rachel zastraší jejich výkon v mashupu \"Anything Goes\" a \"Anything You Can Do\", který vede Harmony (Lindsay Pearce). Ačkoliv jsou oba otřeseni, slibují si, že budou pokračovat.\n\nBlaine zpívá \"It's Not Unusual\" velkému davu na školním dvoře a jako tanečnice se k němu připojí roztleskávačky, které vede Santana. Při konci čísla roztleskávačky krouží kolem fialového piana a polijí ji jakousi kapalinou. Quinn hodí svou zapálenou cigaretu na piano a to okamžitě začne hořet. Will řekne Santaně, že kvůli její sabotáži je vyloučena z New Directions. Rachel následnou škodu rozdělí tím, že zazpívá úvod k písni \"You Can't Stop the Beat\" a zbytek sboru ji zpívá v posluchárně, zatímco je Quinn tajně sleduje zpovzdálí.\n\nPrvní den natáčení epizody byl 9. srpna 2011, ačkoliv někteří herci byli zavoláni již den předem, aby nahráli hudební čísla. Tvůrce seriálu, Ryan Murphy, si uvědomil, že finalistka reality show The Glee Project, Lindsay Pearce, by byla ideální pro již napsanou roli v epizodě, ale natáčení muselo začít ještě před odvysíláním finále reality show, které bylo až 21. srpna 2011 a bylo by tedy prozrazeno, že vyhrála účinkování v \"Glee\" na dvě epizody. Snažili se \"co nejvíce zpozdit\" natáčení a \"proplížili ji přes zvukovou scénu, aby ji nikdo nepoznal\". V podpoře tohoto tajemství bylo její jméno vynecháno z tiskové konference Foxu pro tuto epizodu. Podle Ley Michele natáčení této epizody skončilo dne 19. srpna 2011.\n\nMezi vedlejší role, které se v této epizodě objeví, patří bývalá členka sboru Lauren Zizes (Ashley Fink), ředitel Figgins (Iqbal Theba), fotbalová trenérka Shannon Beiste (Dot Jones), roztleskávačka Becky Jackson (Lauren Potter), školní reportér Jacob Ben Israel (Josh Sussman) a televizní moderátoři zpráv, Rod Remington (Bill A. Jones) a Andrea Carmichael (Earlene Davis). Byly představeny tři nové vedlejší postavy: fotbalový hráč Shane (LaMarcus Tinker), který je novým přítelem sboristky Mercedes Jones (Amber Riley), Sugar Motta (Vanessa Lengies) a Lindsay Pearce jako Harmony. S touto epizodou byli také mezi hlavní postavy povýšeni Harry Shum mladší jako Mike Chang a Darren Criss jako Blaine Anderson a přidali se k hlavnímu obsazení seriálu, zatímco Jessalyn Gilsig a Mike O'Malley, kteří hrají Willovu bývalou manželku Terri Schuester a Kurtova otce Burta Hummela, už od této epizody nepatří mezi hlavní postavy. Gilsig byla v hlavním obsazení po dvě série a její změna byla předem nahlášena. O'Malleyho změna sice nebyla ohlášena, ale a tiskové konferenci Foxu byl k druhé epizodě třetí epizodě uveden již jako hostující hvězda, stejně jako v první sérii. Herečka Barbara Tarbuck v epizodě hostuje jako Nancy Bletheim, učitelka geometrie na McKinleyově střední.\n\nEpizoda obsahovala sedm hudebních cover verzí. Dvě z nich jsou ve formě mashupu písní \"Anything Goes\" ze stejnojmenného muzikálu a \"Anything You Can Do\" z muzikálu \"Annie Get Your Gun\" a hlavní hlas zde zpívá Lindsay Pearce. Mezi další patří \"You Can't Stop the Beat\" z muzikálu Hairspray a \"We Got the Beat\" od skupiny The Go-Gos, obě zpíval sbor New Directions; dále \"Ding-Dong! The Witch Is Dead\" z filmu The Wizard of Oz (zpívali ji Barbra Streisand a Harold Arlen na Duetovém albu Straisand), kterou zpívali Michele a Colfer; píseň Toma Jonese, \"It's Not Unusual\", kterou zpíval Criss; a \"Big Spender\" z muzikálu \"Sweet Charity\", což zazpívala Lengies. Všechny písně s výjimkou \"Big Spender\" byly vydány jako singly a jsou také dostupné ke stažení.\n\n"}
{"id": "840882", "url": "https://cs.wikipedia.org/wiki?curid=840882", "title": "Dalibor Chalupa", "text": "Dalibor Chalupa\n\nDalibor Chalupa (27. ledna 1900 Letovice – 14. června 1983 Praha) byl český učitel, spisovatel, rozhlasový redaktor a esperantista. Psal básně a povídky, byl redaktorem a tajemníkem Československého rozhlasu v Brně.\n\nSpoluzakládal Literární skupinu a časopis Host. V letech 1930–1971 pracoval v rozhlase (do roku 1945 v Brně, poté v Praze). Pro rozhlas zdramatizoval \"Lazaretní vlak\" Adolfa Branalda a \"Pohádku máje\" Viléma Mrštíka. Psal rovněž teoretické statě o rozhlasové tvorbě. Od roku 1945 vytvářel zvukový archiv českých herců.\n\n\n"}
{"id": "840883", "url": "https://cs.wikipedia.org/wiki?curid=840883", "title": "Ole Falck Ebbell", "text": "Ole Falck Ebbell\n\nOle Falck Ebbell (* 1839, Christiania – 1919) byl norský architekt. Projektoval stavby po celém Norsku, převážně ale působil v Trondheimu.\n\nNarodil se jako syn advokáta Oleho Falcka Ebbela a Anny Sofie Kloedové. Studoval architekturu v Německu a Švýcarsku. Po několika letech v Oslu se přestěhoval do Trondheimu, kde od roku 1871 vyučoval na technické škole, předchůdkyni Norges Tekniske Høgskole. V roce 1891 se stal vedoucím fakulty architektury. Byl členem komise pro rekonstrukci Nidarosdomu (1882 až 1894). \n\nJeho syn Ole-Falk Ebbell-Staehelin byl stavebním inženýrem.\n\n\n"}
{"id": "840885", "url": "https://cs.wikipedia.org/wiki?curid=840885", "title": "Lofofora", "text": "Lofofora\n\nLofofora (\"Lophophora\"), česky též ježunka, je rod kulovitých, malých až středně velkých severoamerických kaktusů. Obsahují mnoho různých alkaloidů. Druh \"L. williamsii\" je proslulý svými narkotickými účinky a je znám jako peyotl. Je kultovní rostlinou Indiánů již nejméně 5800 let.\nLofofory jsou mezi pěstiteli kaktusů velmi populární.\n\nRod \"Lophophora\" ustanovil v roce 1894 J.M. Coulter, ale ještě dlouho byly narkotické kaktusy z různých rodů řazeny do společného rodu \"Anhalonium\", nebo ponechány v rodu \"Echinocactus\". Taxonomové nedávno navrhovali na základě stejných květů, plodů a semen přiřazení rodu \"Epithelantha\" k rodu \"Lophophora\", avšak \"epitelanty\" mají zcela odlišný, hustě otrněný stonek a sloučení nebylo akceptováno. Dnes je rod \"Lophophora\" dobře odlišitelný a obecně uznávaný.\n\nVnitřní uspořádání rodu je naopak dlouhodobě velmi různě pojímané.\n\nPrvní popisy peyotlu jako narkotické rostliny se objevili již v 16. a 17. století, např. jako \"Peyotl zacatecensis\".\nPrvní vědecké binomické popisy \"Lophophora williamsii\" jako kaktusu, včetně několika zobrazení, byly opakovaně zveřejněny v letech 1845 až 1850, tehdy ještě jako \" Echinocactus williamsii\". Avšak v té době nebyl tento kaktus spojován s narkotickým peyotlem. Až v roce 1887 lékař J. R. Briggs na sobě vyzkoušel účinek lofofory, shodou okolností nejspíše toxického druhu \"L. fricii\". Zájem farmaceutické firmy Parke et Davis z Detroitu byl nastartován a profesor farmakologie Louis Lewin izoloval první alkaloidy již z \"L. williamsii\". Na jeho počest byla jedna forma druhu duplicitně popsána jako \"Anhalonium lewinii\". Pokus firmy Parke et Davis o zavedení peyotlu mezi léčiva byl neúspěšný.\n\nA. V Frič v roce 1923 rozpoznal domorodý název \"hikuli walula saeliamia\" jako nový druh lofofory, který pojmenoval \"Anhalonium flore-rosea\". Její sběr pro obřadní účely je přísné tabu, je totiž smrtelně jedovatá. V roce 1974 jej znalec lofofor MUDr. V Habermann popsal jako \"L. fricii\". Habermann zároveň popsal nový druh \"L. jouardaniana\", dnes jej však považuje za kultivar, případně hybrid různých forem \"L. williamsii\".\n\nDříve popsané samostatné druhy \"L. jouardaniana, L. lewinii, L. texana\" jsou dnes chápané jako synonyma \"L. williamsii\" a druhy \"L. echinata, L. lutea, L. zieglerii\" jako synonyma \"L. diffusa\". Variabilní \"L williamsii\" byla členěna podle tvaru stonku na variety, mnohožebernou var. \"pluricostata\", pětižebernou var. \"pentagona\", silně odnožující trsovitou var. \"caespitosa\", dále var. \"texana\" a var. \"decipiens\". Avšak v přírodě se tyto tvary objevují dohromady na jednotlivých stoncích společného trsu, ve sbírkách tedy byly uměle udržované tvarové linie.\n\nV současnosti je v zahraničí běžné dělení na dva hlavní druhy, \"L. diffusa\" a \"L. williamsii\". Taxony \"L. fricii\" a \"L. koehresii\" jsou buď uznávány jako samostatné druhy, nebo podřazovány na základě přítomnosti jedovatých alkloidů k \"L. diffusa\". Objevila se i kombinace \"L. williamsii\" var. \"fricii\". Někteří taxonomové dokonce uznávají jediný druh \"L. williamsii\" s dalšími podřazenými taxony. Tím se však smrtelně toxická \"L. fricii\" stává varietou narkotické \"L. williamsii\".\n\nMezi českými kaktusáři je běžné například toto členění rodu, použité v tomto článku (Atlas druhů rodu Lophophora).\n\nV roce 2007 českopolská expedice nalezla nový taxon, který byl pojmenován \"Lophophora alberto-vojtechii\". Taxon je blízký \"Lophophora diffusa\" var. \"koehresii\", jeho přesné zařazení v rámci rodu se diskutuje.\n\nLophophora diffusa\nroste ve státě Querétaro, severně od města Vizarróna a Toliman. Obývá plochá dna údolí vytvořená dočasnými potoky, zde v písčitohlinitých náplavech vytváří mnohohlavé trsy. Naopak rostliny rostoucí na sluncem rozpálených skalních plošinách jsou solitérní. Novější nálezy ukazují okrajové překrývání s areálem \"L. williamsii\".\n\nLophophora diffusa\" var. \"koehresii\nroste ve státě San Luis Potosí v pánevní oblasti Las Tablas. Ploché bažinaté dno pánve je nasyceno vodou s vysokým obsahem síranů. Ze dna vystupují ostrůvky ostřic, na kterých rostou lofofory a další kaktusy.\nLophophora fricii\nroste v Mexiku na jihu státu Coahuila, v oblasti mezi místy Viesca - San Pedro (de las Colonias), Emiliano Zapata a dále směrem na Parras. Oblast tvoří uzavřenou pánev, lofofory obývají strmé skalní útvary ve výškách asi 1200-1600 m n. Naleziště jsou velmi suchá a s vysokými rozdíly teplot, patří ke klimaticky nejextrémnějším v celém Mexiku.\n\nLophophora williamsii se nalézá na rozsáhlém území Mexika ve státech Chihuahua, Coahuila, Nuevo León, Tamaulipas, San Luis Potosí, Zacatecas, Durango; dále pak v USA ve státě Texas a na jihu Nového Mexika. Obývá jak rovinaté, tak skalnaté oblasti ve výškách od 100 do 2100 m n. m. Předpokládá se, že současný rozsáhlý výskyt je důsledkem šíření této kultovní rostliny Indiány. Ostatní toxické druhy mají totiž jen malé areály výskytu.\n\nLophophora williamsii\" cv. \"jouardaniana není z přírody známa.\n\nRostou solitérně i trsovitě. Stonek kulovitý až zploštěle kulovitý, přechází v podzemní část a dlouhý řepovitý kořen. Jednotlivý stonek dle druhu 5 až 20 cm široký, trsy až 0,5 m velké. Žebra nízká, někdy nezřetelná, jindy rozdělená do hrbolů. Pokožka je sametově matná, měkká, různé barvy. Areoly nesou různé množství vlny, trny až na jednu formu chybí. Květy vyrůstají ze středu temene z husté vlny, jsou nejčastěji narůžovělé, 1,5 až 4 cm velké. Někdy jsou autogamní. Plody holé, narůžovělé, jsou vysouvány z areol a temenní vlny až po dozrání. Semena 1 až 2 mm velká, černá, s charakteristickou síťovitou kresbou na povrchu.\n\nJednotlivé stonky jsou až 14 cm široké, ploché, přechází v podzemní část a řepovitý kořen. Roste solitérně i trsovitě, trsy mohou být i 0,5 m velké. Vyspělé exempláře v charakteristické formě mají zcela plochá žebra jen naznačeně oddělená vlnovitou rýhou, takzvaně difusní. Pokožka je šedo až žlutozelená, někdy modrozelená. Květy jsou až 3 cm velké, nejčastěji bílé, ale i nažloutlé nebo narůžovělé. Existuje mnoho vzhledem přechodných forem k \"L. williamsii\", zejména určení mladých rostlin je možné jen na základě známého původu semen. Obsahuje smrtelně jedovatý neurotoxin pellotin.\n\nNejmenší, geofytický druh. Plochá nadzemní část je jen 2 -3 cm vysoká a 5 cm široká, tmavě zelená. Podzemní část je přes 10 cm dlouhá a přechází v řepovitý kořen. Květy jsou vzhledem k stonku velké, až 4 cm, široce rozevřené, bílé až narůžovělé, s tmavým středním proužkem.\nObsahuje pellotin.\n\nJe největším druhem rodu, dorůstá až 20 cm. Pokožka je matně šedozelená, někdy namodralá. Vyznačuje se bohatou temenní a areolovou vlnou. Původně byl uváděn jako charakteristický znak karmínově červená barva květů, později byly v přírodě nalezeny rostliny kvetoucí bíle, narůžověle i fialově. Obsahuje smrtelně jedovatý neurotoxin pellotin.\n\n\"Tato část obsahuje botanický popis druhu L. williamsii. Další informace o narkotických účincích naleznete v článku peyotl.\"\n\nStonek je tvarově značně různorodý. Bývá 5 až 12 cm široký. Roste solitérně i trsovitě. Typické zbarvení je šedomodré, ale může být i nažloutlé, nazelenalé, nafialovělé. Květy jsou nálevkovité, asi 2 cm velké, nejčastěji růžové, ale i bílé, červené, vzácně nažloutlé. Obsahuje až 50 různých alkaloidů. Jejich složení a poměr jsou u všech forem zhruba stejné, podíl narkotického mezkalinu je okolo 30 až 50 %.\n\nStonek je menší, až 7 cm v průměru, odnožující. Květy jsou růžovofialové s fialovými nitkami tyčinek. Je zajímavá především tím, že na mladých rostoucích areolách se objevují drobné bělavé ostníky, které však časem opadávají. Obsahuje stejné alkaloidy jako \"L. williamsii\".\n\nLofofory dobře rostou při zachování zásad pro pěstování teplomilných mexických kaktusů. Letní umístění má být za sklem, na plném slunci, není vhodná volná kultura. Nárazová zálivka vždy až po dokonalém proschnutí substrátu, který má být minerální, velmi propustný. Přezimování zcela suché, při teplotách mírně nad 10 °C. Při přechodu z tmavého zimního umístění na plné slunce je na jaře nutné přistínit a postupně zvykat na plné slunce, jinak hrozí popálení pokožky. Jako všechny kaktusy s měkkou pokožkou jsou náchylné k napadení sviluškou (červeným pavoučkem).\n\nPožití rostlin pěstovaných ve sbírkových sklenících vyvolává silnou nevolnost. Může způsobit otravu a není vyloučena ani smrtelná otrava. Rostliny pěstované v našich klimatických podmínkách při nedostatečném slunečním záření mají nízký obsah narkotického alkaloidu mezkalinu, ale obsah ostatních nepříznivě působících alkaloidů je dostatečný k vyvolání nevolnosti až otravy. Rostliny navíc v tělních šťávách obsahují dlouhopůsobící systémové chemické postřiky používané na ochranu proti škůdcům. Zatímco v domovině jsou areály výskytu narkotického peyotlu a ostatních toxických druhů oddělené, ve sbírkách se pěstují vedle sebe. Rostliny mohou být špatně určené a též dochází k hybridizaci toxických a narkotických rostlin.\n\"L. diffusa\" a \"L. fricii\" obsahují jako hlavní alkaloid pellotin, činí 60 až 95 % obsahu alkaloidů. Pellotin nemá halucinogenní účinky, je však výrazně neurotoxický. Otrava pellotinem se podobá otravě strychninem. Smrtelnou dávku může obsahovat jedna větší rostlina \"L. fricii\". Smrt nastává během několika hodin ve velmi bolestných křečích.\n\n\n"}
{"id": "840887", "url": "https://cs.wikipedia.org/wiki?curid=840887", "title": "Seznam řek v Portugalsku", "text": "Seznam řek v Portugalsku\n\nSeznam řek v Portugalsku (portugalsky řeka ) obsahuje řeky, které mají na území Portugalska délku 100 km a více a také některé kratší.\n\n"}
{"id": "840891", "url": "https://cs.wikipedia.org/wiki?curid=840891", "title": "Open de Moselle 2012", "text": "Open de Moselle 2012\n\nTenisový turnaj ATP Open de Moselle 2012 se konal ve dnech 17. až 23. září ve francouzských Métách. Hrálo se na uzavřených dvrcích s tvrdým povrchem v komplexu Parc des Expositions de Metz Métropole. Turnaj se řadil do kategorie ATP World Tour 250 series. Odměny činily 450 000 EUR.\n\nSinglový titul z předchozího ročníku obhájil nejvýše nasazený francouzský tenista Jo-Wilfried Tsonga, který ve finále porazil italskou turnajovou pětku Andrease Seppiho po hladkém dvousetovém průběhu 6–1 a 6–2. Soutěž čtyřhry vyhrál druhý nasazený francouzský pár Nicolas Mahut a Édouard Roger-Vasselin po finálové výhře nad švédsko-dánskou dvojicí Johan Brunström a Frederik Nielsen výsledkem 7–6 a 6–4. Oba si tak připsali třetí deblový titul v sezóně 2012.\n\nČtyři nejvýše nasazení měli v úvodním kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "840892", "url": "https://cs.wikipedia.org/wiki?curid=840892", "title": "Karel Kníže", "text": "Karel Kníže\n\nKarel Kníže (* 7. října 1941) je sběratel a lovec kaktusů, sukulentů, bromelií a tilandsií českého původu, dlouhodobě žijící v Peru. Jím založená aklimatizační a pěstitelská firma patřila k dodavatelům bromelií světovým zahradnickým firmám. Je důstojným pokračovatelem tradice Benedikta Roezla, Tadeáše Haenkea a Alberta Vojtěcha Friče. Zemřel 8.1.2018.\n\nPrvní cestu za kaktusy začal Karel Kníže 5. ledna 1967. Tehdy byl zaměstnán v botanické zahradě UK v Praze, v oddělení kaktusů. Vypravil se rovnou do cestovatelsky obtížné a sběratelsky málo probádané oblasti, do Chile. První sběry započal v okolí města La Serena a hned první den byl zatčen pro podezření z vraždy. V okolí totiž byly zabity dvě ženy velkým nožem a podobný si na svou výpravu mladý dobrodruh vzal. Nedorozumění se však rychle vysvětlilo. Sběry v Chile byly velmi úspěšné. Z Chile se potom přesunul sbírat kaktusy do Uruguaye a Brazílie. Z první cesty přivezl 167 položek pod sběratelskou značkou KZ.\n\nNa druhou cestu se Karel Kníže vypravil 12. září 1968. Sběry začal v oblasti holandských Antil na ostrově Curacao. Odtud se přesunul do Ekvádoru a na jaře roku 1969 do Peru. Zde sbíral tehdy málo známé vysokohorské kaktusy. Z této cesty se již do okupovaného Československa nevrátil.\n\nPrvní období prožil v Bolívii, později žil především v Peru. Odsud podnikal objevitelské výpravy do Brazílie, Argentiny, Ekvádoru a zejména do Chile a do Bolívie. Zde prozkoumal naleziště tehdy méně známých horských rodů kaktusů jako \"Borzicactus, Loxanthocereus, Arequipa, Matucana\". Nalezl další nové taxony oblíbených rodů \"Rebutia\", \"Sulcorebutia, Weingartia, Parodia\". Mezi nejvýznamnější objevy patří \"Cintia knizei\", zvláštní miniaturní kaktus, který dal vzniknout novému rodu. Významně přispěl k prozkoumání nalezišť chilských kaktusů. Sbíral a objevoval nejen kaktusy, ale i jiné sukulenty, bromelie a tilandsie. Při prvních cestách používal sběratelskou značku KZ, později přešel na značku KK a první čísla přeznačil. Soupis jeho polních čísel obsahuje 2176 položek.\n\nV Peru v Limě založil aklimatizační a pěstitelský podnik (Plantas exoticas Knize), odkud rostliny byly dodávány zahradnickým podnikům ve světě. Firma měla zaměstnance a spolupracovníky v Peru, Bolívii a Chile. Po pádu komunistického režimu spolupracuje s předním českým znalcem kaktusů biologem Janem Říhou, který též zastupuje jeho firmu.\n\nKarel Kníže kaktusy sbíral, ale nepopisoval. Jeho objevy využívají k popisům jiní taxonomové, např. mnoho jeho nálezů \"parodií\" popsal Fred H. Brandt.\n\n\n"}
{"id": "840893", "url": "https://cs.wikipedia.org/wiki?curid=840893", "title": "St. Petersburg Open 2012", "text": "St. Petersburg Open 2012\n\nTenisový turnaj ATP St. Petersburg Open 2012 se konal ve dnech 17. až 23. září v severoruském Petrohradu. Hrálo se v halovém sportovním a koncertním komplexu na dvorcích s tvrdým povrchem. Turnaj se řadil do kategorie ATP World Tour 250 series. Odměny činily 750 000 USD.\n\nPremiérový titul na okruhu ATP World Tour získal slovenský tenista Martin Kližan, když jako třetí nasazený porazil ve finále dvouhry italskou turnajovou čtyřku Fabia Fogniniho po hladkém dvousetovém průběhu 6–2 a 6–3. Soutěž čtyřhry vyhrál první nasazený americko-srbský pár Rajeev Ram a Nenad Zimonjić po finálové výhře nad slovenskou dvojicí Lukáš Lacko a Igor Zelenay po vyrovnaném průběhu až v supertiebreaku poměrem 6–2, 4–6, [10–6].\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "840894", "url": "https://cs.wikipedia.org/wiki?curid=840894", "title": "Disciplina arcani", "text": "Disciplina arcani\n\nDisciplina arcani (latinsky \"kázeň tajemství\") je raně křesťanský zvyk udržovaný od 3. do 5. století, spočívající v utajování modliteb, biblických a liturgických textů apod. před nepokřtěnými, aby jim tak nemohla být dána záminka k pohoršení. Když pak došlo k všeobecnému rozšíření křesťanství na území Římské říše, důvod k udržování discipliny arcani pominul.\n"}
{"id": "840895", "url": "https://cs.wikipedia.org/wiki?curid=840895", "title": "PTT Thailand Open 2012", "text": "PTT Thailand Open 2012\n\nTenisový turnaj ATP PTT Thailand Open 2012 se konal ve dnech 22. až 30. září v thajském hlavním městě Bangkoku. Hrálo se v hale Impact Arena na dvorcích s tvrdým povrchem. Turnaj patřil do kategorie ATP World Tour 250. Odměny činily 608 500 USD.\n\nObhájce singlového titulu Andy Murray na turnaji nestartoval. Soutěž dvouhry ve francouzském finále vyhrál druhý nasazený Richard Gasquet, když porazil turnajovou čtyřku Gillese Simona po hladkém dvousetovém průběhu 6–2 a 6–1. Ve čtyřhře zvítězila tchajwansko-thajská dvojice Lu Jan-sun a Danai Udomčoke, startující na divokou kartu, po finálové výhře nad čtvrtým nasazeným americko-australským párem Eric Butorac a Paul Hanley 6–3 a 6–4.\n\nČtyři nejvýše nasazení hráči měli v úvodním kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "840896", "url": "https://cs.wikipedia.org/wiki?curid=840896", "title": "Nový Zéland na Letních olympijských hrách 2000", "text": "Nový Zéland na Letních olympijských hrách 2000\n\nNový Zéland se účastnil Letní olympiády 2000. Zastupovalo ho 147 sportovců (77 mužů a 70 žen) v 18 sportech.\n\n"}
{"id": "840897", "url": "https://cs.wikipedia.org/wiki?curid=840897", "title": "Viaduc de Tolbiac", "text": "Viaduc de Tolbiac\n\nViaduc de Tolbiac (česky \"viadukt Tolbiac\") byl železniční most v Paříži. Nacházel se poblíž kolejiště Slavkovského nádraží ve 13. obvodu.\n\nViadukt byl postaven v roce 1895. Nahradil starší most, který byl zničen vichřicí. V 90. letech 20. století byl rozebrán, aby na jeho místě vznikla \"Avenue de France\" během výstavby čtvrti Paris Rive Gauche. Dnes je uložen ve skladu v departementu Eure.\n\nViadukt sloužil jako místo děje románu Léo Maleta, který bydlel v nedaleké \"Rue de Tolbiac\".\n\n"}
{"id": "840898", "url": "https://cs.wikipedia.org/wiki?curid=840898", "title": "Nový Zéland na Letních olympijských hrách 1996", "text": "Nový Zéland na Letních olympijských hrách 1996\n\nNový Zéland se účastnil Letní olympiády 1996. Zastupovalo ho 95 sportovců (66 mužů a 29 žen) v 15 sportech.\n\n"}
{"id": "840901", "url": "https://cs.wikipedia.org/wiki?curid=840901", "title": "Adriana Kučerová", "text": "Adriana Kučerová\n\nAdriana Kučerová (* 24. února 1976 Lučenec) je slovenská sopranistka.\n\nVystudovala Vysokou školu múzických umění v Bratislavě a Conservatoire national supérieur de musique et de danse de Lyon ve Francii.\n\nKučerová již vystupovala na mnoha mezinárodně uznávaných operních scénách, jako jsou: Bayerische Staatsoper, Glyndebourne Festival Opera, Dallas Opera, Theater an der Wien, Berlin State Opera a dalších. Spolupracovala se známými dirigenty jako jsou Daniel Barenboim a Vladimir Jurowski.\n"}
{"id": "840902", "url": "https://cs.wikipedia.org/wiki?curid=840902", "title": "Alan Stivell", "text": "Alan Stivell\n\nAlan Stivell rodným jménem Alan Cochevelou (* 6. ledna 1944 Riom, Francie) je francouzský hudebník.\n\nHudbě se věnoval již od dětství; ve svých pěti letech začal hrát na klavír a nedlouho poté také na keltskou harfu. Širšímu publiku se představil v roce 1972 a od té doby je uznáván jako jedna z významných osobností, které kombinují keltskou hudbu s rockem. V roce 1983 získal cenu Premio Tenco. Spolupracoval také s českou skupinou Čechomor. Na jeho albu z roku 1998, které dostalo název \"1 Douar\", se podíleli například Youssou N'Dour, John Cale a Khaled.\n\n\n\n"}
{"id": "840907", "url": "https://cs.wikipedia.org/wiki?curid=840907", "title": "Eduard Ebel", "text": "Eduard Ebel\n\nEduard Ebel (7. července 1839, Stargard, Západní Prusko – 30. ledna 1905, Halle) byl německý evangelický duchovní a superintendent, básník a skladatel. Je především znám jako autor dodnes populární adventní písně \"Weihnachtsgruß\", dnes uváděnou pod názvem \"Leise rieselt der Schnee\".\n\nEbel studoval teologii v Kaliningradu a v letním semestru 1857 byl členem buršáckého spolku Germania. Později působil jako duchovní v obci Graudenz a evangelický superintendent.\n\n\n"}
{"id": "840908", "url": "https://cs.wikipedia.org/wiki?curid=840908", "title": "Jan Sojka", "text": "Jan Sojka\n\nMgr. Jan Sojka (* 13. září 1973 Plzeň) je český spisovatel.\n\nVystudoval Pedagogickou fakultu Západočeské univerzity Plzni, oborovou kombinaci bohemistika - historie. Působí jako středoškolský učitel.\n\nSpoluzaložil Antidivadlo, nonkonformní literárně dramatickou scénu, kde v letech 1994 až 2014 vystupoval jako herec a také se podílel na přípravě divadelních textů, skečí aj.\n\nZúčastnil se literárního festivalu v Srbsku (Kikinda Short 2012) a festivalu v bulharském Burgasu (Svjato slovo 2017).\n\n2007 Cena Bohumila Polana\n\nPoezie\n\nPróza\n\nDrama\n\n"}
{"id": "840909", "url": "https://cs.wikipedia.org/wiki?curid=840909", "title": "Albrecht Fridrich Pruský", "text": "Albrecht Fridrich Pruský\n\nVévoda Albrecht Fridrich Pruský (29. dubna 1553, Königsberg (Královec) – 27. srpna 1618, Fischhausen) byl od roku 1568 vládnoucí kníže Pruského vévodství, poslední Hohenzollern v pruské linii.\nAlbrecht Fridrich se narodil jako syn Albrechta von Brandenburg-Ansbach a jeho druhé manželky Anny Marie von Braunschweig. Chlapci se dostalo dobrého vychování a vzdělání. Jeho otec zemřel roku 1568 a Albrecht Fridrich se tak stal již ve svých patnácti letech druhým pruským vévodou.\n\nVzhledem k tomu, že se stal vévodou v pouhých patnácti letech, byl pod poručnictvím vrchní rady z fanaticky ortodoxní strany, jež byla u moci od roku 1566. Spolu s klérem, v jehož čele stál biskup von Samland Heshusius, tyranizovali mladého, osiřelého, vší podpory zbaveného vévodu natolik, že záhy poté, co v roce 1571 převzal vládu, upadl do depresí.\n\nRoku 1572 se u něj projevily příznaky duševní nemoci. Roku 1577 ustavil polský král Štěpán Báthory právním poručníkem a regentem vévodství markraběte Jiřího Fridricha Braniborsko-Ansbašského. Po jeho smrti (1603) převzal roku 1605 kuratelu nad Albrechtem Fridrichem braniborský kurfiřt Joachim Fridrich a posléze roku 1608 Jan Zikmund, Albrechtův zeť, manžel jeho nejstarší dcery Anny, který se také po smrti nemocného panovníka stal jeho nástupcem.\n\nAlbrecht Fridrich zemřel ve Fischhausenu jako zcela pomatený 27. srpna roku 1618, aniž by po sobě zanechal mužského potomka. Tím připadlo jeho vévodství braniborské linii Hohenzollernů a vládcem Prus se stal Jan Zikmund Braniborský.\n\n14. října roku 1573 se Albrecht Fridrich oženil s Marií Eleonorou von Jülich-Kleve-Berg, dcerou Viléma Bohatého a Marie Habsburské. Z manželství se narodilo sedm potomků, dva synové a pět dcer, oba chlapci však zemřeli ještě jako nemluvňata:\n\n\n"}
{"id": "840911", "url": "https://cs.wikipedia.org/wiki?curid=840911", "title": "SHA-3", "text": "SHA-3\n\nSHA-3 je kryptografická hašovací funkce, která byla určena v soutěži hledající nástupce starších funkcí SHA-1 a SHA-2 a organizované americkým Národním institutem standardů a technologie. Vítězná funkce byla do soutěže přihlášena pod svým původním jménem Keccak (zamýšlená výslovnost ), jejími autory jsou Guido Bertoni, Joan Daemen, Michaël Peeters a Gilles Van Assche a její vítězství bylo oznámeno 2. října 2012.\n\nOstatní finalisty soutěže stejně jako starší SHA-2 překonal Keccak v rychlosti při implementaci v hardware. Při běhu na běžném procesoru Core 2 má rychlost zhruba 13 cyklů na bajt. Jeho další výhodou je princip zcela odlišný od SHA-2, což znamená, že průlomový pokrok, který by ohrozil bezpečnost jedné z funkcí, pravděpodobně neohrozí druhou z nich.\n\nV rámci nadnárodně standardizovaných funkcí je jí nejbližší konkurencí funkce Stribog standardizovaná v roce 2012 rámci standardů GOST.\n\n"}
{"id": "840917", "url": "https://cs.wikipedia.org/wiki?curid=840917", "title": "Stadio Mario Rigamonti", "text": "Stadio Mario Rigamonti\n\nStadio Mario Rigamonti je fotbalový stadion v lombardské Brescii. Jeho kapacita momentálně činí 23 072 diváků (některé zdroje uvádějí jiný počet). Své domácí zápasy zde hraje tým Brescia Calcio. Je pojmenován podle Maria Rigamontiho, rodáka z Brescie a bývalho hráče týmu AC Turín, který zahynul se svým týmem v roce 1949 při letecké katastrofě.\n"}
{"id": "840918", "url": "https://cs.wikipedia.org/wiki?curid=840918", "title": "Barrière d'Italie", "text": "Barrière d'Italie\n\nBarrière d'Italie (česky \"Italská brána\") byla městská brána opevnění v Paříži. Nacházela se na místě dnešního náměstí \"Place d'Italie\" ve 13. obvodu.\n\nBrána se původně nazývala \"barrière Mouffetard\" později \"barrière de Fontainebleau\", a rovněž \"barrière des Gobelins\" a \"barrière de Choisy\". Jednalo se o bránu postavenou v 18. století v hradbách \"Fermiers généraux\", které sloužily ke kontrole zdaněného zboží dováženého do Paříže. Součástí brány byl správní pavilon, který postavil architekt Claude Nicolas Ledoux (1736-1806).\n\nHlavní ulice vedoucí k bráně byly \"Rue Mouffetard\", \"Boulevard de l'Hôpital\", \"Route de Fontainebleau\" (dnešní \"Avenue d'Italie\") a \"Boulevard des Gobelins\" (dnes \"Boulevard Auguste-Blanqui\").\n\nStavby byly zbořeny v roce 1877 a na jejich místě vzniklo okrouhlé náměstí \"Place d'Italie\"\n"}
{"id": "840919", "url": "https://cs.wikipedia.org/wiki?curid=840919", "title": "CEPT", "text": "CEPT\n\nCEPT, Konference evropských správ pošt a telekomunikací ( , ) je koordinační organizace evropských státních telekomunikačních a poštovních organizací založená 26. června 1959.\n\nV roce 1988 CEPT založila Evropský ústav pro telekomunikační normy (ETSI), který mimo jiné vytvořil standard GSM pro mobilní sítě.\n\nCEPT má tři hlavní složky:\n\nKaždá ze složek má svého předsedu. Trojice předsedů tvoří vedení CEPT.\n\nV dubnu 2018 mělo CEPT 48 členských zemí:\n\nAlbánie, Andorra, Rakousko, Ázerbájdžán, Bělorusko, Belgie, Bosna a Hercegovina, Bulharsko, Chorvatsko, Kypr, Česko, Dánsko, Estonsko, Finsko, Francie, Gruzie, Německo, Řecko, Maďarsko, Island, Irsko, Itálie, Litva, Lichtenštejnsko, Lotyšsko, Lucembursko, Malta, Moldavsko, Monako, Černá Hora, Nizozemsko, Norsko, Polsko, Portugalsko, Rumunsko, Rusko, San Marino, Severní Makedonie, Srbsko, Slovensko, Slovinsko, Španělsko, Švédsko, Švýcarsko, Turecko, Ukrajina, Spojené království, Vatikán.\n\n\n"}
{"id": "840920", "url": "https://cs.wikipedia.org/wiki?curid=840920", "title": "Barrière de Clichy", "text": "Barrière de Clichy\n\nBarrière de Clichy (česky \"Brána Clichy\") byla městská brána opevnění v Paříži. Nacházela se na místě dnešního náměstí \"Place de Clichy\" na hranicích 8., 9., 17. a 18. obvodu.\n\nBrána se za Velké francouzské revoluce nazývala též \"barrière de Fructidor\" (1793). Jednalo se o bránu postavenou v 18. století v hradbách \"Fermiers généraux\", které sloužily ke kontrole zdaněného zboží dováženého do Paříže.\n\nDne 30. března 1814 se u brány odehrála bitva, při které obránci bránili poslední pařížskou pevnost proti ruským vojákům během bitvy o Paříž. Tuto událost zachytil v roce 1820 malíř Horace Vernet na svém obrazu \"La Barrière de Clichy\", který je dnes součástí sbírek muzea Louvre.\n\nStavba byla zbořena v roce 1860 a na jejím místě vzniklo náměstí \"Place de Clichy\"\n"}
{"id": "840921", "url": "https://cs.wikipedia.org/wiki?curid=840921", "title": "Volby do Sněmovny národů Federálního shromáždění 1971", "text": "Volby do Sněmovny národů Federálního shromáždění 1971\n\nVolby do Sněmovny národů Federálního shromáždění 1971 se konaly v Československu 26. a 27. listopadu 1971. \n\nŠlo o součást voleb do zastupitelských orgánů ČSSR, v nichž se volili poslanci na místní, okresní, krajské, republikové (ČNR, SNR) i federální úrovni. Šlo zároveň o první volby do Sněmovny národů Federálního shromáždění pro provedení federalizace Československa (dosavadní členové obou komor Federálního shromáždění v letech 1969-1971 byli na své posty kooptováni bez voleb). Byly to zároveň první volby konané v Československu po invazi vojsk Varšavské smlouvy roku 1968 a nástupu normalizace.\n\nVolby skončily jednoznačným vítězstvím jednotné kandidátní listiny Národní fronty, která získala do Sněmovny národů 99,77 % hlasů.\n\n\nVe volbách mohlo volit celkem 10 253 796 oprávněných voličů. Z nich se voleb zúčastnilo 10 197 234 voličů (v České socialistické republice 7 250 848 oprávněných voličů a 7 207 961 voličů, v Slovenské socialistické republice 3 002 946 oprávněných voličů a 2 989 273 voličů). Ze všech odevzdaných hlasů bylo pro kandidáty Národní fronty do Sněmovny národů odevzdáno 10 144 464 (99,77 %), z toho v České socialistické republice 7 170 889 (99,71 % hlasů) a v Slovenské socialistické republice 2 973 575 (99,91 % hlasů).\n\nZe 150 členů (poslanců) bylo ve Sněmovně národů:\n\n\n\n\n\n"}
{"id": "840923", "url": "https://cs.wikipedia.org/wiki?curid=840923", "title": "Volby do zastupitelských orgánů Československa 1971", "text": "Volby do zastupitelských orgánů Československa 1971\n\nVolby do zastupitelských orgánů Československa 1971 se konaly v Československu 26. a 27. listopadu 1971. \n\nŠlo o první volby konané v Československu po invazi vojsk Varšavské smlouvy roku 1968 a nástupu normalizace. Jednalo se o jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních.\n\nPřed volbami byli zavřeni Jaromír Dus a Ladislav Hejdánek za šíření letáků, kterými upozorňovali, že podle platného volebního zákona byla také možnost nevolit. Jaromír Dus strávil ve vazbě asi deset měsíců, po rozsudku byl vězněn ještě čtyři měsíce na Borech. Ladislav Hejdánek byl ve vazbě půl roku, poté byl odsouzen nepodmíněně na 9 měsíců.\n\nV rámci voleb proběhly volby do následujících sborů: \n\nJak bylo v tehdejším Československu obvyklé, tak ve volbách směla kandidovat pouze Národní fronty, která získala do MNV 99,85 %, do OVN 99,77 %, do KNV 99,84 %, do ČNR 99,78 %, do SNR 99,94 %, do SN FS 99,77 % a do SL FS 99,81 % hlasů při volební účasti 99,45 %.\n"}
{"id": "840926", "url": "https://cs.wikipedia.org/wiki?curid=840926", "title": "Seznam kulturních památek v Čelákovicích", "text": "Seznam kulturních památek v Čelákovicích\n\n"}
{"id": "840927", "url": "https://cs.wikipedia.org/wiki?curid=840927", "title": "Juši tančí", "text": "Juši tančí\n\nJuši tančí (hráno též jako \"Yuši tančí\", v německém originále ) je opereta ve třech aktech libretistů Leopolda Jacobsona a Roberta Bodanzkého a skladatele Ralpha Benatzkého. Vznikla v roce 1920 a měla premiéru 3. dubna 1920 ve vídeňském divadle (Wiener) Bürgertheater.\n\nVídeňský, z Moravy pocházející skladatel Ralph Benatzky měl v době \"Juší\" za sebou již mnoho menších scénických děl a řadu písní zejména pro vídeňské kabarety, ale jen jeden významný operetní úspěch, totiž \"Lásku ve sněhu\" z roku 1916. Pro titulní roli \"Juší tančí\" získal vídeňský Bürgertheater jako hlavní tahák operetní hvězdu Mizzi Günther, jež hrála již v \"Lásce ve sněhu\"; režii měl Karl Forest (hrál také Jušina bratra), hlavní mužskou roli měl Robert Nästlberger, dále v premiéře hráli Kronegg, Viktoria Pohl-Meiser, Richard Waldemar, Leopold Straßmeyer, Henrich Pick a Bogia Horska, dirigoval skladatel.\n\nDěj velmi připomíná Pucciniho \"Madam Butterfly\", byť se šťastným koncem (\"Neue Freie Presse\": „Děj se odehrává v japonské čajovně; ale vymyšlen mohl být ve vídeňské kavárně, kde se autoři večer setkali pod přetrvávajícím dojmem z představení \"Butterfly\".“) Kritika chválila jazykovou úroveň libreta, zpochybňovala však jeho vhodnost pro operetní žánr: vytýkala mu uslzenost, prostupující i všemi lyrickými scénami, a absolutní nedostatek humoru. Hudba prokazovala Benatzkého talent, ale nejlépe v kupletech a tanečních číslech, které se současně k ději nejméně hodily. „Jaké rozpaky pro posuzovatele, když se při takovém operetním večeru už nedokáže rozhodnout, zda taneční čísla vyrušují ve vážných událostech, nebo zda tyto vážné události nejsou nepříjemným vyrušením od tanečních kuriozit jako one-step, two-step. fixtrot a foxtrot.“ \"Juši tančí\" se přesto hrála 109krát a rozšířila se po německy (a maďarsky) mluvícím prostoru natolik, aby upevnila Benatzkého reputaci. Skutečné popularity však dosáhly spíše jednotlivé melodie z operety, například \"Píseň o třešňovém květu\" (\"Das Lied der Kirschblüte\") a \"Píseň dělníků na poli\" (\"Lied der Feldarbeiter\").\n\nV českých zemích ji hrálo poprvé německé divadlo v Brně v budově Německého domu dne 18. listopadu 1920, při příležitosti hostování herečky Rose Mitter-Mardi z Theater an der Wien. V češtině byla poprvé uvedena až s velkým odstupem, když byla Benatzký na vrcholu své popularity díky jiným dílům, a to 8. února 1936 v plzeňském Městském divadle v překladu Marie Loulové-Hezké.\n\nMalá gejša a moderně elegantní Američanka se utkávají o vlastnictví muže, avšak většinou velmi citlivým způsobem, při čemž kane mnoho slz. Tímto sporným mužem je mladý Američan Bill, který přijel do Jokohamy a tam navázal vztah s malou gejšou Juši, přestože již nebyl zcela volným. Považuje však tuto záležitost jen za bezvýznamný flirt a i uzavření manželství podle místních zvyklostí považuje za nezávazné. Právě v tomto bodě se však mýlí. Mladé Američance, která se domnívá, že má na něj má rovněž nárok, se již nedaří svého vyvoleného od myšlenek na Juši odvrátit, přestože ten svou japonskou nevěstu opustil. Dramatickou zápletku vyřeší konzul Bradford, jeho dcera a Jušin bratr. Juši následuje svého uprchlého manžela do New Yorku a vystupuje tam jako profesionální tanečnice. Tam se také odloučená srdce opět shledají.\n"}
{"id": "840932", "url": "https://cs.wikipedia.org/wiki?curid=840932", "title": "Gregory Powell a Michael Donovan", "text": "Gregory Powell a Michael Donovan\n\nGregory Powell a Michael Donovan jsou fiktivní postavy z povídek amerického spisovatele Isaaca Asimova. Spíše než o robotiky se jedná o zkušební techniky, kteří řeší problémy s některými nesprávně fungujícími roboty. Pracují ve firmě Americká korporace robotů a mechanických lidí (AKRaML, v anglickém originále US Robots and Mechanical Men), testují nové experimentální roboty v různých praktických situacích zejména na planetách či kosmických stanicích (na Zemi jsou roboti oficiálně zakázaní). Powell s Donovanem jsou v podstatě vylepšené postavy Turner a Snead z autorovy dřívější povídky „Kruh kolem Slunce“ (anglicky „Ring Around the Sun“). Poprvé se objevili v povídce „Rozum“ (anglicky „Reason“). Isaac Asimov je stvořil po vzoru dvou meziplanetárních průzkumníků Pentonovi a Blakeovi z povídek Johna W. Campbella. \n\nPostavy jsou laděny komicky, nicméně také odhalují některé nesrovnalosti při aplikaci tří zákonů robotiky. Zrzavý Michael Donovan je více prchlivý, zatímco kníratý Gregory Powell je větší flegmatik. Oba se nezřídka urážejí a impulzivnější Donovan v povídce „Chyť toho králíka!“ dokonce ve frustraci zničí monitor. Jejich dobrodružství jsou v kontrastu s jinou postavou - dr. Susan Calvinovou, robopsycholožkou ze stejné firmy AKRaML a ženou plně oddanou své práci. \n\nGregory Powell a Michael Donovan se objevují společně v těchto povídkách:\n\nSamotný Michael Donovan se vyskytuje v povídce:\n\nV antologii \"Foundation's Friends\" se oba technici objevují v povídce Poula Andersona „Plato's Cave“, a postarší Donovan také v příběhu Harry Harrisona „The Fourth Law of Robotics“.\n"}
{"id": "840933", "url": "https://cs.wikipedia.org/wiki?curid=840933", "title": "Volby do zastupitelských orgánů Československa", "text": "Volby do zastupitelských orgánů Československa\n\nVolby do zastupitelských orgánů Československa byl způsob voleb do zastupitelských sborů v Československu praktikovaný v 60. - 80. letech 20. století. \n\nJednalo se o jednotně konané volby, kdy se během jednoho volebního aktu rozhodovalo o složení zastupitelských sborů na všech úrovních, tedy do místních národních výborů a městských národních výborů (včetně obvodních národních výborů), do okresních národních výborů, do krajských národních výborů a do Národního shromáždění a Slovenské národní rady, po provedení federalizace Československa i do České národní rady, Sněmovny národů Federálního shromáždění a do Sněmovny lidu Federálního shromáždění.\n\nTakto jednotně provedené víceúrovňové volby proběhly v Československu v následujících termínech: \n\nV červnu 1990 proběhly sice společně volby do obou komor Federálního shromáždění i obou republikových zastupitelských sborů (ČNR a SNR), ale komunální volby proběhly v samostatném termínu (v listopadu 1990) a volby do ONV a KNV se již nekonaly kvůli zrušení zastupitelských sborů na okresní a krajské úrovni.\n"}
{"id": "840934", "url": "https://cs.wikipedia.org/wiki?curid=840934", "title": "King (album)", "text": "King (album)\n\nKing je čtvrté studiové album amerického rappera T.I.. Album bylo nahráno u Atlantic Records a vydáno 28. března 2006. Album bylo nominováno na tři ceny Grammy, kdy T.I. získal jednu za singl \"What You Know\".\n\nRoku 2005 již byl T.I. proslulý rapper z řad Atlantic Records, když si udělal jméno předchozími alby \"Trap Muzik\" a \"Urban Legend\". Téhož roku započal nahrávat své čtvrté studiové album \"King\", a to v době, kdy byl v přísné podmínce, poté co strávil měsíc ve vězení za porušení podmínky z roku 2004. Nová podmínka mu byla udělena jen aby mohl pokračovat ve své tvorbě.\n\nAlbum měl původně být soundtrack k filmu ATL, ve kterém T.I. hrál hlavní roli.\n\nNa začátku roku 2006 postupně polovina písní z alba unikla na internet. T.I. se z nich rozhodl vydat mixtape \"Gangsta Grillz: The Leak\". Také vydal dva promo singly \"Ride wit Me\" a \"Front Back\" (ft. UGK).\n\nPrvním singlem byla píseň \"What You Know\", který se umístil na 3. příčce žebříčku Billboard Hot 100 a na prvních pozicích žebříčků Hot R&B/Hip-Hop Songs a Hot Rap Songs. V USA získal certifikaci 2x platinový singl za dva miliony prodaných kopií.\n\nDruhým singlem byla píseň \"Why You Wanna\". Ten se umístil na 29. příčce žebříčku Billboard Hot 100 a zabodoval i ve Spojeném království, kde obsadil 22. příčku. V USA se stal zlatým.\n\n\"Live in the Sky\" byl třetí a poslední originální singl. V hitparádách nezabodoval.\n\nV prosinci byl vydán remix k písni \"Top Back\", který obsahoval hosty Young Jeezy, Young Dro, Big Kuntry King a B.G.. Ten obsadil 29. příčku US žebříčku a stal se platinovým.\n\nDebutovalo na první příčce žebříčku Billboard 200 s 522 000 prodanými kusy v první týden prodeje v USA. Tím ihned získal certifikaci zlatá deska od společnosti RIAA. Celkem získal platinovou certifikaci v USA a zlatou v Kanadě.\n"}
{"id": "840935", "url": "https://cs.wikipedia.org/wiki?curid=840935", "title": "Volby do zastupitelských orgánů Československa 1976", "text": "Volby do zastupitelských orgánů Československa 1976\n\nVolby do zastupitelských orgánů Československa 1976 se konaly v Československu 22. a 23. října 1976. \n\nŠlo o druhé volby konané v Československu po invazi vojsk Varšavské smlouvy roku 1968 a nástupu normalizace. Jednalo se o jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních. \n\nV rámci voleb proběhly volby do následujících sborů: \n\nVolby skončily jednoznačným vítězstvím jednotné kandidátní listiny Národní fronty, která získala do MNV 99,94 %, do KNV 99,96 %, do ČNR 99,96 %, do SNR 99,98 %, do SN FS 99,97 % a do SL FS 99,97 % hlasů při volební účasti 99,7 %.\n"}
{"id": "840936", "url": "https://cs.wikipedia.org/wiki?curid=840936", "title": "Bon Repos", "text": "Bon Repos\n\nBon Repos je lovecký zámeček, založený hrabětem Františkem Antonínem Šporkem v roce 1718. Nachází se u obce Čihadla v katastrálním území Stará Lysá. Jedná se o nemovitou památku číslo 38885/2-1962. V parku u zámečku se mimo jiné nachází památný tis červený.\n\nZdejší panství zakoupil František Antonín Špork v roce 1715. Vrch \"Čihadla\" byl oblíbeným zastavením tažného ptactva, a proto zde začal v roce 1718 budovat areál loveckého zámečku. Čižba – lov tažných ptáků byla Šporkovou velkou vášní. Součástí areálu byly vedle vlastního zámku \"La Maison de Bon Repos\" (Dům oddechu) i kaple sv. Jeronýma, kaple sv. Simeona Stylity, dům pro kněze a poustevníka („Ermitáž“).\n\nPo Šporkově smrti v roce 1738 areál přešel do majetku majitele benáteckého panství, Ignáce Zikmunda hraběte z Klenové a Janovic. Nebyl používán a pustl. V roce 1769 jej v dražbě zakoupil Antonín Příchovský z Příchovic. Ten v letech 1762–1768 areál rozšířil a přestavěl. Přestavbu řídil pravděpodobně architekt Ignác Palliardi. Podle Pavla Vlčka je autorem přestavby pravděpodobně Jan Josef Wirch. Hrabě Příchovský rovněž založil přilehlou obec Čihadla. Po roce 1816 získali areál Thun-Hohensteinové. V letech 1844-47 zde působil jako učitel hudby Bedřich Smetana. Koncem osmdesátých let 19. století byl areál ve vlastnictví Länderbank Wien. V roce 1905 zámek zakoupila rodina Kinských. Opravy proběhly v roce 1913 a po 1. světové válce.\n\nPo druhé světové válce byl v areálu lazaret Rudé armády. V roce 1958 byl zámek prohlášen nemovitou památkou. Od 15. ledna 1963 se v areálu zámečku Bon Repos (v rozporu s předchozí deklarací památkové hodnoty) začalo stavět zázemí pro 13. samostatný raketový oddíl ze Slovenska. Části přilehlého lesa byly označeny jako vojenský prostor s přísným zákazem vstupu. Armáda držela zámek do roku 1990, nyní je po kompletní rekonstrukci v držení soukromého majitele.\n\n\n\n"}
{"id": "840937", "url": "https://cs.wikipedia.org/wiki?curid=840937", "title": "Volby do zastupitelských orgánů Československa 1981", "text": "Volby do zastupitelských orgánů Československa 1981\n\nVolby do zastupitelských orgánů Československa 1981 se konaly v Československu 5. a 6. června 1981. \n\nŠlo o třetí volby konané v Československu po invazi vojsk Varšavské smlouvy roku 1968 a nástupu normalizace. Jednalo se o jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních. \n\nV rámci voleb proběhly volby do následujících sborů: \n\nVolby skončily jednoznačným vítězstvím jednotné kandidátní listiny Národní fronty, která získala do MNV 99,69 %, do ONV 99,96 %, do KNV 99,97 %, do ČNR 99,96 %, do SNR 99,98 %, do SN FS 99,96 % a do SL FS 99,96 % hlasů při volební účasti 99,51 %.\n"}
{"id": "840938", "url": "https://cs.wikipedia.org/wiki?curid=840938", "title": "Volby do zastupitelských orgánů Československa 1986", "text": "Volby do zastupitelských orgánů Československa 1986\n\nVolby do zastupitelských orgánů Československa 1986 se konaly v Československu 23. a 24. května 1986. \n\nŠlo o čtvrté volby konané v Československu po invazi vojsk Varšavské smlouvy roku 1968 a nástupu normalizace a poslední volby před sametovou revolucí. Jednalo se o poslední jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních. \n\nV rámci voleb proběhly volby do následujících sborů: \n\nVolby skončily jednoznačným vítězstvím jednotné kandidátní listiny Národní fronty, která získala do MNV 99,91 %, do ONV 99,92 %, do KNV 99,95 %, do ČNR 99,94 %, do SNR 99,95 %, do SN FS 99,94 % a do SL FS 99,94 % hlasů při volební účasti 99,39 %.\n"}
{"id": "840940", "url": "https://cs.wikipedia.org/wiki?curid=840940", "title": "Pozitivní operátor", "text": "Pozitivní operátor\n\nPozitivní operátor nebo pozitivně semidefinitní operátor je v matematice označení pro takový omezený operátor formula_1 na Hilbertově prostoru formula_2 (obecněji prostoru se skalárním součinem), který splňuje: formula_3.\n\nČasto je třeba odlišit speciální třídu pozitivních operátorů, tzv. pozitivně definitní operátory, což jsou pozitivní operátory, které navíc jsou prosté, neboli nesingulární. Pozitivní, resp. pozitivně definitní operátory jsou jakousi analogií nezáporných, resp. kladných reálných čísel v prostoru operátorů. To lze ilustrovat následujícími ekvivalencemi.\n\n\nVlastnosti 3. a 4. u první ekvivalence jsou analogiemi těchto vlastností nezáporných čísel: 3.) Součin komplexně sdružených čísel je nezáporné číslo. 4.) Nezáporná čísla lze odmocňovat, tak že výsledek je reálný.\n\n"}
{"id": "840942", "url": "https://cs.wikipedia.org/wiki?curid=840942", "title": "Shelby se vrací", "text": "Shelby se vrací\n\nShelby se vrací (v americkém originále I Am Unicorn) je druhá epizoda třetí série amerického muzikálového televizního seriálu \"Glee\" a v celkovém pořadí čtyřicátá šestá epizoda. Epizodu napsal jeden z tvůrců seriálu, Ryan Murphy, režíroval ji další z tvůrců, Brad Falchuk a poprvé se vysílala ve Spojených státech dne 27. září 2011 na televizním kanálu Fox. Epizoda obsahuje návrat Shelby Corcoran (Idina Menzel), která bude vést konkurenční sbor na střední škole Williama McKinleyho, zatímco stávající sbor New Directions má potíže s nabíráním nových členů. Shelby také chce, aby Quinn (Dianna Agron) a Puck (Mark Salling), biologičtí rodiče její adoptované dcery Beth, byli částí Bethina života. Vedoucí New Directions, Will Schuester (Matthew Morrison) zřizuje náhradní hodiny tance pro méně schopné tanečníky ve sboru. Také začínají konkurzy pro školní uvedení muzikálu West Side Story.\n\nEpizoda získala většinou pozitivní recenze, které se pohybovaly v hodnocení od \"v pořádku\" až po \"skvělá\" a kritici schválili vzkříšení zanedbaných dějů z první série seriálu. Jednou z nich byla adopce Beth a kritici byli zvláště potěšeni ve scéně, kdy se s ní Puck setkává, ale objevilo se také pohrdání vzhledem k návratu Shelby, když začala nový konkurenční sbor na stejné škole. V této epizodě se objevily pouze tři hudební vystoupení, ačkoliv se všechny tři shledaly s pozitivními ohlasy a většině se nejvíce líbilo Blainovo vystoupení s písní \"Something's Coming\" z muzikálu West Side Story, které zaznělo na konci epizody. Všechny tři písně byly vydány jako singly, jsou dostupné ke stažení a \"Somewhere\", který jako duet zpívaly Idina Menzel a Lea Michele, se umístil v žebříčku Billboard Hot 100. Neumístil se však v žebříčku Canadian Hot 100. V původním vysílání epizodu sledovalo celkem 8,60 milionů amerických diváků a získala 3,7/10 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost epizody a ratingy byly mennší v porovnání s předchozí epizodou seriálu a první epizodou třetí série, s názvem Projekt „Fialové piano“.\n\nVedoucí sboru Will Schuester (Matthew Morrison) zřizuje taneční kroužek, aby zlepšil taneční schopnosti členů New Directions, přesněji Finna (Cory Monteith), Mercedes (Amber Riley), Pucka (Mark Salling), Kurta (Chris Colfer) a Blaina (Darren Criss). Najímá Mika Changa (Harry Shum mladší), aby je učil a řídil. Je příliš zaneprázdněný pro režii nadcházejícího školního uvedení muzikálu West Side Story, a tak se režie ujmou školní poradkyně Emma Pillsbury (Jayma Mays), fotbalová trenérka Shannon Beiste (Dot-Marie Jones) a člen New Directions, Artie Abrams (Kevin McHale).\n\nRachel (Lea Michele) a Kurt jsou na konkurz na hlavní role Marii a Tonyho. Rachel na konkurzu zpívá \"Somewhere\" z West Side Story a Kurt vystoupí s písní \"I'm the Greatest Star\" z muzikálu Funny Girl. Kurt později tajně poslouchá poradu režiséru a slyší jejich obavy, zda je pro roli Tonyho dostatečně mužný. Rozhodne se jít znovu na konkurz a pokusí se dát do svého výkonu více možnosti, ale oni nejsou při jeho výkonu schopni potlačit smích. Kurt se také uchází o kandidaturu na třídního prezidenta a přijímá pomoc při kampani od Brittany (Heather Morris), která chce zvýraznit jeho jedinečný charakter tím, že ho přirovná k jednorožci. Kurt navrhuje, aby se jeho materiály ke kampani netýkaly jen jeho gay povahové stránky a je naštvaný, když Brittany proti jeho vůli zveřejní tyto materiály. Diskutuje o problémech ohledně jeho image se svým otcem Burtem (Mike O'Malley), který mu doporučuje, aby přijal svou jedinečnost. Kurt poté změní názor ohledně svého přístupu ke kampani a jde se omluvit Brittany, ale je velmi překvapen, když zjistí, že ona se také rozhodla kandidovat na post prezidenta třídy.\n\nShelby Corcoran (Idina Menzel)—Rachelina biologická matka, adoptivní matka Quinniny (Dianna Agron) a Puckovy (Mark Salling) dcery Beth a bývalá vedoucí rivalského sboru Vocal Adrenaline—přijíždí na McKinleyovu střední, aby zde učila druhý sbor, který financuje bohatý a milující otec studentky Sugar Motty (Vanessa Lengies). Shelby se obrací na Rachel, Pucka a Quinn. Dovolí Puckovi vidět se s Beth, ale odmítá Quinnino přání učinit taktéž, kvůli Quinninému špatnému přístupu, vzhledu a chování. Trenérka roztleskávaček Sue Sylvester (Jane Lynch), která kandiduje do Kongresu, přesvědčí Quinn, aby se objevila ve videu proti výuce umění na školách, které by podporovalo její kampaň. Ve videu Quinn konfrontuje Willa a obviňuje ho ze své proměny ve špatnou dívku, ale Will si to nenechá líbit, pokárá ji a připomene, jak ji v minulosti sbor a jeho všichni členi podporovali a řekne ji, aby už konečně vyrostla. Poté, co Quinn uvidí obrázek šťastné Beth a Pucka, zhroutí se. Vrátí se ke svému normálnímu vzhledu a Will a New Directions ji přivítají zpět ve sboru. Puck řekne Quinn, že e na ni pyšný, ale Quinn prozrazuje, že to pouze předstírá, aby získala Beth z péče Shelby a má v úmyslu požádat pro o plné opatrovnictví Beth.\n\nBlaine se snaží vyhnout konfliktu s Kurtem a tak se na konkurzu na West Side Story přihlašuje na vedlejší roli. Zpívá píseň \"Something's Coming\", jednu z Tonyho písní z muzikálu. Režiséři jsou nadšeni z jeho výkonu a zeptají se ho, zda by měl místo toho zájem o roli Tonyho. Kurt, který celý Blainův konkurz seshora tajně sledoval, tiše odchází ze sálu.\n\nEpizodu napsal tvůrce seriálu Ryan Murphy, režíroval ji další tvůrce seriálu Brad Falchuk a natočila se za pět dní, od 22. srpna do 26. srpna 2011. Broadwayská hvězda Idina Menzel se do seriálu vrací poprvé od finále první série s názvem Cesta, když její postava Shelby Corcoran adoptovala Quinninu novorozenou dceru se jménem Beth. Dne 15. července 2011 bylo ohlášeno, že by se Menzel mohla vrátit do třetí série \"Glee\" \"na větší počet epizod, který byl mohl být deset až dvanáct epizod\". Jeden z tvůrců seriálu, Ryan Murphy, byl citován, když řekl: \"Jsem velice nadšený [...] že Idina se opět přidává k rodině. Minulý rok nám chyběla a jsme velice šťastní, že se vrací.\" Článek také obsahoval informaci, že její postava Shelby se \"vrátí z New Yorku, aby se přidala k střední škole Williama McKinleyho jako nová učitelka\". Sama Menzel řekla, že kdyby \"se vrátila do celé série, byla by velice nadšená\". V epizodě se také objevila Shelbyina adoptovaná dcera: Menzel na sociální síti Twitter napsala, že \"natáčela scénu s miminky\". Kresbu \"Prasečího klauna\", kterou Puck přináší pro Beth, ve skutečnosti nakreslili tvůrce seriálu Brad Falchuk a představitelka Quinn, Dianna Agron.\n\nMezi vedlejší role, které se objevily v epizodě, patří ředitel Figgins (Iqbal Theba), trenérka fotbalu Shannon Beiste (Dot Jones), roztleskávačka Becky Jackson (Lauren Potter), studentka Sugar Motta (Vanessa Lengies) a Idina Menzel jako Shelby Corcoran. V epizodě se také jako hostující hvězda objeví Mike O'Malley, který hraje Burta Hummela a ve druhé sérii patřil mezi hlavní postavy, ale na tiskové konferenci pro tuto epizodu byl již označen za hostující hvězdu.\n\nZ této epizody byly vydány tři singly: \"I'm the Greatest Star\" z muzikálu Funny Girl, kterou zpíval Chris Colfer jako Kurt Hummel a cover verze písní \"Something's Coming\" a \"Somewhere\" z muzikálu West Side Story. Skladbu \"Something's Coming\" zpíval Darren Criss v roli Blaina Andersona a \"Somewhere\" zpívaly jako duet Idina Menzel a Lea Michele jako Shelby Corcoran a Rachel Berry.\n\n"}
{"id": "840943", "url": "https://cs.wikipedia.org/wiki?curid=840943", "title": "Okres Bicske", "text": "Okres Bicske\n\nOkres Bicske ( ) je okres v Maďarsku v župě Fejér. Jeho správním centrem je město Bicske.\n\nV okrese se nachází celkem 2 města a 12 obcí, jimiž jsou:\n\nAlcsútdoboz, Bicske, Bodmér, Csabdi, Csákvár, Etyek, Felcsút, Mány, Óbarok, Szár, Tabajd, Újbarok, Vértesacsa, Vértesboglár.\n"}
{"id": "840944", "url": "https://cs.wikipedia.org/wiki?curid=840944", "title": "Volby do Sněmovny národů Federálního shromáždění 1976", "text": "Volby do Sněmovny národů Federálního shromáždění 1976\n\nVolby do Sněmovny národů Federálního shromáždění 1976 se konaly v Československu 22. a 23. října 1976. \n\nŠlo o součást voleb do zastupitelských orgánů ČSSR, v nichž se volili poslanci na místní, okresní, krajské, republikové (ČNR, SNR) i federální úrovni. Šlo o druhé volby do Sněmovny národů Federálního shromáždění pro provedení federalizace Československa a druhé volby konané v Československu po invazi vojsk Varšavské smlouvy roku 1968 a nástupu normalizace.\n\nVolby skončily jednoznačným vítězstvím jednotné kandidátní listiny Národní fronty, která získala do Sněmovny národů 99,97 % hlasů.\n\n\nVe volbách mohlo volit celkem 10 649 261 oprávněných voličů. Z nich se voleb zúčastnilo 10 617 152 voličů a pro kandidátku Národní fronty hlasovalo 10 605 611 voličů (z toho 7 383 927 v České socialistické republice - 99,96 %, a 3 221 684 v Slovenské socialistické republice - 99,98 % hlasů).\n\nZe 150 členů (poslanců) bylo ve Sněmovně národů:\n\n\n\n\n\n"}
{"id": "840945", "url": "https://cs.wikipedia.org/wiki?curid=840945", "title": "Okres Dunaújváros", "text": "Okres Dunaújváros\n\nOkres Dunaújváros ( ) je okres v Maďarsku v župě Fejér. Jeho správním centrem je město Dunaújváros.\n\nV okrese se nachází celkem 4 města a 12 obcí.\n\nAdony, Baracs, Beloiannisz, Besnyő, Daruszentmiklós, Dunaújváros, Előszállás, Iváncsa, Kisapostag, Kulcs, Mezőfalva, Nagykarácsony, Nagyvenyim, Perkáta, Pusztaszabolcs, Rácalmás\n"}
{"id": "840946", "url": "https://cs.wikipedia.org/wiki?curid=840946", "title": "Okres Enying", "text": "Okres Enying\n\nOkres Enying ( ) je okres v Maďarsku v župě Fejér. Jeho správním centrem je město Enying.\n\nV okrese se nachází celkem 9 měst a obcí.\n\nDég, Enying, Lajoskomárom, Mezőkomárom, Szabadhídvég, Kisláng, Lepsény, Mátyásdomb, Mezőszentgyörgy\n"}
{"id": "840948", "url": "https://cs.wikipedia.org/wiki?curid=840948", "title": "Okres Ercsi", "text": "Okres Ercsi\n\nOkres Ercsi ( ) byl okres v Maďarsku v župě Fejér. Jeho správním centrem bylo město Ercsi. V roce 2007 byl začleněn do sousedního okresu Bicske, od něho se však v roce 2013 po novém administrativním uspořádání odtrhl nově vzniklý okres Martonvásár, zahrnující celý okres Ercsi a obce Kajászó a Vál.\n\nV okrese se nacházelo celkem 6 měst a obcí.\n\n"}
{"id": "840949", "url": "https://cs.wikipedia.org/wiki?curid=840949", "title": "Volby do Sněmovny národů Federálního shromáždění 1981", "text": "Volby do Sněmovny národů Federálního shromáždění 1981\n\nVolby do Sněmovny národů Federálního shromáždění 1981 se konaly v Československu 5. a 6. června 1981. \n\nŠlo o součást voleb do zastupitelských orgánů ČSSR, v nichž se volili poslanci na místní, okresní, krajské, republikové (ČNR, SNR) i federální úrovni. Šlo o třetí volby do Sněmovny národů Federálního shromáždění pro provedení federalizace Československa a třetí volby konané v Československu po invazi vojsk Varšavské smlouvy roku 1968 a nástupu normalizace.\n\nVolby skončily jednoznačným vítězstvím jednotné kandidátní listiny Národní fronty, která získala do Sněmovny národů 99,96 % hlasů.\n\n\nVe volbách mohlo volit celkem 10 789 574 oprávněných voličů. Z nich se voleb zúčastnilo 10 736 312 voličů a pro kandidátku Národní fronty hlasovalo 10 725 895 voličů (z toho 7 360 087 v České socialistické republice - 99,95 %, a 3 365 808 v Slovenské socialistické republice - 99,97 % hlasů).\n\nZe 150 členů (poslanců) bylo ve Sněmovně národů:\n\n\n\n\n\n"}
{"id": "840950", "url": "https://cs.wikipedia.org/wiki?curid=840950", "title": "Okres Sárbogárd", "text": "Okres Sárbogárd\n\nOkres Sárbogárd ( ) je okres v Maďarsku v župě Fejér. Jeho správním centrem je město Sárbogárd.\n\nV okrese se nachází celkem 12 měst a obcí, jimiž jsou:\n\nAlap, Alsószentiván, Cece, Hantos, Igar, Mezőszilas, Nagylók, Sárbogárd, Sáregres, Sárkeresztúr, Sárszentágota, Vajta.\n"}
{"id": "840951", "url": "https://cs.wikipedia.org/wiki?curid=840951", "title": "Okres Székesfehérvár", "text": "Okres Székesfehérvár\n\nOkres Székesfehérvár ( ) je okres v Maďarsku v župě Fejér. Jeho správním centrem je město Székesfehérvár.\n\nV okrese se nachází tato města a obce:\nFüle, Jenő, Kőszárhegy, Nádasdladány, Polgárdi, Aba, Bakonykúti, Csór, Csősz, Gánt, Iszkaszentgyörgy, Káloz, Lovasberény, Magyaralmás, Moha, Pátka, Sárkeresztes, Sárkeszi, Sárosd, Sárszentmihály, Seregélyes, Soponya, Szabadbattyán, Székesfehérvár, Tác, Úrhida, Zámoly.\n"}
{"id": "840952", "url": "https://cs.wikipedia.org/wiki?curid=840952", "title": "Volby do Sněmovny národů Federálního shromáždění 1986", "text": "Volby do Sněmovny národů Federálního shromáždění 1986\n\nVolby do Sněmovny národů Federálního shromáždění 1986 se konaly v Československu 23. a 24. května 1986. \n\nŠlo o součást voleb do zastupitelských orgánů ČSSR, v nichž se volili poslanci na místní, okresní, krajské, republikové (ČNR, SNR) i federální úrovni. Šlo o čtvrté volby do Sněmovny národů Federálního shromáždění pro provedení federalizace Československa a čtvrté volby konané v Československu po invazi vojsk Varšavské smlouvy roku 1968 a nástupu normalizace. Zároveň šlo o poslední volby před sametovou revolucí.\n\nVolby skončily jednoznačným vítězstvím jednotné kandidátní listiny Národní fronty, která získala do Sněmovny národů 99,94 % hlasů.\n\n\nVe volbách mohlo volit celkem 10 950 675 oprávněných voličů. Z nich se voleb zúčastnilo 10 884 947 voličů a pro kandidátku Národní fronty hlasovalo 10 870 962 voličů.\n\nZe 150 členů (poslanců) bylo ve Sněmovně národů:\n\n\n\n\n"}
{"id": "840954", "url": "https://cs.wikipedia.org/wiki?curid=840954", "title": "Steinway &amp; Sons", "text": "Steinway &amp; Sons\n\nSteinway & Sons, nebo zkráceně Steinway; je americko-německý výrobce klavírů. Firmu založil v roce 1853 na Manhattanu německý imigrant Heinrich Engelhard Steinweg. V současné době firma sídlí na dvou místech: V New Yorku a v Hamburku v Německu. Na piáno této značky nahrál John Cale své album \"Fragments of a Rainy Season\".\n"}
{"id": "840958", "url": "https://cs.wikipedia.org/wiki?curid=840958", "title": "Heckler &amp; Koch HK416", "text": "Heckler &amp; Koch HK416\n\nHK416 je útočná puška vyráběná německou firmou Heckler & Koch, kterou používá řada ozbrojených složek po celém světě. Je také ve výzbroji většiny elitních komand. Často bývá zaměňována s americkou puškou M16/M4.\nJe to velice kompaktní a dobře skladná a přenosná zbraň, čemuž napomáhá její polohovatelná pažba. Byla hlavní zbraní použitou jednotkami Navy Seals v operaci Neptun Spear při které byl zabit Usáma bin Ládin ve svém úkrytu v Bilal Town, Abbottabad, Pakistan.\n\nPuška HK416 má mnoho verzí, které se ale liší pouze délkou hlavně, a to 10\", 14.5\", 16.5\" a odstřelovačská verze s 20\" hlavní.\n\nZbraň používá standardní munici NATO cal. 5.56 mm x 45mm zásobník má na 20/30 ran. Existují ale i zásobníky na 50 ran a dvojitý bubnový na 100 ran.\n\nAčkoli puška je vzhledem velmi podobná puškám řady M16 a podobně jako ony pracuje na principu odběru plynů z hlavně. Na rozdíl od nich ale nepoužívá ke své funkci přímé působení spalin na závěr. Místo toho je síla plynů na závěr přenášena pomocí pístu s krátkým zdvihem, podobně jako u československého samopalu vz. 58 nebo německé útočné pušky Heckler & Koch G36.\n\nZbraň je opatřená lištami pro uchycení dodatečného příslušenství jako je například optika, foregrip, svítilna, laser nebo granátomet. Na rozdíl od M16/M4 jsou předpažbí a horní rám (upper receiver) vyrobeny jako jeden díl a lišty pro uchycení příslušenství jsou tedy delší, nepřerušené a není možný jejich vzájemný pohyb. Spodní rám zbraně (lower receiver) pochází z již zmíněné M16/M4.\n\n"}
{"id": "840960", "url": "https://cs.wikipedia.org/wiki?curid=840960", "title": "Medvědí vrch (Lužické hory)", "text": "Medvědí vrch (Lužické hory)\n\nMedvědí vrch je menší z vrcholů jednoho z nižších hřbetů Lužických hor, na sever od Nového Boru v okrese Česká Lípa. Jeho výška je udávána 660, resp. 663 metrů.\n\nZhruba 2 km na sever od města Nový Bor je hora Klíč. Znělcový hřbet, jehož součástí je Medvědí vrch, je vzdálen asi 1 km vzdušnou čarou na severozápad, oddělen od Klíče silnicí vedoucí ze Svoru do Jedličné. Údolí s Jedličnou (kdysi samostatná část obce Polevsko), kde vede jedna z naučných stezek Lužických hor, a také zeleně značená turistická trasa z Nového Boru do Kytlice, odděluje Medvědí vrch od Medvědí hůrky (643 m) na západě.\n\nNa hřbetu s Medvědím vrchem je o 50 metrů vyšší Malý Buk, který je na katastru obce Kytlice (okres Děčín), kdežto Medvědí vrch náleží ke katastru Polevsko (okres Česká Lípa). V údolí východně od popisovaného, zalesněného hřbetu je vedena trasa značená žlutě ze Svoru do Kytlice. Žádná z turistických tras k vrcholu nevede.\n\n"}
{"id": "840964", "url": "https://cs.wikipedia.org/wiki?curid=840964", "title": "Volby do Národního shromáždění 1968", "text": "Volby do Národního shromáždění 1968\n\nVolby do Národního shromáždění 1968 byly plánované, později opakovaně odložené a nakonec neuskutečněné volby do Národního shromáždění Československé socialistické republiky (a zároveň s tím do dalších zákonodárných a zastupitelských orgánů) v době pražského jara.\n\nV roce 1964 proběhly volby do zastupitelských orgánů Československa, v jejichž rámci se během jednoho volebního aktu rozhodlo o složení zastupitelských orgánů na všech úrovních, tedy místních národních výborů a městských národních výborů (včetně obvodních národních výborů), okresních národních výborů, krajských národních výborů, Slovenské národní rady i Národního shromáždění Československé socialistické republiky. Podle Ústavy Československé socialistické republiky mělo funkční období všech těchto sborů skončit k červnu 1968, kdy se plánovaly opět jednotně provedené volby do všech úrovní zastupitelských a zákonodárných orgánů Československa.\n\nV září 1967 ovšem Ústřední výbor Komunistické strany Československa rozhodl, že volby v roce 1968 budou rozděleny. Národní shromáždění se pak v listopadu 1967 usneslo, že volby do národních výborů místní, městské, obvodní, okresní a krajské úrovně se budou konat 19. května 1968, zatímco volby do Národního shromáždění Československé socialistické republiky a Slovenské národní rady až 17. listopadu 1968 a zahájilo v tomto smyslu proces ústavního zákona o několikaměsíčním prodloužení volebního období parlamentu. Tento ústavní zákon nabyl účinnosti k 1. lednu 1968. \n\nS tím, jak od počátku roku 1968 zrychlovalo tempo politických a společenských změn v Československu v souvislosti se startem reformního procesu pražského jara, začaly ovšem sílit názory, že bude vhodnější květnové volby do národních výborů odložit. Důvodem k odkladu mělo být poskytnutí času k větší přípravě a začlenění novinek z Akčního programu ÚV KSČ. 11. dubna 1968 rozhodlo předsednictvo Národního shromáždění, že květnové místní, městské, obvodní, okresní a krajské volby budou skutečně odloženy. O odkladu voleb do Národního shromáždění ČSSR a Slovenské národní rady se v této fázi ovšem nemluvilo a stále platil jejich listopadový termín. Podle zákona č. 113/67 Sb. měly volby probíhat v modelu vícemandátových okrsků s převahou počtu kandidátů nad počtem mandátů. Předpokládalo se sice zachování systému Národní fronty, ale novinka měla potenciál vytvořit alespoň částečnou politickou soutěž.\n\nSituace se dále proměnila v létě roku 1968. Prohlubování reformního procesu a zároveň zásadní debaty o státoprávním uspořádání Československa vedly k dalšímu odkladu voleb. Návrh ústavního zákona k 1. červenci 1968 konstatoval v důvodové zprávě, že „\"se ukazuje jako nemožné, konat již nyní volby do národních výborů a nebude ani možné, aby volby do Národního shromáždění a Slovenské národní rady byly konány v termínu, stanoveném v ústavním zákoně č. 712/1967 Sb\".“ Ohledně náhradního termínu voleb v důvodové zprávě stálo, že „\"Přesné termíny konání nových voleb není prakticky možné v současné době stanovit, a tím tedy není ani možno určit termín, kdy končí volební období dosud fungujících zastupitelských sborů. Proto také tento zákon stanoví, že jejich volební období končí dnem všeobecných voleb zastupitelských sborů. Je možno ovšem vycházet z toho, že všechny připravované změny v uspořádání struktury orgánů v naší republice budou vyřešeny v dohledné době, a proto zákon omezuje lhůtu, do níž mají být volby provedeny, koncem roku 1969\".“\n\nPo invazi vojsk Varšavské smlouvy v srpnu 1968 a nástupu normalizace byly volby do Národního shromáždění odloženy ještě dál. V říjnu 1969 další ústavní zákon rozhodl, že „\"volební období národních výborů, národních rad a Federálního shromáždění se prodlužuje a končí dnem všeobecných voleb do těchto zastupitelských sborů, nejpozději dnem 31. prosince 1971\".“ Volby se konaly nakonec až v listopadu 1971 (volby do zastupitelských orgánů Československa 1971) v zcela jiném kontextu (federalizace Československa, návrat k rigidnímu systému jednomandátových obvodů s minimální politickou soutěží).\n\n\n"}
{"id": "840966", "url": "https://cs.wikipedia.org/wiki?curid=840966", "title": "Nový Zéland na Letních olympijských hrách 1992", "text": "Nový Zéland na Letních olympijských hrách 1992\n\nNový Zéland se účastnil Letní olympiády 1992. Zastupovalo ho 134 sportovců (92 mužů a 42 žen) v 17 sportech.\n\n"}
{"id": "840967", "url": "https://cs.wikipedia.org/wiki?curid=840967", "title": "Volby do Slovenské národní rady 1968", "text": "Volby do Slovenské národní rady 1968\n\nVolby do Slovenské národní rady 1968 byly plánované, později opakovaně odložené a nakonec neuskutečněné volby do Slovenské národní rady (a zároveň s tím do dalších zákonodárných a zastupitelských orgánů Československa) v době pražského jara.\n\nPodle ústavy Ústavy Československé socialistické republiky z roku 1960 mělo funkční období Slovenské národní rady (SNR), Národního shromáždění Československé socialistické republiky ale i národních výborů na místní, městské, obvodní, okresní a krajské úrovni vypršet k červnu 1968, kdy se měly najednou odehrát volby do všech úrovní. Koncem roku 1967 bylo ovšem rozhodnuto, že následné volby se časově oddělí s tím, že volby do národních výborů proběhnou v květnu 1968 a volby do SNR a Národního shromáždění v listopadu 1968. Kvůli startu reformního procesu pražského jara bylo ovšem na jaře 1968 a opětovně v létě 1968 rozhodnuto o odkladu těchto voleb tak, aby se do jejich procedur mohly zakomponovat politické změny a nové státoprávní uspořádání Československa. Po invazi vojsk Varšavské smlouvy v srpnu 1968 a nástupu normalizace byly volby nakonec zcela odloženy a volby do Slovenské národní rady se konaly až roku 1971.\n\n\n"}
{"id": "840968", "url": "https://cs.wikipedia.org/wiki?curid=840968", "title": "Seznam řek v Maroku", "text": "Seznam řek v Maroku\n\nNejdelší řeky v Maroku (arabsky řeka ). Tabulka obsahuje řeky, které mají na území maroka délku 100 km a více a také některé kratší.\n"}
{"id": "840971", "url": "https://cs.wikipedia.org/wiki?curid=840971", "title": "McNary National Wildlife Refuge", "text": "McNary National Wildlife Refuge\n\nMcNary National Wildlife Refuge je rezervace v americkém státě Washington, jejíž cílem je ochrana různých druhů vodního ptactva. Jen málo rezervacích tohoto typu v Severní Americe pak na svém území obsahuje tolik jedinců jako právě tato. Mimo jiné si tak zdejší návštěvníci mohou užít pohledů na obrovské kolonie kachen divokých a bernešek velkých. Co se týče kachen divokých, více než polovina jedinců tohoto druhu, který migruje na jih po Pacifické migrační dráze, alespoň načas zimuje právě v rezervaci, která je částí Columbijské náhorní plošiny. Díky svému umístění nedaleko aglomerace Tri-Cities a několika mezistátních i státních dálnic je lehce přístupná pro turisty.\n\nRezervace zahrnuje 61 km² močálů se stojatou vodou, keřových a stepních vysočin, zavlaženého zemědělského území, říčních ostrovů, soutokových mělčin a lužních lesů. Důležitá je především pro již zmíněné kachny divoké a bernešky velké, útočiště zde ale nachází také hvízdáci američtí a bahňáci, zdejší mělké vody jsou pak důležité také pro lososy čavyča. Mezi další druhy vodního ptactva, které se zde nachází, patří čírka karolinská, lžičák pestrý, polák dlouhozobý, polák proužkozobý a polák vlnkovaný. Dále se tu nachází ohrožené druhy ptáků jako orel bělohlavý či sokol stěhovavý a tisíce jedinců koloniálních vodních ptáků, kteří hnízdí na zdejších říčních ostrovech.\n"}
{"id": "840974", "url": "https://cs.wikipedia.org/wiki?curid=840974", "title": "Polevský vrch", "text": "Polevský vrch\n\nPolevský vrch je kopec s nadmořskou výškou 626 metrů u vesnice Polevsko v severní části okresu Česká Lípa a v severovýchodním výběžku Českého středohoří.\n\nPolevský vrch náleží ke katastru Polevsko 725269 (okres Česká Lípa). Je to obdobně jako všechny hory a kopce v okolí vrch znělcový. Je protáhlý, s plochým travnatým hřebenem, odkud jsou výhledy do dalekého okolí. Na svazích obrácených k obci jsou dva lyžařské vleky a slalomový svah. Pod nimi jsou parkovací místa. Na svazích Polevského vrchu jsou udržovány SKI Polevsko běžecké tratě. V údolí východně pod vrcholem je vedena přes Polevsko trasa značená žlutě ze Svoru do Kytlice.\n\n"}
{"id": "840976", "url": "https://cs.wikipedia.org/wiki?curid=840976", "title": "O pravé mariánské úctě", "text": "O pravé mariánské úctě\n\nO pravé mariánské úctě (francouzsky \"Traité de la vraie dévotion à la Sainte Vierge\", ostatní české názvy viz níže) je stěžejní dílo francouzského dominikána sv. Ludvíka z Montfortu, zabývající se nezbytností a správnou formou úcty k Panně Marii v rámci katolického křesťanství. Sv. Ludvík vychází především z mariologie sv. Bernarda z Clairvaux a sv. Bonaventury.\n\nKniha, která zřejmě vznikla kolem roku 1712, byla nalezena ve světcově pozůstalosti a poprvé vyšla v roce 1842, více než sto dvacet let po autorově smrti, brzy si však získala velký vliv. Spisu si velice cenil papež sv. Pius X., který ho mnohokrát cituje v encyklice \"Ad diem illum\" a který udělil všem čtenářům knihy apoštolské požehnání. Dílem byl hluboce ovlivněn také sv. Jan Pavel II., který považoval četbu této knihy za „obrat ve svém životě“ a vychází z ní ve své mariánské encyklice \"Redemptoris Mater\". I papežské motto sv. Jana Pavla II., \"totus tuus\" (celý tvůj), pochází z krátké verze zásvětné modlitby sv. Ludvíka.\n\nStejným tématem se stručněji zabývá jiný spis sv. Ludvíka \"Tajemství Mariino\", chápání růžence, naznačené i v Pravé mariánské úctě světec rozvinul ve spise \"Tajemství svatého růžence\".\n\nPrvních asi devadesát stran textu v rukopise chybí, z odkazů v následujících částech však lze vyvodit, že se vztahovaly k duchovním cvičením přípravné fáze zasvěcení, totiž ke „zbavování se ducha světa“ (ve smyslu ). Dochovaná část knihy však tvoří uzavřený celek.\n\nV první kapitole první části se sv. Ludvík zabývá úlohou Panny Marie ve spáse světa, v životě Ježíše Krista i v duchovním životě všech křesťanů a dokazuje nezbytnost mariánské úcty pro křesťanský život, přičemž nešetří polemikami s protestantismem (který mariánskou úctu odmítá úplně) a jansenismem (který v chápání sv. Ludvíka varoval před tím, aby mariánská úcta nenarušila úctu k Ježíši Kristu). V druhé kapitole se zabývá podmínkami správné mariánské úcty a některými chybami, kterých se mariánští ctitelé dopouštějí – posuzovačností (arogantní kritika vnějších projevů mariánské úcty), úzkostlivosti (strach, aby úcta k Panně Marii nevedla ke zmenšení úcty ke Kristu), vnějškovosti, opovážlivosti (přesvědčení, že úctu k Panně Marii není nutno spojovat se ctnostným životem), nestálosti, pokrytectví a zištnosti. Zdůrazňuje, že mariánská úcta především musí vést ke Kristu, musí být bezpodmínečná („otrocká“, v překladu F. M. A. Stajnera „nevolnická“), musí vést ke „každodennímu umírání“ (ve smyslu ), musí být „niterná, něžná, svatá, vytrvalá a nezištná“, doporučuje také některé modlitby a úkony zbožnosti, které k této úctě vedou, obzvláště růženec (kterému sv. Ludvík věnoval jinou svou knihu, \"Tajemství svatého růžence\").\n\nDruhá část se zabývá konkrétní praxí dokonalé mariánské úcty, kterou sv. Ludvík vytváří – je to dokonalé zasvěcení a oddání se Panně Marii (přesněji řečeno Ježíši Kristu skrze Pannu Marii) v „otroctví lásky“ (v překladu F. M. A. Stajnera „nevolnictví“, v originále \"esclavage\"). Popisuje výhody tohoto zasvěcení, způsob, jakým má být vykonáno (třiatřicetidenní příprava složená z duchovní četby, modliteb a rozjímání, završená zvláštní zásvětnou modlitbou ve formě smlouvy, zpovědí a sv. přijímáním), a vysvětluje jej také alegorickým výkladem biblického příběhu o Rebece a Jákobovi. Ukazuje také obdoby svého pojetí mariánské úcty v křesťanské tradici.\n\nVnější úkony mariánské úcty v pojetí sv. Ludvíka spočívají především v každodenní modlitbě Korunky Panny Marie, časté modlitby růžence, Zdrávas Maria a Magnificat, úctě k tajemství Zvěstování Panny Marie a pohrdání světem, případně také v nošení kovových řetízků k připomínce „otroctví lásky“, vnitřní úkony spočívají v tom, že zasvěcenec koná všechno „skrze Marii, s Marií, v Marii a pro Marii“.\n\nJako dodatek je ke knize také připojena zvláštní modlitba k sv. přijímání v duchu mariánské úcty, a rozsáhlá modlitba k Duchu svatému „za apoštoly posledních dní“, tedy za to, aby pravá mariánská úcta dala vyrůst mnoha velkým světcům a bojovníkům za katolickou víru.\n\n\n"}
{"id": "840977", "url": "https://cs.wikipedia.org/wiki?curid=840977", "title": "Volby do Slovenské národní rady 1964", "text": "Volby do Slovenské národní rady 1964\n\nVolby do Slovenské národní rady 1964 proběhly 14. června 1964.\n\nJednalo se o součást voleb do zastupitelských orgánů Československa roku 1964, kdy se během jednoho volebního aktu rozhodovalo o složení zastupitelských sborů na všech úrovních, tedy do místních národních výborů a městských národních výborů (včetně obvodních národních výborů), do okresních národních výborů, do krajských národních výborů a do Národního shromáždění a také do Slovenské národní rady. Voleni byli i soudci okresních soudů.\n\nŠlo o poslední volby do Slovenské národní rady před provedením federalizace Československa, tedy o poslední volby, kdy Slovenská národní rada neměla svůj protějšek v České národní radě. Zároveň šlo o druhé volby do Slovenské národní rady od zrušení Sboru pověřenců coby kolektivního zákonodárného orgánu Slovenska. \n\nZ celkového počtu 2 666 534 oprávněných voličů hlasovalo 2 651 043 a počet platných hlasů dosáhl 2 647 448. Z nich bylo 2 645 843 pro jednotnou kandidátní listinu Národní fronty. \n\nCelkem bylo zvoleno 92 poslanců Slovenské národní rady. \n\n\n\n\"- 56 poslanců bylo původní profesí dělníkem\"\n\n"}
{"id": "840981", "url": "https://cs.wikipedia.org/wiki?curid=840981", "title": "Volby do Slovenské národní rady 1960", "text": "Volby do Slovenské národní rady 1960\n\nVolby do Slovenské národní rady 1960 proběhly 12. června 1960.\n\nJednalo se o součást voleb do zastupitelských orgánů Československa roku 1960, kdy se během jednoho volebního aktu v roce 1960 poprvé rozhodovalo o složení zastupitelských sborů na všech úrovních, tedy do místních národních výborů a městských národních výborů (včetně obvodních národních výborů), do okresních národních výborů, do krajských národních výborů a do Národního shromáždění a také do Slovenské národní rady.\n\nŠlo o předposlední volby do Slovenské národní rady před provedením federalizace Československa, tedy o předposlední volby, kdy Slovenská národní rada neměla svůj protějšek v České národní radě. Zároveň šlo o první volby do Slovenské národní rady od zrušení Sboru pověřenců coby kolektivního zákonodárného orgánu Slovenska. \n\nZ celkového počtu 2 532 813 oprávněných voličů hlasovalo 2 522 381 a počet platných hlasů dosáhl 2 516 577. Z nich bylo 2 511 281 pro jednotnou kandidátní listinu Národní fronty. \n\nCelkem bylo zvoleno 87 poslanců Slovenské národní rady. \n\n\n\n\n"}
{"id": "840982", "url": "https://cs.wikipedia.org/wiki?curid=840982", "title": "Kult Nejvyšší bytosti", "text": "Kult Nejvyšší bytosti\n\nKult Nejvyšší bytosti (fr. \"Culte de l'Être suprême\") byl deistický náboženský systém, vytvořený ve Francii za velké francouzské revoluce z iniciativy Maximiliena Robespierra s úmyslem nahradit křesťanství jako státní náboženství nového státu. \n\nPo celou dobu svého vývoje bylo revoluční hnutí ve Francii úzce spojeno s deistickými a ateistickými myšlenkami a římskokatolická církev patřila k jeho hlavním oponentům. První ucelenější systém, který vznikl, byl kult Rozumu, vytvořený Jacquesem Hébertem a A. F. Momorem, vlastně ateisticko-humanistické pseudonáboženství, které mělo podporovat lidskou schopnost sebezdokonalení pomocí rozumu. Kult fungoval pouze krátce v roce 1793. Na přelomu let 1793-1794 Robespierre obřady tohoto kultu zakázal a navrhl svou vlastní vizi kultu Nejvyšší bytosti, kterou představil Národnímu konventu 7. května 1794.\n\nOproti kultu Rozumu viděl Robespierre v rozumu pouze prostředek ke konečnému cíli, kterým byla dle jeho názoru ctnost v občansko-společenském smyslu antické filosofie, která se projevovala oddaností svobodě a demokracii. Základními principy kultu Nejvyšší Bytosti byla víra v božstvo a v nesmrtelnost lidské duše. Robespierre viděl v náboženství především „společensky užitečný“ prostředek „stálého připomínání spravedlnosti“ ve společnosti. \n\nKult Nejvyšší bytosti prohlásil Robespierre za státní náboženství 20. prairialu roku II (8. června 1794) na slavnosti Nejvyšší bytosti, která měla být první slavností tohoto druhu a měla se opakovat každý desátý den (po vzoru křesťanské neděle, viz francouzský revoluční kalendář). Podobná událost se měla odehrát v každém městě, nejmasověji však v Paříži, kde rituál na Martových polích zorganizoval malíř Jacques-Louis David. \n\nKult Nejvyšší bytosti ztratil veškerý společenský význam po Robespierrově popravě a brzy zmizel z veřejného života, formálně ho zakázal Napoleon v roce 1802.\n\n"}
{"id": "840984", "url": "https://cs.wikipedia.org/wiki?curid=840984", "title": "Kult Rozumu", "text": "Kult Rozumu\n\nKult Rozumu (francouzsky \"culte de la Raison\") byl ateistický myšlenkový systém, kterým chtěl francouzský stát za velké francouzské revoluce nahradit křesťanství v roli státního náboženství.\n\nKatolická církev byla jedním z hlavních oponentů velké francouzské revoluce, která se vždy profilovala jako antiklerikalistická. Dechristianizace Francie měla důvody převážně politické a ekonomické, postupně však vznikla potřeba poskytnout i duchovní alternativu ke křesťanství. Podíl na vytvoření kultu Rozumu měli především Jacques Hébert, Antoine-François Momoro, Pierre-Gaspard Chaumette a Joseph Fouché.\n\nKult rozumu byl antropocentrický, jeho cílem byla lidská dokonalost skrze pravdu a svobodu, čehož se mělo dosáhnout rozvíjením lidské schopnosti rozumu. Kult se sice profiloval jako ateistický, podporoval ale společné obřady, spočívající převážně ve zdůrazňování významu ideálního rozumu. Nešlo však o uctívání, jak vysvětlil Momoro: „Svoboda, rozum a pravda jsou abstraktní pojmy. Nejsou to žádní bohové, ale součásti nás samých.“ \n\nKult rozumu byl rozšířený převážně mezi hébertisty a sansculoty. Prvotní projevy ateismu byly spíše zesměšňováním křesťanství, systematickou dechristianizaci zahájil až Joseph Fouché, který brutálními metodami rozšiřoval občanské náboženství založené na kultu Rozumu po celé Francii. Nařídil odstranění všech křížů a náboženských symbolů a založil formální kult rozumu.\n\nOficiální slavnost Rozumu (\"fête de la Raison\") zorganizovali Hébert a Momoro 20. brumairu roku II (10. listopadu 1793), obřady zorganizoval Chaumette. Všechny kostely a synagogy ve Francii byly zrušeny a byly v nich ustanoveny „chrámy rozumu“, křesťanské oltáře byly změněny na oltáře „svobody“, na dveře katedrál byl vytesán nápis „K filosofii!“ Obřady trvaly několik hodin a skončily uctíváním „bohyně rozumu“, která byla představována herečkou. Anacharsis Clootz prohlásil, že „od nynějška je jediným bohem Lid“.\n\nKult Rozumu zanikl na jaře 1794, když se ujal moci Robespierre a založil nové deistické náboženství, kult Nejvyšší bytosti. Kult Rozumu byl rozpuštěn a většina jeho vůdců skončila pod gilotinou (Hébert, Momoro, Ronsin a Vincent 24. března 1794). Formálně byl kult rozumu zakázán Napoleonem Bonapartem v roce 1802.\n\n"}
{"id": "840986", "url": "https://cs.wikipedia.org/wiki?curid=840986", "title": "Volby do Slovenské národní rady 1954", "text": "Volby do Slovenské národní rady 1954\n\nVolby do Slovenské národní rady 1954 proběhly 28. listopadu 1954.\n\nVolby se konaly ve stejný den s volbami do Národního shromáždění 1954. Šlo o poslední volby do Slovenské národní rady před přijetím Ústavy Československé socialistické republiky. Zároveň o poslední volby, po nichž se utvořil Sbor pověřenců coby kolektivní zákonodárný orgán Slovenska. \n\nZ celkového počtu oprávněných voličů hlasovalo 2 324 279 a počet platných hlasů dosáhl 2 312 658. Z nich bylo 2 249 547 pro jednotnou kandidátní listinu Národní fronty. \n\nCelkem bylo zvoleno 103 poslanců Slovenské národní rady. \n\n\n\n"}
{"id": "840990", "url": "https://cs.wikipedia.org/wiki?curid=840990", "title": "Francisco Jiménez de Cisneros", "text": "Francisco Jiménez de Cisneros\n\nFrancisco kardinál Jiménez de Cisneros OFM (tehdejším pravopisem \"Ximénes\", 1436 – 8. listopadu 1517) byl španělský kardinál a státník. Ačkoli pocházel z chudé rodiny, získal funkci španělského regenta, kardinála, velkého inkvizitora Španělska, působil jako náboženský reformátor, misionář mezi Maury, podporoval křížové výpravy do severní Afriky. Kardinál Cisernos hrál velkou úlohu ve změnách, k nimž došlo v dějinách Španělska za vlády Ferdinanda II. Aragonského a které ústily do období španělského zlatého věku.\n\nNarodil se jako Gonzalo Jiménez de Cinseros v chudé rodině v kastilském městečku Torrelaguna, vystudoval na univerzitě v Alcalá de Henares a v Salamance. V roce 1459 odjel jako církevní právník do Říma, kde si ho všiml papež Pius II., jenž ho v roce 1465 poslal do Španělska s doporučujícím dopisem, aby mu bylo uděleno první uprázdněné obročí, totiž v městečku Uceda. Arcibiskup Alfonso Carillo de Acuna mu však toto místo odmítl udělit a po Jiménezových protestech ho na šest let uvrhl do vězení. Když se Carillo nakonec rozhodl mu obročí udělit, Jiménez ho okamžitě vyměnil za kaplanství v městě Sigüenza u kardinála a státníka Pedra Gonzáleze de Mendozy, kde se brzy stal generálním vikářem celé diecéze.\n\nZískal si všeobecnou úctu a byl by mohl získat velký význam jako světský kněz, ve věku osmačtyřiceti let se však rozhodl vstoupit do františkánského řádu. Vzdal se všeho majetku, přijal jméno Francisco, vstoupil do kláštera v San Juan de los Reyes. Jeho soukromý život byl přísně asketický, v době, kdy byl mnichem, si záměrně ztěžoval řeholní povinnosti – spal na holé zemi, nosil žínici, konal dvojnásobné posty.\n\nPosléze odešel do ještě osamělejšího kláštera Castanar, v blízkých lesích si postavil chatrč a žil jako poustevník, později žil v klášteře v Salzedě. Kardinál Mendoza nicméně nezapomněl na jeho schopnosti a v roce 1492 ho doporučil královně Isabele za zpovědníka. Jiménez nabídku přijal pod podmínkou, že bude dále smět žít mnišským životem ve svém klášteře a za královnou bude jen dojíždět. Funkce zpovědníka královny měla i politický význam, protože zpovědník královně neradil jen v soukromých a náboženských, ale také v politických záležitostech. Jiménezův asketický způsob života udělal na Isabellu velký dojem a proto mu v roce 1494 zajistila jmenování provinciálem řádu a po Mendozově smrti v roce 1495 přispěla k jeho jmenování arcibiskupem toledským a s tím spojenou funkcí kastilského kancléře. Jiménez funkci přijal s nelibostí a až po půlročním naléhání na přímý příkaz papeže, stále žil velmi asketickým životem.\n\nJiménez ve své funkci především zavedl četné reformy, zprvu ve františkánském řádu, později u všeho ostatního kléru. Přísně zakázal konkubinát mnichů, kněží museli sídlit ve farnostech, kde působili, a museli zde každou neděli kázat a zpovídat. Reformy se setkaly s velkým odporem, údajně asi čtyři sta mnichů uprchlo do Afriky a konvertovalo k islámu. Sám generál řádu ho vyzval, aby svůj přísný postoj zmírnil, Jiménez však byl neoblomný a s podporou mocné královny Isabely své dílo dokončil.\n\nV roce 1499 Jiménez doprovázel španělský inkviziční soud do Granady, kde usiloval o obrácení muslimského obyvatelstva na křesťanství. Tamní arcibiskup volil cestu postupného působení pomocí teologických argumentů, přísný Jiménez ale požadoval nucené masové konverze a nařídil spálit všechny arabské rukopisy s výjimkou lékařských spisů. Útlak muslimského obyvatelstva, tzv. mudejarů, nakonec vyústil v otevřenou vzpouru. Muslimům bylo dáno na výběr – buď se dají pokřtít, nebo emigrují. Většina se rozhodla pro křest a v roce 1500 tak Jiménez mohl oznámit, že \"ve městě už není žádný nekřesťan a ze všech mešit jsou kostely\". Problémy ale přetrvávaly až do roku 1609, kdy byli všichni moriskové vyhnáni ze španělského území.\n\nV roce 1504 Isabela Kastilská umírá. Ferdinand se ocitl ve sporu o následnictví proti Filipu I. Kastilskému. Jiménez se podílel na urovnání konfliktu a uzavření salamanské smlouvy, podle níž se stal Filip kastilským králem. Když Filip v roce 1506 zemřel, pobýval Ferdinand v Neapoli. Jiménez vytvořil regentskou vládu, která zabránila vysoké šlechtě chopit se moci. Za odměnu za svou věrnost jmenoval Ferdinand Jiméneze v roce 1507 velkým inkvizitorem Kastilie a Leónu a vymohl mu jmenování kardinálem.\nDalší významnou událostí v Jiménezově životě byla křížová výprava proti maurskému městu Oran v Severní Africe. Průzkumná výprava, kterou financoval sám Jiménez, v roce 1505 dobyla přístav Mers El Kébir, v roce 1507 se osobně účastnil tažení, při němž bylo dobyto město Oran. Ferdinand ale nehodlal v severoafrickém tažení pokračovat.\n\nV roce 1516 zemřel sám Ferdinand a Jiménez se stal regentem jeho vnuka Karla V., kterému tehdy bylo šestnáct let a pobýval v Nizozemí. Jiménez se chopil moci pevně a rozhodně, vystupovala však proti němu kastilská šlechta i Karlovi vlámští rádci. Ač to bylo proti tehdejším zákonům, vyhověl Karlovu přání být prohlášen králem, zabezpečil Karlova mladšího bratra Ferdinanda I. a zavedl stálou armádu.\n\nKdyž v září 1517 Karel připlul do Španělska a Jiménez se s ním spěchal setkat. Na cestě ale onemocněl (existuje podezření, že byl otráven) a proto mu Karel pouze dopisem poděkoval za jeho služby a zbavil ho funkce. Několik hodin poté Jiménez zemřel.\n\nV roce 1500 Jiménez na své vlastní náklady založil Komplutenskou universitu v Alcalá de Henares (dnes v Madridu, ale i Alcalská univerzita) (největší univerzitu ve Španělsku), jíž také odkázal většinu svého majetku. Stál za vydáním Komplutenské polygloty, podporoval mozarabský ritus (starobylý španělský ritus vzniklý v 7. století a postupně vytlačený římským; Jiménez v něm dal vytisknout misál a breviář a založil v katedrále v Toledu kapli, v níž se měla každý den sloužit liturgie hodin a mše svatá podle tohoto ritu). Brzy po smrti byl zahájen kanonizační proces, k prohlášení za svatého však nikdy nedošlo.\n"}
{"id": "840993", "url": "https://cs.wikipedia.org/wiki?curid=840993", "title": "Volby do Slovenské národní rady 1948", "text": "Volby do Slovenské národní rady 1948\n\nVolby do Slovenské národní rady 1948 proběhly 30. května 1948.\n\nVolby se konaly ve stejný den s volbami do československého Národního shromáždění 1948. Šlo o první volby do Slovenské národní rady po přijetí poúnorové Ústavy Československé republiky a zároveň šlo o první volby, v nichž kandidovala pouze jednotná kandidátní listina Národní fronty. \n\n"}
{"id": "840994", "url": "https://cs.wikipedia.org/wiki?curid=840994", "title": "Seznam hlav států v roce 1945", "text": "Seznam hlav států v roce 1945\n\nSeznam hlav států v roce 1945\n\n\n\n\n\n\n"}
{"id": "841007", "url": "https://cs.wikipedia.org/wiki?curid=841007", "title": "Zemské zřízení Těšínského knížectví", "text": "Zemské zřízení Těšínského knížectví\n\nZemské zřízení Těšínského knížectví, v původním staročeském názvu Zřízení zemské Knížecství Těšínského, bylo zemské zřízení Těšínského knížectví, dávající zvykovému právu na Těšínsku podobu zákona. Bylo vyhlášeno v češtině, 24. června 1573, těšínským knížetem Václavem III. Adamem. Po sporu s těšínskými stavy bylo zemské zřízení v oblasti stavovských práv změněno, jinak však platilo až do konce 18. století, kdy bylo v českých zemích zavedeno jednotné právo trestní, občanské a procesní.\n\nVydání zemského zřízení předcházelo 30. června 1572 vydání privilegia, adresovaného knížetem stavům. V tomto privilegiu Václav III. Adam poprvé uzákonil stavovská práva a zemské instituce. Důvodem byla snaha knížete zavést v Těšínském knížectví dokonalejší pořádek a vyrovnat se v tomto ohledu i okolním hornoslezským knížectvím. Velkou váhu kladlo privilegium na zahájení činnosti zemského soudu a na nutnost sepsání zemského zřízení.\n\nZemské zřízení bylo vydáno 24. června 1573. Originál zřízení je psán česky, na 24 sešitých listech formátu A4, propojených červeno-bílou hedvábnou šňůrou, ukončených podpisem knížete a jeho přitištěnou pečetí. Rukopis je uložen v konvolutu s německým názvem \"Landesordnung\" („zemské zřízení“) státního archivu v dnešním polském Těšíně.\n\nVyhlášením zemského zřízení dospěl právní vývoj v Těšínském knížectví ke svému vrcholu. Svou strukturou odpovídá obdobným zákoníkům v Horním Slezsku, zejména zákoníku opolsko-ratibořskému. Silný je rovněž vliv moravských zákoníků z let 1535 a 1545. Patrný je i vliv sousedního Polska.\n\nPočáteční reakce stavů na zemské zřízení byla kladná, proti prvnímu vydání zákoníku tiskem v roce 1574 neprotestovaly. Později, okolo let 1577-1578, se však část stavů proti zákoníku postavila a ke konci života Václava III. Adama se spory dále přiostřily. Po jeho smrti se jménem nezletilého Adama Václava ujala vlády v Těšínském knížectví regentka-matka Kateřina Sidonie a konflikt se přiostřil ještě více, nyní již za účasti nejvyšších zemských úředníků Slezska i českého krále a římského císaře Rudolfa II. Stavy shrnuly v roce 1590 své stanovisko za pomoci saského vyjednavače Abrahama Bocka do prohlášení, ve kterém požadovaly právo žalovat knížete či členy jeho rodiny před zemským soudem (v odvolání na privilegium udělené roku 1498 českým králem Vladislavem II.), podmínku nepřípustnosti svévolného postupu knížete vůči provinivšímu se šlechtici i v případě vraždy a navrhly kompromis v případě umožnění poddaným stěžovat si na své pány na zemském soudu. Kateřina Sidonie na toto prohlášení však neodpověděla a stavy reagovaly dalším rozšířením svých požadavků.\n\nSpor skončil 17. května 1591, kdy Rudolf II. vydal dvě česky psané stvrzovací listiny. V první potvrdil privilegium Václava III. Adama z 30. června 1572 a ve druhé vlastní zemské zřízení z roku 1573 a stavovské prohlášení z roku 1590. V roce 1592 následovalo opětovné vydání zemského zřízení (včetně obou stvrzovacích listin) tiskem.\n\nText zemského zřízení je rozdělen na kapitoly, které jsou dále rozděleny na aktikuly. Artikuly nejsou číslovány průběžně, ale v každé kapitole vždy od počátku.\n\nJednotlivé kapitoly původního vydání z roku 1573 jsou:\n\nSoučásti bylo i písemné potvrzení, že česká řeč (český jazyk) je jediný úřední jazyk v Těšínském knížectví. \n\n"}
{"id": "841008", "url": "https://cs.wikipedia.org/wiki?curid=841008", "title": "68. ročník udílení Zlatých glóbů", "text": "68. ročník udílení Zlatých glóbů\n\n68. ročník udílení Zlatých glóbů se konal 16. ledna 2011 v hotelu Beverly Hilton v Beverly Hills ve státě Kalifornie. Přímým přenos udílení cen vysílala americké televizní stanice NBC. Moderátorem večera byl již podruhé Ricky Gervais.\n\nNominace dne 14. prosince 2010 oznámili Josh Duhamel, Katie Holmes a Blair Underwood. Robert De Niro získal Cenu Cecila B. DeMilla za celoživotní přínos v celovečerních filmech.\n\nNejvíce cen, celkově čtyři včetně ocenění nejlepší dramatický film, získal snímek \"The Social Network\". Porazil britský historický film \"Králova řeč\", který měl nejvíce nominací (sedm), proměnil však jen jednu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n\n"}
{"id": "841017", "url": "https://cs.wikipedia.org/wiki?curid=841017", "title": "Josef Košín z Radostova", "text": "Josef Košín z Radostova\n\nJosef Košín z Radostova (14. září 1832 Libenice — 10. listopadu 1911 Praha) byl český advokát a spisovatel. Od mládí sbíral a upravoval lidové pohádky (knižně vyšly pod názvem \"Národní pohádky\" r. 1856 a v několika reedicích). Ve vlastní tvorbě se zaměřil na původní pohádky, povídky pro mládež a epigramy. Vzhledem k autorským úpravám a nekritickému přístupu ke zdrojům nemají jeho práce význam pro vědecké studium lidové tvorby; jejich styl je těžkopádný, nepříliš umělecký. V 50. a 60. letech 19. století byl velmi oblíbený, ve 20. století řadu jeho pohádek přepracoval Jiří Horák. Dodnes je známý např. příběh o Bumbrlíčkovi.\n\nNarodil se 14. září 1832 v obci Libenice u Kolína. Pocházel se starého vladyckého rodu z Freudenfeldu (Radostova) a tak se i podepisoval, ale jeho rodiče již nebyli zámožní, otec pracoval jako lesník.\n\nVystudoval gymnázium a pražskou právnickou fakultu a po promoci r. 1860 vstoupil do advokacie. Asi po pěti letech byl nucen se ze zdravotních důvodů právnické praxe vzdát a věnoval se převážně literární činnosti. Trpěl přitom hmotným nedostatkem, pomoc mu poskytovala advokátní komora a spolek Svatobor. Zemřel po dlouhé nemoci 10. listopadu 1911 v Praze, pohřben byl na Olšanech.\n\nK literární tvorbě přivedla Košína náhoda. V říjnu 1854, kdy jako student bydlel na Malé Straně, nemohl jeho spolubydlící Josef Motejlek spát a aby si zlepšil náladu, vyprávěl Košínovi pohádku. Ten si ji zapamatoval, zapsal a pod názvem \"Jednou ranou devět zabil\" uveřejnil v Mikovcově \"Lumíru\". Tento první úspěch ho podnítil k další tvorbě. Když přijel na vánoce 1854 domů (rodina tehdy bydlela ve Veltrubech), nechal si od okolních obyvatel vyprávět pohádky a zapsal i ty, které slýchal v dětství. Ve sbírání pokračoval i poté, co se roku 1856 jeho rodiče přestěhovali do Pardubic. Pohádky, mezi nimiž byl již i Bumbrlíček, publikoval především v časopisech \"Lumír\" a několik i jinde (\"Humoristické listy\", \"Zlaté klasy\", \"Diblík\").\n\nKošínovy práce vyšly souhrnně v letech 1856-58 pod názvem \"Národní pohádky\" u Jaroslava Pospíšila. Roku 1873 vyšlo u téhož nakladatele druhé, rozšířené vydání; Pospíšil si ale vymínil, že korekturu provede sám, a autor později ke své nelibosti našel ve vydaných sešitech chyby. Teprve třetí vydání z roku 1882 u Alexandra Storcha pokládal Košín za jediné správné. Tato sbírka se stala nejznámějším Košínovým dílem a velmi jej proslavila. Nelze ji však použít jako zdroj pro odborné studium lidové tvorby. Jak sám autor přiznává ve svém životopise, vědeckým zkoumáním lidových pohádek se nezabýval. Vyprávění se snažil zapisovat „věrně“, tj. neměnil děj a nedoplňoval epizody, ale nevěnoval se původu příběhů (řada z nich pocházela z lidového čtení, často přeloženého z němčiny) a mnohokrát je stylisticky upravil, „vyšperkoval“. Nejde tudíž o lidové pohádky, ale o autorské vyprávění na běžné motivy. Pozdější kritika jim vytýkala i těžkopádný, rozvláčný a zcela neumělecký, nikoliv však lidový styl.\n\nVedle sbírání a upravování lidové tvorby byl rovněž autorem zcela původních prací, zejména pro děti a mládež:\n\nV povídkách se věnuje vztahu rodičů a dětí, ukazuje laskavost při řešení drobných denních problémů, porozumění rodičů v nich napravuje drobné dětské vady.\n\nKošínovy pohádky ve 20. století převyprávěl folklorista Jiří Horák (1884-1975) ve sbírce \"České pohádky\" (1944), později znovu vydané jako \"Čarodějná mošna\" (1958).\n\nNa lásku\n<poem>\nLásko, nikdy nebývají\nhlučni tvoji počátkové,\nmnoho křiku dělávají\nale tvoji následkové.\n</poem>\n\nNa soudruhy\n<poem>\nPravou upřímností oplýváte\nó vy nerozluční kamarádi,\nneb se mnoho — tuze mnoho máte —\nale každý sebe sama — rádi.\n</poem>\n\n"}
{"id": "841019", "url": "https://cs.wikipedia.org/wiki?curid=841019", "title": "Seznam členů Slovenské národní rady po volbách v roce 1964", "text": "Seznam členů Slovenské národní rady po volbách v roce 1964\n\nToto je seznam členů Slovenské národní rady po volbách v roce 1964, kteří zasedali v tomto nejvyšším zákonodárném sboru Slovenska. Celkem bylo zvoleno 92 poslanců.\n\nV závorce stranická příslušnost (pokud je známa).\n\n\n\n\n\"* Poznámka: Jen poslanci zvolení do SNR ve volbách 1964, náhradníci a poslanci zvolení do SNR v doplňovacích volbách v následujících letech nejsou v seznamu zahrnuti.\" \n\n"}
{"id": "841023", "url": "https://cs.wikipedia.org/wiki?curid=841023", "title": "Košín (rozcestník)", "text": "Košín (rozcestník)\n\nKošín může znamenat:\n\n\n"}
{"id": "841024", "url": "https://cs.wikipedia.org/wiki?curid=841024", "title": "Enzo Sereni", "text": "Enzo Sereni\n\nEnzo Chajim Sereni (: אנצו סרני; žil 17. dubna 1905 – 18. listopadu 1944) byl italský sionista, spoluzakladatel kibucu Giv'at Brenner, pedagog, zastánce židovsko-arabského soužití a účastník protinacistického odboje, který byl za druhé světové války součástí výsadku do okupované Itálie. Byl však dopaden Němci a zavražděn v koncentračním táboře Dachau.\n\nNarodil se v Římě a jeho otec byl lékař italského krále. Vyrůstal v asimilované židovské rodině, avšak během dospívání se z něj stal sionista. Po získání doktorátu z filosofie na univerzitě v Římě přesídlil v roce 1927 do britské mandátní Palestiny. Pracoval v pomerančových hájích v Rechovotu a stal se jedním ze zakladatelů kibucu Giv'at Brenner. Coby nadšený socialista byl též aktivní v odborovém svazu Histadrut. Názorově byl pacifista a obhajoval poklidné soužití Židů s Araby a integraci židovské a arabské společnosti.\n\nV letech 1931 až 1934 se vrátil zpět do Itálie, aby pomohl organizovat aliju mládeže, kvůli čemuž byl krátce zatčen gestapem. V nacistickém Německu pomáhal organizovat hnutí he-Chaluc a angažoval se též v pašování peněz a lidí z Německa. Byl též vyslán do Spojených států, aby tam pomohl s organizací sionistického hnutí. Během druhé světové války vstoupil do Britské armády a byl zapojen do šíření protifašistické propagandy v Egyptě. Britové jej též poslali do Iráku, kde se tajně a proti jejich vůli pokoušel organizovat nelegální aliju do mandátní Palestiny. Kvůli svým sionistickým názorům se dostal do sporu se svými nadřízenými a byl i krátce vězněn za falšování cestovních dokladů.\n\nPomáhal též zorganizovat parašutistickou jednotku v rámci britského Oddělení pro zvláštní operace (SOE), která byla vyslána jako agenti do okupované Evropy. Z původního počtu 250 dobrovolníků bylo pro výcvik vybráno 110 osob. Nad různými částmi Evropy pak seskočilo jen 33 z nich, včetně Sereniho. Ten 15. května 1944 seskočil nad severní Itálií, ale bezprostředně po přistání byl zadržen. Podle záznamů byl popraven zastřelením 18. listopadu téhož roku v koncentračním táboře Dachau.\n\nNa jeho počet nese jeho jméno kibuc Necer Sereni a v Izraeli je po něm pojmenována řada ulic. V září 1988 byla k uctění jeho památky vydána poštovní známka o nominální hodnotě 1,65 šekelů.\n"}
{"id": "841026", "url": "https://cs.wikipedia.org/wiki?curid=841026", "title": "Isua Greenstone Belt", "text": "Isua Greenstone Belt\n\nIsua Greenstone Belt je zelenokamový pás v provincii Nuuk na západním pobřeží Grónska. Jedná se o dosud nejucelenější a nejlépe prostudovaný úsek hornin z období eoarchaika, tedy o jedny z nejstarších hornin na Zemi. Jejich stáří je udáváno mezi 3700 a 3800 miliony let. Tento zelenokamový pás byl zároveň prvním objeveným pozůstatkem z eoarchaika. \n\nVan Kranendonk, Martin (ed.) 2007: Earth´s oldest rocks. \n"}
{"id": "841027", "url": "https://cs.wikipedia.org/wiki?curid=841027", "title": "Kenny Roberts", "text": "Kenny Roberts\n\nKenny Roberts může být:\n\n"}
{"id": "841030", "url": "https://cs.wikipedia.org/wiki?curid=841030", "title": "Dub u Zeměch", "text": "Dub u Zeměch\n\nDub u Zeměch je památný strom mezi obcí Olovnice a vesnicí Zeměchy (místní část města Kralupy nad Vltavou) na jihozápadě okresu Mělník. Dub zimní (\"Quercus petraea\") roste na okraji lesa po pravé straně Slatinského potoka asi 100 m západně od soustavy zeměšských rybníků, zhruba v půli cesty, vedoucí mezi oběma vesnicemi (asi 1 km západně od Zeměch a stejně daleko vjv. od Olovnice). Katastrálně strom přísluší do Zeměch, ale jen několik kroků vzdálený potok představuje hranici zeměšského a olovnického katastru. Terén v těchto místech tvoří k severu ukloněný lesnatý svah, jenž na své spodní hraně přechází v rovinatou a zčásti odlesněnou nivu v oblasti soutoku Slatinského a Knovízského potoka; sám dub roste přesně na tomto terénním rozhraní.\n\nDub požívá ochrany od roku 1983. Jeho výška se udává na 30,5 metrů, měřený obvod kmene 417 centimetrů. V terénu je dub označen tabulí „Památný strom“ s malým státním znakem, doplněnou o tabulku s českým a vědeckým názvem druhu, vše upevněno na dřevěném sloupku v jeho ssz. sousedství. Pro pěší, popř. cyklisty, je strom snadno dostupný po výše zmíněné cestě, která spojuje obě vesnice a míjí soustavu rybníků z jižní strany. Při ní, poblíž hráze nejhořejšího z rybníků asi 250 m východně od dubu, se na okraji lesa nalézá na kamenném podstavci kovová socha sv. Jana Nepomuckého z roku 1860.\n\n\n"}
{"id": "841032", "url": "https://cs.wikipedia.org/wiki?curid=841032", "title": "Maturitní ples (film, 2008)", "text": "Maturitní ples (film, 2008)\n\nMaturitní ples (ang. titul: Prom Night) je americký hororový film z roku 2008, který režíroval Nelson McCormick. Jedná se o remake kanadského filmu \"Hra na vraha\" z roku 1980.\n\nDonna Keppelová před třemi lety přišla o rodinu kvůli psychopatickému učiteli Richardu Fentonovi ze střední školy, který byl Donnou přímo posedlý a chtěl ji jen pro sebe. Policie jej dopadla, ale po třech letech ve vězení se mu právě před maturitním plesem, kterého se Donna se svými přáteli zúčastní, podaří utéct. Nyní má namířeno přímo za Donnou a je schopen zlikvidovat každého, kdo se mu postaví do cesty. Již nejde o to, kdo bude králem a královnou plesu, ale kdo unikne krvavému řádění.\n\n"}
{"id": "841035", "url": "https://cs.wikipedia.org/wiki?curid=841035", "title": "Refa'el Reisz", "text": "Refa'el Reisz\n\nRefa'el Reisz (: , rodným jménem Štefan Reisz; 11. srpna 1914 – 20. listopadu 1944) byl židovský výsadkář, člen výsadkové skupiny Amsterdam a účastník protinacistického odboje, který se zúčastnil Slovenského národního povstání.\n\nNarodil se v Budapešti a když mu bylo pět let, přestěhoval se s rodinou do Nových Zámků v tehdejším Československu. V roce 1932 začal studovat medicínu na Univerzitě Komenského v Bratislavě. Byl aktivní v sionistických hnutích a absolvoval přípravný kurz v rámci aliji mládeže. V roce 1939 podnikl aliju do britské mandátní Palestiny a na šest měsíců byl zadržen v internačním táboře Atlit. Po propuštění nastoupil do zemědělské školy Ajanot a poté se usadil v kibucu Sde Nechemja, kde se oženil. V prosinci 1943 se přihlásil do nově formované jednotky židovských výsadkářů, kteří měli seskočit za nepřátelskými liniemi v nacisty okupované Evropě. Spolu s Chavivou Reikovou, Abou Berdičevem, Cvi Ben Ja'akovem a Chajimem Chermešem se zúčastnil operace Amsterdam. Reisz, Ben Ja'akov a Chermeš byli omylem vysazeni na jiném místě, a tak se ke skupině připojili až 20. října 1944. Společně se přidali k SNP a po jeho potlačení přešli na partyzánský způsob boje. 1. listopadu byl jejich tábor přepaden ukrajinskou jednotkou SS a Reisz byl společně s Reikovou a Ben Ja'akovem zajat. Po výslechu v Banské Bystrici byli všichni tři popraveni v Kremničce.\n\nPo válce byly Reiszovy ostatky exhumovány z masového hrobu a pohřbeny v britské části pražských Olšanských hřbitovů. V roce 1952 byly na žádost izraelské vlády opětovně exhumovány a převezeny do Izraele, kde byly se všemi vojenskými poctami pochovány na národním hřbitově na Herzlově hoře v Jeruzalémě, a to ve speciální sekci pro židovské výsadkáře.\n"}
{"id": "841039", "url": "https://cs.wikipedia.org/wiki?curid=841039", "title": "Bitva u Mogersdorfu", "text": "Bitva u Mogersdorfu\n\nBitva u Mogersdorfu někdy nazývaná též bitva u Szentgotthárdu či bitva u Sv. Gotthardu (St. Gotthardu) se odehrála 1. srpna 1664 jako součást osmansko-habsburských válek () mezi armádou křesťanské aliance vedenou hrabětem Raimundem Montecuccolim, hrabětem Jeanem de Coligny, markrabětem Leopoldem Vilémem Bádenským a knížetem Georgem Fridrichem Waldeck-Eisenbergem a osmanskou armádou, kterou vedl paša Fâzıl Ahmed Köprülü.\n\nK bitvě došlo mezi Mogersdorfem v dnešním Burgenlandu a Szentgotthárdem, dnes v župě Vas v tehdejším západním Uhersku poblíž dnešní rakousko–maďarské hranice. Turci při ní byli sice poraženi, přesto se jim však podařilo 10. srpna téhož roku podepsat s císařem Svaté říše římské Leopoldem I. pro ně výhodný Vasvárský mír, v němž Leopold I. uznal tureckou vládu nad Novými Zámky a Sedmihradskem.\n\nV roce 1648 skončila ničivá třicetiletá válka. Žádná ze stran si ale nemohla připsat rozhodující vítězství. Vestfálský mír byl spíše pozoruhodnou směsicí kompromisů. Hranice se téměř neposunuly, a když už, tak jen v rámci Svaté říše římské.\n\nJeden výsledek však z jednání přece jen vyplynul: podpisem mírové smlouvy Habsburkové definitivně rezignovali na snahu stát se vůdčí silou v Evropě, nemluvě o snech na vytvoření univerzální evropské monarchie. Habsburské snažení nevyšlo především díky vytrvalým snahám Francie, jež vždy uzavírala spojenectví s každým, kdo byl alespoň zčásti ochoten pozvednout zbraně proti Habsburkům. Přestože na počátku třicetileté války stály nepochybně náboženské důvody, v konečné fázi války už bojovala katolická Francie (zejména zásluhou kardinála de Richelieu) spolu s protestantskými státy Dánskem, Švédskem a Nizozemskem a některými německými zeměmi, proti katolickým Habsburkům, kteří vyznávali stejnou víru, jako francouzští panovníci.\n\nV závěrečné fázi už Habsburkové v Rakousku i Španělsku ztráceli dech. Vestfálským mírem ztratili v Německu faktickou moc. Jednotlivé státy začaly provádět svou vlastní politiku a říšský sněm se změnil ve „shromáždění ospalých a zbytečných diplomatů“. Ovšem i jedno nesporné vítězství si Habsburkové mohli připsat. Posílili svou absolutní moc ve středoevropských državách a česká nekatolická emigrace (která vlastně válku roku 1618 rozpoutala) mohla na návrat zapomenout. I veřejné mínění se postupně obrátilo k císaři, jak ukázala obrana Prahy roku 1648.\n\nPo skončení třicetileté války museli Habsburkové opět převzít úkoly, jež před ně historie postavila už v roce 1526, a sice zastavit islámskou invazi do srdce Evropy.\n\nJe historickou skutečností, že křesťanská Evropa měla v první polovině 17. století obrovské štěstí. V době krvavých bojů katolíků s protestanty procházela hlubokou krizí i Osmanská říše. Po smrti Sülejmana Nádherného začalo jeho synem Selimem II. řečeným Opilec (Nástup na trůn mu zajistila jeho matka Roxelana, která odstranila Selimova staršího nevlastního a všestranně nadaného bratra Mustafu.) takzvané období vlády žen. V této době ochablo centrální vedení a za několik slabých sultánů vládly v podstatě ženy v jejich okolí, které zase popřávaly sluchu svým favoritům. V struktuře říše se začaly objevovat značné trhliny. Jen v letech vládlo celkem sedm sultánů (tedy čtyři roky na jednoho).\n\nTeprve počátkem šedesátých let 17. století došlo k zásadním změnám. Moc přešla opět do rukou armádních velitelů. Roku 1656 se k moci dostala ctižádostivá rodina Köprülü, která na sebe brutálním postupem strhla moc, ovšem podařilo se jí obnovit autoritu státu a zajistit opět plnou kontrolu nad provinciemi. Jedním z osvědčených prostředků upevnění státní autority je orientace na válečné výboje. A tak, po dlouhé době relativního klidu, přikročili Turci opět k válečným tažením.\n\nJiž v roce 1646 začali Turci válčit s Benátkami o Krétu a roku 1669 ji obsadili. V letech obsadili Sedmihradsko a skoncovali s jeho autonomií. A všem bylo jasné, že tím Osmanská expanze nekončí.\n\nVe Vídni sledovali novou tureckou aktivitu se značným znepokojením. Zejména pád Sedmihradska vyvolal značné znepokojení, neboť habsburská diplomacie poskytla zdejší šlechtě určitou podporu. Turky tím velmi popudila a ti vypověděli smlouvu z 11. listopadu 1606, která byla dvakrát – v letech 1627 a 1642 – prodloužena. Nyní ovšem už slávychtivému velkovezírovi Ahmedu Köprülümu (který v podstatě vládl Osmanské říši za sultána Mehmeda IV.) nevyhovovala a tak jí prostě porušil (typické turecké chování, viz dobytí Kypru).\n\nRoku 1663 zahájil Turci válečné akce proti císaři Leopoldu I. S vojskem o 160 000 mužích zamířil velkovezír přes Budín na Nové Zámky. Přestože se jednalo o mocnou pevnost, jednu z nejlepších v Habsburské monarchii, byla 25. září 1663 dobyta.\n\nCísař Leopold I. pocítil, stejně jako už několik jeho předchůdců počínaje Ludvíkem Jagelonským, že celé Evropě opět hrozí smrtelné nebezpečí. Na rozdíl od svých předchůdců ale dosáhl úspěchu na říšském sněmu v Řezně. Svoji pomoc mu poslaly například Sasko a Braniborsko, ale také Španělsko. Svatá stolice pak poskytla pro boj s islámem finanční prostředky. Dokonce i francouzský král, tradiční Habsburský nepřítel, poslal do boje malé vojsko o 5250 mužích vedených generálporučíkem Jeanem hrabětem de Coligny-Saligny. Vrchním velitelem křesťanské armády čítající 25 000 mužů byl jmenován zkušený vojevůdce, habsburský polní maršál hrabě Raimund Montecuccoli.\n\nPoté co se dal velkovezír Ahmed Köprülü brzy zjara 1664 na pochod, překročil 14. května Drávu a ohrozil císařské v městě Serinvár, kde se opevnili. Polní maršál Montecuccoli je ale nechal vyklidit, neboť si uvědomoval, že bez pomoci spojenců, kteří se teprve blížili k Vídni, nemá šanci (měl zhruba 17 000 mužů proti 70 000 Turků). Ustupoval tedy na západ, až dorazil na do vesnice Mogersdorf nedaleko města Sv. Gotthard (Szentgotthárd).\n\nMontecuccoli zde zaujal silné pozice, z nichž již nemínil ustoupit. Krajem protéká řeka Rába. Montecuccoli věděl že Turci budou muset přecházet po částech, protože na jeho straně řeky není dost místa. Jeho armáda bude mít tedy načas taktickou převahu a mohla by Turkům způsobit těžké ztráty. A nečekal sám. 24. července 1664 dorazily jednotky spojenců. Spolu s nimi měla nyní křesťanská armáda 25 000 mužů a 24 děl. I tak to ale byla jen třetina mocné armády, s níž se blížil Ahmed Köprülü. Dne 30. července stanula tato vojska proti sobě, mezi sebou měla řeku Rábu.\n\nVelkovezír nehodlal otálet. Hned v noci na 1. srpna začal s kanonádou. Jeho děla příliš mnoho škod nenadělala, Montecuccoli zato věděl, že se chystá útok. Pod ochranou této dlouhotrvající palby překročilo 12 000 osmanských jezdců, janičářů a sípháiů Rábu a zaútočilo na křesťanské pozice. Za pronikavého provolávání slávy Alláhovi, dunění bubnů a vřeštivé janičářské hudby udeřili na císařskou linii a během několika hodin ji prolomili. Křesťané z druhé linie s hrůzou pozorovali, jak Turci okamžitě uřezali jejich zajatým kamarádům hlavy. A mohamedáni udeřili znovu. O Mogersdorf, jenž stál ve středu křesťanské linie, se rozhořel tuhý boj.\n\nPrávě když se zdálo, že možná padne i druhá linie, nasadil polní maršál Montecuccoli čtyři dosud odpočívající pluky císařských a osobně je vedl do nejprudší řeže. Spolu s oddíly knížat Hohenlohe a Coligny se jim podařilo v tvrdém boji dotírající Turky zatlačit a frontu uzavřít.\nV poledne bitva utichla, obě vojska se přeskupovala. Montecuccoli sezval své velitele na válečnou poradu. \nGenerální rada rozhodla rychle znovu zaútočit, dříve než se Turci znovu zformují a dostanou posily z druhého břehu. Montecuccoli nechal přivézt děla co nejblíž k nepříteli a útok začal. Vrchní velitel zvolil správný okamžik: Osmani dosud nebyli zformovaní a nedokázali se účinně bránit. Pod úderem celého křesťanského vojska se jejich obrana zhroutila a dali se na útěk.\n\nVelkovezír si stejně dobře jako Montecuccoli kolem poledne uvědomil, že v bitvě nastala kritická chvíle. Poslal proto na druhý břeh posily, aby mohl odpoledne obnovit útok. Když však vyděšení a poražení Turci z dopoledního útoku doběhli k mostům, které ráno sami postavili, zjistili, že jsou beznadějně ucpané silami, které jim měly přijít na pomoc a které se rovněž obracely na bezhlavý útěk. Osmanští bojovníci ve snaze zachránit si život skákali z příkrých břehů a pokoušeli se doplavat do bezpečí. Brzy byla Rába plná mrtvých těl, utonulých i tonoucích, ale také koní a velbloudů. Z 12 000 mužů, kteří vedli útok proti křesťanské armádě, jich přežilo méně než tisíc.\n\nMaršál Montecuccoli zastavil své muže dřív, než začali překračovat řeku. Věděl, že útočit proti silnějším tureckým silám, které zůstaly na druhém břehu, by byla sebevražda. Křesťanské vojsko ztratilo sotva 2000, tedy méně než pětinu toho co potkalo protivníka. Osmané byli prozatím odraženi.\n\nKdyž vyšlo slunce, byl severní břeh zcela osvobozen od nepřítele. Do křesťanských rukou padly tisíce zbraní, vlajek, symbolů osmanského vojska, a dokonce několik děl. Turci sice zůstali na jižním břehu až do 6. srpna, ale velkovezír nechtěl riskovat další podobný masakr svých vojáků odhodlanými křesťany, a o žádný nový útok se už nepokusil. Potom pochodovala obě vojska, oddělená pouze Rábou, do Vasváru, kde na základě velkovezírovy žádosti uzavřela příměří. Konečnou mírovou smlouvu podepsali zástupci obou stran 27. září 1664 v Nových Zámcích.\n\nBitva u Mogersdorfu zaujímá významné místo nejen v historii habsburské armády, ale v celých dějinách evropského válečnictví. Protože to bylo skutečně křesťanské vojsko, které se zde onoho památného dne 1. srpna 1664 postavilo třikrát početnějšímu, krutému a zákeřnému nepříteli. Podalo jasný důkaz toho, jak jednotný může náš kontinent být ve chvíli, kdy se jedná o jeho existenci. Právě tato jednota, spolu s Montecuccoliho chladným úsudkem a úspěšným odhadem situace, osobním nasazením každého z velitelů i jejich vojáků a skvělým využitím Ráby jako obranného prostředku, byla hlavním důvodem křesťanského vítězství.\n\nVelkovezírova armáda samozřejmě nebyla zničena. Stále ještě měla nad křesťany více než dvojnásobnou převahu. Ale velkovezír si nemohl dovolit být příliš dlouho pryč od centra moci v Istanbulu. A uvědomoval si, že i kdyby Montecuccoliho nakonec porazil, měl by pravděpodobně takové ztráty, že by mu to znemožnilo další kampaň.\n\nJakkoli odvedli vojáci skvělou práci, výsledky jednání politiků už pro monarchii tak příznivé nebyly. Výsledný mír byl výhodný spíše pro Turky. Osmané měli v podstatě volné ruce pro opakované nájezdy na území říše. Podle záznamů si odvlekli do otroctví přes 100 000 lidí. Udrželi si také kontrolu nad Sedmihradskem a císař se dokonce zavázal platit jim roční tribut 200 000 zlatých. Ale válečné operace skončily – a o to císaři Leopoldovi, jenž měl pověst nepříliš statečného člověka, především šlo.\n\nBitva u Mogersdorfu samozřejmě nezasadila Osmanům žádný rozhodující úder. Má význam především morální. Ukázala možnost sjednocení Evropy za společným cílem, a také, což bylo v té době ještě důležitější, ukázala, že Turky je možné porazit v boji. Protože to skutečně byla první bitva, v níž císařská vojska porazila Osmany v regulérní velké bitvě, a nikoli pouze úspěšnou obranou opevněných bodů.\nMír potom panoval skoro dvacet let, až do roku 1683, kdy Turci zaútočili znovu, tentokrát přímo na Vídeň. Tehdy však již polní maršál Montecuccoli pomoci nemohl. Tři roky předtím byl pochován v Linci.\n"}
{"id": "841045", "url": "https://cs.wikipedia.org/wiki?curid=841045", "title": "Nový Zéland na Letních olympijských hrách 1988", "text": "Nový Zéland na Letních olympijských hrách 1988\n\nNový Zéland se účastnil Letní olympiády 1988. Zastupovalo ho 83 sportovců (67 mužů a 16 žen) v 16 sportech.\n\n"}
{"id": "841048", "url": "https://cs.wikipedia.org/wiki?curid=841048", "title": "Aba Berdičev", "text": "Aba Berdičev\n\nAba Berdičev (: אבא ברדיצ'ב, žil 25. dubna 1920 – 26. ledna 1945) byl židovský výsadkář a člen výsadku Amsterdam, který se jako účastník protinacistického odboje zúčastnil Slovenského národního povstání (SNP).\n\nNarodil se v rumunském městě Galați do rodiny chasidských židů. Jako mladík byl aktivní ve spolcích sionistické mládeže a v roce 1940 podnikl aliju do britské mandátní Palestiny. Loď \"Darien 2\", na které se plavil, byla před břehy mandátní Palestiny zadržena Brity a Berdičev byl spolu s ostatními pasažéry internován v táboře Atlit poblíž Akka. V listopadu 1943 se přihlásil jako dobrovolník do nově sestavované zvláštní jednotky židovských výsadkářů při Britské armádě, která měla v rámci jednotlivých výsadků proniknout za nepřátelské linie v Evropě.\n\nV březnu 1944 seskočil nad Jugoslávií spolu s Chanou Senešovou a dalšími výsadkáři. Jeho úkolem bylo proniknout do Rumunska, pomoci tamním židům a poskytovat zpravodajské informace Britům. Jelikož se mu však do Rumunska dostat nepodařilo, vrátil se zpět do italského města Bari, kde byla jedna ze základen výsadkářů. Následně se zúčastnil další mise v rámci operace Amsterdam. Na Slovensku se zúčastnil SNP a po jeho potlačení uprchl s ostatními do hor. Po dvou měsících byl dopaden německou armádou.\n\nV prosinci 1944 byl společně s dalšími zajatci převezen do koncentračního tábora Mauthausen, kde byl vyslýchán, krutě mučen a nakonec 26. ledna 1945 popraven. Jeho ostatky nebyly nikdy nalezeny. Na izraelském národním hřbitově na Herzlově hoře v Jeruzalémě má proto v sekci věnované židovským výsadkářům symbolický náhrobek.\n"}
{"id": "841054", "url": "https://cs.wikipedia.org/wiki?curid=841054", "title": "Vávra (Lišovský práh)", "text": "Vávra (Lišovský práh)\n\nVávra (526 m n. m.) je vrchol Lišovského prahu, nacházející se zhruba kilometr jihojihovýchodně od vesnice Červený Újezdec v okrese České Budějovice. K vrcholu se lze rovněž dostat ze vsi Jelmo. Na vrcholu kopce je louka, ale vrchol je obklopen lesy, takže nelze počítat s rozhledem.\n\nV těsné blízkosti vrcholu, na jeho východním svahu, se nachází 92 mohyl raně středověkého pohřebiště ze 7. − 8. století. Pohřebiště je jedno z největších v Čechách. Kolem větších mohyl (část z nich je oválných či dokonce obdélných) lze pozorovat příkopy. Zkoumání hrobů bylo provedeno roku 1890 odborníkem českobudějovického muzea. V hrobech byly nalezeny zbytky popela, ohořelého dřeva, křesací kámen a zlomky hliněných nádob. Nálezy z hrobů jsou součástí stálé expozice Jihočeského muzea v Českých Budějovicích.\n\n\n"}
{"id": "841057", "url": "https://cs.wikipedia.org/wiki?curid=841057", "title": "Nový Zéland na Letních olympijských hrách 1984", "text": "Nový Zéland na Letních olympijských hrách 1984\n\nNový Zéland se účastnil Letní olympiády 1984. Zastupovalo ho 130 sportovců (98 mužů a 32 žen) v 18 sportech.\n\n"}
{"id": "841058", "url": "https://cs.wikipedia.org/wiki?curid=841058", "title": "Lou Martin", "text": "Lou Martin\n\nLou Martin (12. srpna 1949 Belfast, Severní Irsko, UK − 17. srpna 2012 Bournemouth, Anglie, UK) byl britský varhaník a klavírista.\n\nNa klavír se začal učit ve svých šesti letech. Svou první skupinu s názvem Killing Floor založil v roce 1968. O rok později spoluzaložil skupinu Crayon Angels. V roce 1972 se stal členem doprovodné skupiny Roryho Gallaghera, se kterým nahrál alba \"Blueprint\" (1973), \"Tattoo\" (1973), \"Against the Grain\" (1975), \"Calling Card\" (1976), \"Defender\" (1987) a \"Fresh Evidence\" (1990).\n"}
{"id": "841059", "url": "https://cs.wikipedia.org/wiki?curid=841059", "title": "Peter Áč", "text": "Peter Áč\n\nPeter Áč (* 26. března 1943 Užhorod) je slovenský zoolog-etolog, publicista a fotograf, který se specializuje na fotografování pod vodou. Zúčastnil se vícero potápěčských expedicí. Je autorem monografií \"Dunaj rieka života\" (1977) a \"Tajný život rýb\" (2003).\n\n\n"}
{"id": "841060", "url": "https://cs.wikipedia.org/wiki?curid=841060", "title": "Nový Zéland na Letních olympijských hrách 1976", "text": "Nový Zéland na Letních olympijských hrách 1976\n\nNový Zéland se účastnil Letní olympiády 1976. Zastupovalo ho 80 sportovců (71 mužů a 9 žen) v 13 sportech.\n\n"}
{"id": "841061", "url": "https://cs.wikipedia.org/wiki?curid=841061", "title": "Akilia", "text": "Akilia\n\nOstrov Akilia se nachází při jihozápadním pobřeží Grónska, poblíž města Nuuk. \n\nNa ostrově byly zjištěny jedny z nejstarších dochovaných hornin na Zemi, staré asi 3830 - 3850 milionů let. Jde pravděpodobně o jedny z nejstarších sedimentů (páskované železné rudy), které však byly v mladších obdobích silně metamorfovány. Proto je jejich zkoumání velmi obtížné a není zcela jisté jejich stáří ani sedimentární původ. \n\nV získaných vzorcích byly také objeveny stopy izotopicky lehkého uhlíku, který byl interpretován jako nejstarší pozůstatek živých organismů na Zemi. Stejně jako stáří a charakter hornin však není tento objev, známý pod jménem Isuasphaera přijímán s jistotou. \n\n"}
{"id": "841062", "url": "https://cs.wikipedia.org/wiki?curid=841062", "title": "Nový Zéland na Letních olympijských hrách 1972", "text": "Nový Zéland na Letních olympijských hrách 1972\n\nNový Zéland se účastnil Letní olympiády 1972. Zastupovalo ho 89 sportovců (82 mužů a 7 žen) v 14 sportech.\n\n"}
{"id": "841064", "url": "https://cs.wikipedia.org/wiki?curid=841064", "title": "Nový Zéland na Letních olympijských hrách 1968", "text": "Nový Zéland na Letních olympijských hrách 1968\n\nNový Zéland se účastnil Letní olympiády 1968. Zastupovalo ho 52 sportovců (47 mužů a 5 žen) v 8 sportech.\n\n"}
{"id": "841065", "url": "https://cs.wikipedia.org/wiki?curid=841065", "title": "Stadio Atleti Azzurri d'Italia", "text": "Stadio Atleti Azzurri d'Italia\n\nStadio Atleti Azzuri d'Italia dříve Stadio Mario Brumana je fotbalový stadion v lombardském Bergamu. Byl otevřen v roce 1927 a jeho kapacita činí 26 542 diváků. Své domácí zápasy zde hrajou týmy Atalanta B.C. a U.C. AlbinoLeffe. Hřiště má rozměry 105 na 70 metrů.\n"}
{"id": "841066", "url": "https://cs.wikipedia.org/wiki?curid=841066", "title": "Paolo Sardi", "text": "Paolo Sardi\n\nPaolo kardinál Sardi (1. září 1934, Ricaldone – 13. července 2019, Řím) byl italský římskokatolický kněz, bývalý vícekomoří Apoštolské Komory, kardinál.\n\nVystudoval Katolickou univerzitu Nejsvětějšího srdce v Miláně, kněžské svěcení přijal 29. června 1958. Dne 10. prosince 1996 ho papež Jan Pavel II. jmenoval apoštolským nunciem se zvláštním posláním a zároveň titulárním biskupem diecéze Sutrium. Biskupské svěcení přijal 6. ledna 1997.\n\nDne 23. října 2004 se stal vícekomořím Apoštolské Komory, tuto funkci zastával až do odchodu na odpočinek v lednu 2011. Tehdy ho nahradil arcibiskup Santos Abril y Castelló. 6. června 2009 ho papež Benedikt XVI. jmenoval pro-protektorem řádu Maltézských rytířů (titul protektora rytířských řádů se obvykle pojí s hodností kardinála a proto se církevní hodnostáři, kteří dosud nebyli jmenováni kardinály, nazývají pro-protektor). V této funkci nahradil zesnulého kardinála Pio Laghiho. \n\n20. října 2010 bylo oznámeno jeho jmenování kardinálem, kardinálské insignie obdržel na konsistoři dne 20. listopadu 2010.\n\nZemřel 13. července 2019 v Římě.\n\n\n"}
{"id": "841069", "url": "https://cs.wikipedia.org/wiki?curid=841069", "title": "Momir Bulatović", "text": "Momir Bulatović\n\nMomir Bulatović (v srbské cyrilici Момир Булатовић, 21. září 1956, Bělehrad – 30. června 2019) byl černohorský politik. Byl členem Svazu komunistů Černé Hory a později i Socialistické strany Černé Hory. Úzce spolupracoval se Slobodanem Miloševićem. \n\nJeho politická kariéra zaznamenala významný vzestup po protibyrokratické revoluci a významných personálnícho obměnách mezi černohorskými komunisty v lednu 1989. Původní předsednictvo republiky bylo odvoláno a na jeho místo byli dosazeni noví lidé, mezi které patřil právě i Bulatović. Ten se stal velmi rychle předsedou předsednictva. V letech 1990–1998 zastával funkci prezidenta Černé Hory v rámci Jugoslávie, do které byl zvolen v prvních demokratických volbách roku 1990. V dalších prezidentských volbách roku 1997 ho ovšem porazil protikandidát Milo Đukanović. V letech 1998–2000 zastával úřad premiéra Svazové republiky Jugoslávie. Byl tedy premiérem během období, kdy byla Jugoslávie bombardována silami NATO. Z politické scény odešel po svržení Miloševiće v říjnu 2000. Jako jugoslávský premiér na svůj úřad rezignoval.\n\n"}
{"id": "841070", "url": "https://cs.wikipedia.org/wiki?curid=841070", "title": "Nový Zéland na Letních olympijských hrách 1964", "text": "Nový Zéland na Letních olympijských hrách 1964\n\nNový Zéland se účastnil Letní olympiády 1964. Zastupovalo ho 64 sportovců (56 mužů a 8 žen) v 11 sportech.\n\n"}
{"id": "841073", "url": "https://cs.wikipedia.org/wiki?curid=841073", "title": "Gilgamesh", "text": "Gilgamesh\n\nGilgamesh může znamenat:\n\n"}
{"id": "841074", "url": "https://cs.wikipedia.org/wiki?curid=841074", "title": "Gilgamesh (hudební skupina)", "text": "Gilgamesh (hudební skupina)\n\nGilgamesh byla britská hudební skupina hrající jazz fusion.\n\nSkupina vznikla v roce 1972 a byla součástí Canterburské scény. Skupinu založili Alan Gowen (klávesy), Mike Travis (bicí), Rick Morcombe (kytara), Jeff Clyne (baskytara) a Alan Wakeman (saxofon). Tato sestava však dlouho nevydržela, skupina se ustálila v sestavě Gowen, Travis, Phil Lee (kytara) a Neil Murray (baskytara). V roce 1973 Murraye nahradil Steve Cook. V roce 1975 skupina vydala u vydavatelství Caroline Records své první album pojmenované \"Gilgamesh\". Ve stejném roce se skupina rozešla a v roce 1977 ji Gowen, Murray, Lee, Hugh Hopper (baskytara) a Trevor Tomkins (bicí) obnovili. V roce 1978 skupina vydala své druhé album s názvem \"Another Fine Tune You've Got Me Into\" (vyšlo u vydavatelství Charly Records). Ve stejném roce se skupina rozpadla; Alan Gowen zemřel v roce 1981. V roce 2000 vydalo Cuneiform Records album archivních nahrávek s názvem \"Arriving Twice\".\n\n"}
{"id": "841076", "url": "https://cs.wikipedia.org/wiki?curid=841076", "title": "Nový Zéland na Letních olympijských hrách 1960", "text": "Nový Zéland na Letních olympijských hrách 1960\n\nNový Zéland se účastnil Letní olympiády 1960. Zastupovalo ho 37 sportovců (33 mužů a 4 žen) v 9 sportech.\n\n"}
{"id": "841078", "url": "https://cs.wikipedia.org/wiki?curid=841078", "title": "Nový Zéland na Letních olympijských hrách 1956", "text": "Nový Zéland na Letních olympijských hrách 1956\n\nNový Zéland se účastnil Letní olympiády 1956. Zastupovalo ho 51 sportovců (43 mužů a 8 žen) v 9 sportech.\n\n"}
{"id": "841080", "url": "https://cs.wikipedia.org/wiki?curid=841080", "title": "Nový Zéland na Letních olympijských hrách 1952", "text": "Nový Zéland na Letních olympijských hrách 1952\n\nNový Zéland se účastnil Letní olympiády 1952. Zastupovalo ho 14 sportovců (12 mužů a 2 žen) v 5 sportech.\n\n"}
{"id": "841082", "url": "https://cs.wikipedia.org/wiki?curid=841082", "title": "Nový Zéland na Letních olympijských hrách 1936", "text": "Nový Zéland na Letních olympijských hrách 1936\n\nNový Zéland se účastnil Letní olympiády 1936. Zastupovalo ho 7 sportovců (7 mužů) v 3 sportech.\n\n"}
{"id": "841083", "url": "https://cs.wikipedia.org/wiki?curid=841083", "title": "Caravan", "text": "Caravan\n\nCaravan může být:\n\n"}
{"id": "841084", "url": "https://cs.wikipedia.org/wiki?curid=841084", "title": "Caravan (hudební skupina)", "text": "Caravan (hudební skupina)\n\nCaravan je britská rocková skupina patřící do canterburské scény. Skupinu v roce 1968 založili Pye Hastings (kytara, zpěv), Richard Sinclair (baskytara), Dave Sinclair (klávesy) a Richard Coughlan (bicí). Jedinými stabilními členy zůstali Hastings a Coughlan. Coughlan se skupinou vystupoval i přes svou nemoc až do roku 2013, kdy zemřel. Skupina vydala celkem třináct studiových alb; dodnes posledním je album \"Paradise Filter\" z roku 2013.\n\n\n\n\n"}
{"id": "841086", "url": "https://cs.wikipedia.org/wiki?curid=841086", "title": "Nový Zéland na Letních olympijských hrách 1932", "text": "Nový Zéland na Letních olympijských hrách 1932\n\nNový Zéland se účastnil Letní olympiády 1932. Zastupovalo ho 21 sportovců (20 mužů a 1 žena) v 4 sportech.\n\n"}
{"id": "841087", "url": "https://cs.wikipedia.org/wiki?curid=841087", "title": "Nový Zéland na Letních olympijských hrách 1928", "text": "Nový Zéland na Letních olympijských hrách 1928\n\nNový Zéland se účastnil Letní olympiády 1928. Zastupovalo ho 9 sportovců (6 mužů a 3 ženy) v 3 sportech.\n\n"}
{"id": "841088", "url": "https://cs.wikipedia.org/wiki?curid=841088", "title": "Nový Zéland na Letních olympijských hrách 1924", "text": "Nový Zéland na Letních olympijských hrách 1924\n\nNový Zéland se účastnil Letní olympiády 1924. Zastupovalo ho 4 sportovci (3 muži a 1 žena) v 3 sportech.\n\n"}
{"id": "841089", "url": "https://cs.wikipedia.org/wiki?curid=841089", "title": "Nový Zéland na Letních olympijských hrách 1920", "text": "Nový Zéland na Letních olympijských hrách 1920\n\nNový Zéland se účastnil Letní olympiády 1920. Zastupovalo ho 4 sportovci (3 muži a 1 žena) v 3 sportech.\n\n"}
{"id": "841090", "url": "https://cs.wikipedia.org/wiki?curid=841090", "title": "Dave Sinclair", "text": "Dave Sinclair\n\nDave Sinclair (* 24. listopadu 1947 Herne Bay, Anglie) je britský hudebník − hráč na klávesové nástroje a skladatel. V letech 1966−1967 byl členem skupiny The Wilde Flowers, následně se stal členem skupiny Caravan, ve které hrál i jeho bratranec Richard Sinclair. Později byl členem skupin Matching Mole (1971–1972), Hatfield and the North (1972–1973), The Polite Force (1976–1977) a Camel (1978–1979). Rovněž natočil několik sólových alb.\n"}
{"id": "841091", "url": "https://cs.wikipedia.org/wiki?curid=841091", "title": "Sarawak", "text": "Sarawak\n\nSarawak je členským státem Malajsie, která je volenou federativní konstituční monarchii tvořenou 13 státy a třemi samosprávnými teritorií. Nachází se od pevninské části (Malajského poloostrova) asi 600 km východně. Leží na severozápadě ostrova Borneo, třetím největším ostrově světa, kde zabírá asi 17 % jeho rozlohy. Je největším státem Malajsie (okolo 38 % území) a společně se Sabahem vytvářejí tzv. Východní Malajsii. Součásti Malajsie je od roku 1963.\n\nSarawak se rozkládá téměř přímo na rovníku, mezi 0° 50' a 5° severní zeměpisné šířky a 109° 36' a 115° 40' východní zeměpisné délky. Je protáhlý, okolo 800 km na délku, podél severozápadního pobřeží Kalimantanu, kde jej omývá Jihočínské moře. Z jihu je obklopen třemi indonéskými provinciemi: Jižním Kalimantanem (indonésky Kalimantan Selatan), Západním Kalimantanem (Kalimantan Barat) a Východním Kalimantanem (Kalimantan Timur). Na severovýchodě hraničí se Sabahem a Sultanátem Brunej. Největším ostrovem je Beruit (Pulau Beriut) v deltě řeky Batang Rajang o rozloze 417 km² a průměrné nadmořské výšce pouhé 3 m. Batang Rajang je svou délkou 563 km nejdelší řekou Malajsie, je splavná pro oceánská plavidla do vzdálenosti 130 km od pobřeží.\n\nOkolo pobřeží je krajina nížinatá, mnohdy až močálovitá. Směrem do vnitrozemí terén pomalu stoupá a nastupuje tropický deštný prales. Ten se táhne až do centrálního pohoří na hranici s Indonésii, kde na vysočině Kelabit Highland se nachází pískovcová hora Mount Murud s výškou 2422 m n. m., nejvyšší hora Sarawaku. Další hory nad 2000 m jsou Mount Mulu s 2376 a Mount Tama Abu s 2112 m.\n\nSarawak má klasické tropické klima, teplota je tam celoročně rovnoměrná, brzy z rána do +23 °C a v průběhu dne do +32 °C. V horských oblastech se denní teplota pohybuje od +15 do +25 °C a v noční klesá na +11 °C. Od listopadu do února přináší severovýchodní monzun prudké deště, zatím co při jihozápadním monzunu od června do října jsou srážky obvykle mírné. Průměrný roční úhrn srážek je podle lokality od 3330 do 4600 mm (v Praze asi 550 mm). Vlhkost vzduchu se celoročně pohybuje od 80 do 90 %.\n\nÚzemí dnešního Sarawaku bylo od středověku pod kontrolou brunejského sultána. V roce 1838 přistál v městě Kuchingu britský obchodník, bývalý voják, James Brooke. V této době probíhalo povstání místních Dajáků proti sultánu Bruneje. Brooke s vojenskými zkušenostmi nabídl sultánovi svou pomoc a povstání potlačil. Sultán ho na oplátku jmenoval v roce 1841 rádžou Sarawaku a ten ho následně spravoval jeho jménem. Brooke tak založil dynastii, známou jako bílí rádžové, která vládla regionu dalších zhruba 100 let.\n\nJames Brooke přeorganizoval správu území a vytvořil počátek právního řádu, započal s hospodářským rozvojem. Účastnil se i námořních operací proti rozšířenému pirátství. Vrátil se do Británie a byl královnou Viktorií roku 1848 jmenován britským generálním konzulem na Borneu. V roce 1867 založil prvé Zákonodárné shromáždění které mělo 22 členů (nyní je to Státní zákonodárné shromáždění (Dewan Undangan Negeri (DUN)) se 71 členy. Po jeho smrti roku 1868 ho ve vládnutí nahradil synovec Charles Brooke, který mj. zakázal v Sarawaku otroctví.\n\nRoku 1888 se Sarawak stal britským protektorátem. Od roku 1917 úspěšně ve funkci vládce Sarawaku pokračoval syn Charles Vyner Brooke. Snažil se povznést hospodářství, založil pěstování kaučukovníků, začal těžit ropu a také zavedl na počest 100 let vládnutí Brooků v roce 1941 ústavu. Po napadení Sarawaku Japonskem za 2. světové války odejel do Austrálie, odkud se vrátil až v roku 1946. Téhož roku předal Sarawak do područí britské vlády a ten se stal britskou královskou kolonií.\n\nV srpnu roku 1963 byla Sarawaku udělena samosprávnost a ihned v září byl začleněn společně se Sabahem a Singapurem do Malajské federace. Byla to odpověď na snahu o přičlenění celého Kalimantanu k Indonésii. Nikdy v novodobých dějinách nebyl Sarawak samostatným státem.\n\nNejvyšším vládcem Malajsie je volený král (malajsky: Yang di-Pertuan Agong), od roku 2011 je to Abdul Halim. Volí se z dědičných sultánů států sdružených do federace. Protože některé státy nemají dědičné vládce, např. Sarawak a Sabah, nemůže být z těchto států nikdy zvolen král Malajsie. Nutno poznamenat. že král má pravomoci podobné jako britská královna. O všem podstatném v Malajsii rozhoduje předseda vlády (malajsky: Perdana Menteri), kterým je od roku 2009 Najib Abdul Razak.\n\nV čele Sarawaku stojí guvernér (malajsky: Yang di-Pertua Negeri), kterého jmenuje král Malajsie. Guvernér (od roku 2001 Abang Muhammad Salahuddin) má převážně jen reprezentativní poslání. Faktickou moc má volený předseda vlády (malajsky: Jabatan Ketua Menteri), předseda nejsilnější politické strany (od roku 1981 Abdul Taib Mahmud).\n\nJednokomorové Zákonodárné shromáždění (Dewan Undangan Negeri Sarawak) má 71 členů volených co pět let v jednomandátových obvodech. Předsedu (speaker) shromáždění jmenuje guvernér Sarawaku na návrh předsedy vlády, od roku 2000 je jim Mohammad Asfia Bin Awang Nassar.\n\nÚzemí Sarawaku je administrativně rozděleno do 11 správních oblastí (division), které jsou dále rozčleněny na 29 okresů (district) případně pod-okresů (subdistrict):\nV Sarawaku žije okolo 2 471 tisíc obyvatel, což je téměř 9 % celé Malajsie. Jsou etnicky rozmanití, od Ibanů (odvozených z původních Dajaků), kterých je v zemi okolo 700 tisíc (asi 29 %), Číňanů 580 tisíc, Malajců 570 tisíc a další místní etnika Bidayuhs 200 tisíc, Melanaus 123 tisíce a následují Indové, Filipínci, Indonésané i Britové. Za posledních pět let rostl počet obyvatel ročně o 1,5 %. Počet živých jazyků používaných v Sarawaku je 44.\n\nV současnosti bydlí 52 % obyvatel na venkově, stěhování do měst však sílí a brzy bude tento poměr opačný. Ve vzdělání je patrný rozdíl mezi vyspělými okresy (převážně u pobřeží) a okresy ve vnitrozemí u hranic s Indonésií, kde ještě žijí lidé prostým životem původních obyvatel. Školství je podporované vládou, do 1266 základních škol chodí 265 tisíc žáků a do 178 středních 211 tisíc. Státních nemocnic je 21 a ty mají 3270 lůžek, lékařů ordinuje asi 1500.\n\nNejvětším a zároveň hlavním městem je Kuching, v podstatě aglomerace několika měst a městeček, který má dle sčítání 618 tisíc obyvatel. Následují města Miri s 300 tisící, Sibu s 240 tisíci a Bintulu se 190 tisíci. Asi 43 % obyvatel jsou křesťané, 32 % se hlásí k islámu, ve 14 % jsou buddhisté, v 6 % patří k tradičním čínským náboženstvím (taoismus, konfucianismus) a ve 2 % k hinduismu.\n\nPrůmysl v Sarawaku se teprve rozvíjí, slibné vyhlídky poskytuje těžba ropy a zemního plynu, který se těží v přímořských oblastech na severovýchodě země. Sarawak je velkým vývozcem kvalitního tropického dřeva jak surového, tak i výrobků z něj. Má velký zemědělský potenciál, pěstuje se tam hodně rýže (základní potraviny v Malajsii), vyváží se hlavně palmový olej, kakaové boby a přírodní kaučuk a celá řada tropického ovoce.\n\nKrajina je velice pestrá, od mangrovů a pobřežních i sladkovodních bažin nacházejících se okolo mořského pobřeží a vodních toků do nadmořské výšky cca 100 m. Dále jsou to nízkokmenné nížinné tropické porosty střídající se vzrostlými tropickými deštnými pralesy rostoucími do nadmořské výšky okolo 3000 m a výše pak následují horské lesy vždy dostatečně zásobované vláhou. Předpokládá se, že na celém Kalimantanu roste asi 15 000 druhů rostlin a z toho podstatná část se nachází i v Sarawaku. Mnoho rostlin je vzácně endemických, které pro svůj růst nenacházejí jinde na zeměkouli vhodné podmínky.\n\nPočet vzácných zvířat žijících v místy ještě panenské krajině daleko od lidí je také nemalý. Zde je uveden alespoň výčet větších cenných savců, z nichž jsou mnozí již na pokraji vyhynutí ve volné přírodě: orangutan bornejský, gibon Müllerův, kahau nosatý, hulman stříbrný, makak vepří, makak jávský, outloň váhavý, nártoun západosundský, slon indický bornejský, nosorožec sumaterský, medvěd malajský, pardál obláčkový, letucha malajská, kančil jávský, luskoun ostrovní, cibetka tangalunga, poletucha, dugong atd.\n\nV Sarawaku je 18 národních parků a 9 přírodních rezervací s vzácnou florou a faunou, které se rozkládají na ploše přes 500 tisíc hektarů pevné půdy i vodní plochy.\n\nUkázky několika víceméně příbuzných ze Sarawaku:\n"}
{"id": "841092", "url": "https://cs.wikipedia.org/wiki?curid=841092", "title": "Nový Zéland na Zimních olympijských hrách 1992", "text": "Nový Zéland na Zimních olympijských hrách 1992\n\nNový Zéland se účastnil Zimní olympiády 1992. Zastupovalo ho 6 sportovců (5 mužů a 1 žena) v 2 sportech.\n\n"}
{"id": "841094", "url": "https://cs.wikipedia.org/wiki?curid=841094", "title": "Kalina japonská", "text": "Kalina japonská\n\nKalina japonská (\"Viburnum japonicum\") je stálezelený keř, vyskytující se v Japonsku, na Tchaj-wanu a na japonských ostrovech Rjúkjú. V našich podmínkách není mrazuvzdorná.\n\nKalina japonská je stálezelený keř dorůstající výšky až 2 metry, v domovině i nevysoký strom. Letorosty jsou červenohnědé, tlusté a lysé, za mlada často drobně žláznatě tečkované. Listy jsou lysé, lesklé, poněkud kožovité, široce vejčité, široce oválné až vejčitě okrouhlé, 7 až 20 cm dlouhé a 5 až 17 cm široké, na bázi široce klínovité až zaokrouhlené, na okraji zvláště směrem k vrcholu mělce zubaté, na líci silně lesklé, na spodní straně drobně žláznatě tečkované. Žilnatina je tvořena 5 až 8 páry postranních žilek dosahujících do vrcholů zubů na okraji čepele. Řapíky bývají 1,5 až 5 cm dlouhé. Květenství jsou krátce stopkaté, ploché, asi 8 až 15 cm široké vrcholíky, vyvíjející se na vrcholu krátkých dvoulistých větévek. Květy jsou bílé, silně vonné, až 10 mm v průměru. Tyčinky jsou o něco kratší než korunní cípy. Plody jsou červené, oválné, 6 až 8 mm dlouhé.\n\nKalina japonská se vyskytuje v Japonsku na ostrovech Honšú a Kjúšú, na Tchaj-wanu a ostrovech Rjúkjú.\n\nKalina japonská má krásné leskle sytě zelené olistění, v našich podmínkách však není plně mrazuvzdorná. Je pro ni uváděna USDA teplotní zóna 7, snáší tedy mrazy max. do -12 až -17 °C. Je k vidění ve sbírce mediteránní vegetace v Arboretu MU v Brně.\n\n"}
{"id": "841095", "url": "https://cs.wikipedia.org/wiki?curid=841095", "title": "Tovil", "text": "Tovil\n\nTovil je tradiční léčebný rituál prováděný za účelem léčby duševních nemocí ve vnitrozemí Srí Lanky. Je úzce spojený s taneční formou Pahatharata.\n"}
{"id": "841097", "url": "https://cs.wikipedia.org/wiki?curid=841097", "title": "Nisqually National Wildlife Refuge", "text": "Nisqually National Wildlife Refuge\n\nNisqually National Wildlife Refuge je rezervace provozovaná úřadem U.S. Fish and Wildlife Service v deltě řeky Nisqually vyprazdňující se do Pugetova zálivu na hranicích okresů Thurston a Pierce v americkém státě Washington. Rezervace se nachází nedaleko důležité mezistátní dálnice Interstate 5 mezi městy Tacoma a Olympia.\n\nRezervace byla vytvořena roku 1974 k ochraně životního prostředí a hnízdišť vodního ptactva a stěhovavých ptáků. V její ochraně je zahrnut estuár řeky, slaniska, wattová pobřeží, sladkovodní močály, otevřené lučiny a lužní lesy. 3,2 km² rozlohy rezervace se nachází na jiném místě, nedaleko, na soutoku Černé řeky s řekou Chehalis.\n\nHlavním účelem rezervace je ochraňovat deltu řeky Nisqually, která má status největšího člověkem relativně neovlivněného estuáru ve státě Washington. Ústí sladkovodní řeky do Pugetova zálivu se slanou vodou vytvořilo širokou škálu různých unikátních ekosystémů, z nichž každý je bohatý na živiny a přirozené zdroje pro zdejší divoký život. Delta řeky poskytuje útočiště více než 300 druhům ryb a ostatních živočichů.\n\nV roce 1904 byl kolem Brownovy farmy postaven osm kilometrů dlouhý příkop, který ji měl bránit před příbojem, což vyústilo ve ztrátu důležitého životního prostředí pro mladé ryby, ptáky a mořské savce, jakými jsou například tuleni. Částí dlouhodobého projektu na ochranu estuáru byla výstavba nového tříkilometrového příkopu za starým příkopem, z nějž byla polovina odstraněna. Díky tomu se wattová pobřeží estuáru rozšířila o 3 km².\n\nV rezervaci žije 24 druhů mořských ryb, které obývají buď estuár nebo řeku samotnou. Mezi ryby, které se zde hojně vyskytují, patří losos čavyča, platýs hvězdnatý nebo \"Cymatogaster aggregata\". Z vodních savců to pak jsou sviňuchovití a velryby.\n\nV blízkosti dvou příkopů se nachází slaniska a wattová pobřeží bohatá na živiny a umožňující život mlžům, krabům, krevetám a červům, kteří jsou zase potravou pro kachny, racky nebo volavky. V lužních lesích se zase nachází mnohé druhy obojživelníků, plazů a savců.\n\nPřes dvacet tisíc ptáků patřících do 275 různých ptačích druhů, využívá zdejší sladkovodní močály a lučiny k plození potomků, odpočinku a zimování. Mezi ty nejčastější zde patří dravci, pěvci a pobřežní ptactva. Díky výskytu myší a hrabošů na zdejších lučinách žijí i větší savci jako kojoti a jestřábi.\n"}
{"id": "841102", "url": "https://cs.wikipedia.org/wiki?curid=841102", "title": "Krizový štáb", "text": "Krizový štáb\n\nKrizový štáb je skupina osob, kterou si obvykle představený nějaké instituce či organizace zřizuje jako svůj pracovní orgán pro řešení nouzových situací, katastrof a jiných ohrožení. Členy štábu jsou obvykle různí vedoucí pracovníci, kteří mohou v takových situacích pod vedením představeného koordinovat společnou činnost, shromažďovat a vyhodnocovat důležité informace, připravovat významnější rozhodnutí, uvádět je do praxe a vyhodnocovat.\n\nV České republice je takovým orgánem vlády Ústřední krizový štáb (ÚKŠ), jakožto pracovní a poradní orgán předsedy vlády. Má 17 členů, což jsou náměstkové ministrů a představitelé důležitých úřadů. Krizový štáb v případě potřeby aktivuje předseda vlády a štáb pak pracuje podle druhu ohrožení v gesci ministra obrany nebo ministra vnitra.\n\nMinisterstva a další významné úřady státní správy nebo samosprávy, případně i další instituce nebo firmy si rovněž zřizují krizové štáby, které mají zajistit spolupráci různých složek při vyhodnocování a řešení krizových stavů.\n\n\n"}
{"id": "841106", "url": "https://cs.wikipedia.org/wiki?curid=841106", "title": "Raimund Montecuccoli", "text": "Raimund Montecuccoli\n\nRaimondo, hrabě z Montecuccoli (italská výslovnost: [raiˈmondo monteˈkukkoli]; (21. února 1609 – 16. října 1680) byl italský profesionální voják, kondotiér, který sloužil habsburské monarchii. Měl titul Princ Svaté říše římské a vévody z Melfi v Neapolském království. Montecuccoli byl považován za jediného velitele, jehož schopnosti se vyrovnaly francouzskému generálovi Henrimu Turennovi (1611–1675), a stejně jako on byl úzce spojen s vývojem lineární taktiky pěchoty po roce 1648. V 17. a 18. století bránil habsburskou říši před Turky a Francouzi, potlačoval povstání v Maďarsku a Itálii.\n\nMontecuccoli se narodil 21. února 1609 v Castello di Montecuccolo v Pavullo nel Frignano, nedaleko Modeny. V 16 letech mu jeho strýc hrabě Ernesto Montecuccoli (1582 – 17. června 1633), který byl generálem ve službách Svaté říše římské během třicetileté války, nabídl vstup do císařské armády na pozici mušketýra. O čtyři roky později se po aktivní službě v Německu a Nizozemsku stal Raimondo kapitánem pěchoty. Byl vážně zraněn při útoku na Neubrandenburg a znovu ve stejném roce (1631) při první bitvě u Breitenfeldu, kde padl do rukou Švédů. V roce 1632 byl znovu zraněn v Lützenu a po svém zotavení se stal velitelem u strýcova pluku. Krátce nato byl jmenován podplukovníkem kavalérie. Vyznamenal se v první bitvě u Nördlingenu (1634) a při útoku na Kaiserslautern. V následujícím roce získal hodnost plukovníka. \n\nBojoval v Pomořansku, Čechách a Sasku (překvapení Wolmirstadtu, bitvy u Wittstocku a Chemnitzu) a v roce 1639 byl uvězněn na Mělníku a dva a půl roku zadržován ve Štětíně a Výmaru. V zajetí studoval vojenskou vědu, Eukleidovu geometrii, historii Tacita a architekturu podle Vitruvia a přitom plánoval svou budoucí kariéru válečníka. \n\nV roce 1642 se vrátil do Itálie a přikázal svým žoldákům být loajálním k vévodovi jeho rodné Modeny během první války o Castro (viz Pamphiliové, část Válka o Castro). V okamžiku, kdy konflikt dospěl do patové situace, Montecuccoli svou účast na boji ukončil. Jeho zapojení, byť pochopitelné vzhledem k jeho věrnosti Modeně, bylo nicméně neobvyklé v tom, že ho jeho služba postavila proti papežským silám papeže Urbana VIII.\n\nV roce 1643 byl povýšen do hodnosti polního maršála a získal místo ve válečné radě. V letech 1645–46 sloužil v Maďarsku proti sedmihradskému knížeti Jiřímu II. Rákóczimu (1648–1660) na Dunaji, a u Neckaru proti Francii, ve Slezsku a v Čechách proti Švédům. Roku 1647 byl jedním z velitelů císařského vojska v bitvě u Třebele. Vítězství u Triebelu ve Slezsku mu získalo hodnost generál kavalerie a v bitvě u Zusmarshausenu v roce 1648 jeho tvrdohlavý boj zachránil císařství před zničením. Několik let poté co byl uzavřen Vestfálský mír se Montecuccoli zabýval hlavně prací ve válečně radě. Odcestoval do Vlámska a Anglie jako zástupce císaře a do Švédska odcestoval jako papežský vyslanec ke královně Kristýně. V Modeně zvítězil ve velkém turnaji. \n\nV roce 1657, brzy po uzavření manželství s hraběnkou Markétou z Ditrichšteina, byl pozván císařem účastnit se habsburského válečného tažení (na základě dohody mezi polským králem a císařem) proti Švédům, vedeným králem Karlem X. Gustavem. Švédské vojsko ohrožující Polsko spojilo své síly s princem Rákoczym a kozáckým atamanem Bohdanem Chmelnickým, zvaným také hejtman Cossack, který již v roce 1655 zaútočil na Polské království ve válce známé v Polsku jako druhá severní válka (1655–1660). Během konfliktu byl Raimondo povýšen na velícího důstojníka divize. \n\nStal se polním maršálem v císařské armádě a jeho divize se spolu s divizí Stefana Czarnieckiho, armádou Fridricha Viléma I. Braniborského a dánskými silami účastnila boje v Dánsku proti rozpínajícím se Švédům. Nakonec válka skončila mírem uzavřeným v městě Oliwa v roce 1660 a Montecuccoli se vrátil ke svému panovníkovi. V letech 1661–1664 Montecuccoli v čele armády křesťanské aliance bránil Rakousko proti Turkům. V bitvě u opatství Sv. Gottharda u řeky Ráby pomohl porazit Osmany přestože bojoval proti turecké přesile. Jeho vítězství bylo tak výrazné, že Osmané podepsali dvacetileté příměří. Po tomto vítězství Montecuccoli obdržel Řád zlatého rouna, stal se prezidentem válečné rady a byl povýšen do hodnosti generálporučíka, což v té době byla nejvyšší možná vojenská hodnost. Také věnoval mnoho času sestavování prací o vojenské historii a vojenské vědě. V roce 1672 vypukla francouzsko-nizozemská válka. Mentecuccoli varoval před vznikajícím konfliktem. Po vypuknutí války dostal příkaz velet císařským silám a pomoci Nizozemsku, které ohrožoval postup francouzských zbraní pod velením Ludvíka XIV. V roce 1673 svou úspěšnou vojenskou taktikou zvitězil nad svým dlouholetým rivalem francouzským maršálem Henrim de La Tour d'Auvergne de Turennem v bitvě u Neckaru a Rýna, oblehl Bonn a připojil se se svou armádou k armádě Viléma III. prince Oranžského na dolním toku Rýna.\n\nV roce 1674 odešel z armády. Ale ne nadlouho. Brilantní úspěchy francouzského maršála Turennea v zimě 1674 a 1675 jej přivedly do armády zpět. Po celé měsíce dva slavní velitelé manévrovali proti sobě v údolí Rýna, ale v předvečer rozhodné bitvy byl Turenne zabit a Montecuccoli okamžitě napadl Alsasko, kde se zapojil do další manévrovací války s Ludvíkem II. Bourbonským, zvaným Grand Condé. Vítězství u města Philipsburgu v Bádensko-Württembersku bylo Montecuccoliho posledním válečným úspěchem.\n\nZbytek života Montecuccoli strávil ve vojenské správě a věnoval se ve Vídní literární a vědecké práci. V roce 1679 mu císař udělil titul Říšský princ a brzy poté přijal vévodství Melfi a titul vévody od španělského krále. Po smrti jediného syna Leopolda Philipa Montecuccoli v roce 1698 knížectví sice zaniklo, ale hraběcí titul přešel na jeho dvě dcery, čímž se rodina rozdělila na dvě větve, rakouskou a italskou v Modeně. Montecuccoli zemřel při nehodě v Linci v říjnu 1680. Byl mu byl vystrojen slavný pohřeb. V chrámu bylo vztyčeno castrum doloris a zazněla veršovaná oslavná óda, která vyšla také jako samostatný tisk. Roku 1684 byla ve vídeňském Arsenalu vztyčena socha hraběte Raimunda Mintecuccoli z bílého mramoru.\n\nPublikace \"Memorie della guerra\" byla vydána v Benátkách v roce 1703, v Kolíně nad Rýnem v roce 1704, v roce 1712 ve Francii v Paříži ve francouzštině a v roce 1718 ve Vídni v latině. V roce 1736 vyšla v Lipsku v kniha německém jazyce \"Kriegsnachrichten des Fürsten Raymundi Montecuccoli\" (\"Válečné zprávy od prince Raimonda Montecuccoli\"). Z této práce existují rukopisy v různých knihovnách a mnoho memoárů o vojenské historii, taktice, opevnění, psaných v italštině, latině a němčině, které nejsou vydány a jsou uloženy ve vídeňských archívech. Sebrané spisy \"Opere di Raimondo Montecuccoli\" byly publikovány v Miláně (1807), Turíně (1821) a Benátkách (1840) a zahrnují politické eseje a poezii.\n\nSvým významem se Montecuccoli dělil s Turennem a Princem Condé o přední místo mezi evropskými vojevůdci své doby. Pro svůj úspěch v zastavení tureckého postupu byl zván spasitelem Evropy. Byl také úspěšný vojenský teoretik, možná jeho nejslavnější citát byl: \"“Pro válku potřebujete tři věci: 1. Peníze. 2. Peníze. 3. Peníze.”\" Jeho práce \"Memorie della guerra\" hluboce ovlivnila jeho následníky.\n\nRaimondo Montecuccoli tvrdě prosazoval stálou armádu, kterou jedinou považoval za záruku bezpečnosti oproti jednotkám žoldnéřů najímaných často \"ad hoc\". Usiloval o pravidelný plat pro vojáky a možnost jejich ubytování. Díky němu se pravidelné vojsko stalo základem habsburské armády. Raimondo se věnoval změnám nejenom organizačním, ale i taktickým. Pro jízdní vojsko zavedl jako základní jednotku eskadru, mušketýrům vyměnil doutnákové muškety za křesadlové. Dělostřelectvo se pod jeho velením stalo stálou složkou armády, kanony sjednotil podle standartů, čímž ukončil neustálé zmatky s jejich různými rážemi. Usiloval o redukování počtu pikenýrů, nakonec, po jeho smrti, byli z armády zcela vyloučeni. Tak dosáhl zcela nové kvality mobility, nezbytné pro rychlé přesuny v bitvách proti Francii či Turkům. Měl v úmyslu standartizovat také pěchotu, ale k tomu došlo až později. Své vojenské reformy prováděl v nelehké situaci. Jeho armáda byla zejména oproti francouzské zaostalá nejen organizačně a technologicky, ale i početně. Navíc musel řešit i rivalitu ve vojenských a politických kruzích, zčásti způsobenou různými kamarádskými kšefty či finančními podvody, a také zásahy nekompetentních politiků do jmenování či povyšování důstojníků. Reorganizace a modernizace armády byla tedy pro něho vysoce náročná. O to více uznání si Montecuccoli zaslouží za to, do jakého skvělého stavu dokázal armádu přivést. \n\nRaimondo Montecuccoli byl velmi vzdělaný a jazykově vybavený. Zajímal se především o matematiku, hlavně o geometrii. Citoval z prací filosofů, fyziků, chemiků, či mediků. V jeho dílech se objevují citáty autorů zvučných jmen: Niccolò Machiavelli, Francis Bacon, Justus Lipsius, Cicero, Hugo Grotius či Jan Ámos Komenský. Zajímal se i o alchymii, přírodní magii, okultismus. V tom mu napomáhala jeho znalost jazyků. Všechny tyto vědomosti zužitkoval v pozdějších letech při zkoumání války z vědeckého hlediska. Napsal tři obsáhlé publikace, ve kterých se věnoval teoretickým a praktickým záležitostem vedení boje. O jeho mimořádných znalostech svědčí i fakt, že žádná z jeho prací nevyšla za jeho života a díla byla utajována – pravděpodobně úmyslně – jako státní tajemství. Byla vydána až počátkem 18. století a u vojenských teoretiků došla velkého uznání. Montecuccoli o válce přemýšlel jako o systému. Nejprve válku rozložil na jednotlivé komponenty a zkoumal jejich vzájemné působení. Analyzoval politické příčiny a spojenecké vztahy. Poté se zabýval strategií, logistikou a taktikou. A právě v těchto fázích využil svých znalostí matematiky, neboť obléhání a přesuny armády se daly zkoumat i z pohledu geometrie. Nakonec uvažoval o tom, jak z války vytěžit pozitivní mír, což podle něho je vždy účelem války. Jeho knihy byly postupně přeloženy do mnoha evropských jazyků a setkaly se z pozitivním přijetím a širokým zájmem.\n\nV roce 1931 zahájilo italské námořnictvo stavbu křižníku Raimondo Montecuccoli, 2. srpna 1934 byla loď spuštěna na vodu a 30. června 1935 byla uvedena do služby.\n\n"}
{"id": "841110", "url": "https://cs.wikipedia.org/wiki?curid=841110", "title": "Jan Říha (rozcestník)", "text": "Jan Říha (rozcestník)\n\nJan Říha může být:\n\n"}
{"id": "841112", "url": "https://cs.wikipedia.org/wiki?curid=841112", "title": "Hurvínek (rozcestník)", "text": "Hurvínek (rozcestník)\n\nHurvínek může znamenat:\n\n"}
{"id": "841113", "url": "https://cs.wikipedia.org/wiki?curid=841113", "title": "Philadelphia Eagles", "text": "Philadelphia Eagles\n\nPhiladelphia Eagles je profesionální klub amerického fotbalu, který sídlí ve Philadelphii ve státě Pensylvánie. V současné době je členem East Division (Východní divize) National Football Conference (NFC, Národní fotbalové konference) National Football League (NFL, Národní fotbalové ligy).\n\nEagles vznikli v roce 1933 jako náhrada za zbankrotované Frankford Yellow Jackets, když budoucí komisař NFL Bert Bell prodal práva Philadelphii. Stali se třikrát v letech 1948, 1949 a 1960 šampiony NFL, ale oba Super Bowly v roce 1980 proti Oakland Raiders i 2004 proti New England Patriots prohráli. Dočkali se až napotřetí v roce 2018, když právě Patriots porazili 41:33.\n\n\n\n\nHráči draftovaní v prvním kole za posledních deset sezón:\n\n"}
{"id": "841122", "url": "https://cs.wikipedia.org/wiki?curid=841122", "title": "Plavčík", "text": "Plavčík\n\nPlavčík je osoba vykonávající dozor nad provozem plaveckého bazénu, koupaliště nebo jiného místa, kde se koupe větší množství lidí (např. pláž). Jeho úkolem je především dbát na bezpečnost koupajících se osob, ale často také například vyučuje plavání.\n\nÚkolem plavčíka je dbát na bezpečný provoz na koupališti, bazénu, pláži nebo jiném podobném zařízení.\n\nJeho pracovními činnostmi jsou dozor nad koupajícími i nad celým provozem plovárny, koupaliště či pláže – zajišťování bezpečnosti a ochrany zdraví koupajících se osob i osob využívajících pramice a jiná plavidla půjčovaná v rámci koupaliště – zachraňování tonoucích – poskytování první pomoci – napouštění bazénu – kontrola hygienického stavu vody a čistoty bazénu – provádění dezinfekce – kontrola technického stavu zařízení na čištění a na úpravu vody, na rozvod vody, čerpadel, výměníků a jiných technologických zařízení, jejich obsluha a běžná údržba – kontrola teploty vody, její případná regulace – výuka plavání – provádění instruktáží pro záchranu tonoucích – případné řízení podřízených plavčíků.\n\nPovolání je vykonáváno u vody a ve vodě, je třeba počítat s vystavením se slunečnímu záření, s vysokými teplotami i s měnícími se klimatickými podmínkami a s prací o víkendech a v době dovolených.\n\nVe studiích sledujících zdraví plavčíků se následně prokázalo, že jsou vystaveni vyššímu riziku astmatu a některých dýchacích potíží. Astma je spojováno hlavně s vystavením vedlejším produktům chlorace v plaveckých bazénech jako je trichloramin, který může způsobit kromě toho i akutní podráždění spojivek a vyvolat slzení, kašel nebo obtížné dýchání.\n\nPodmínkou výkon činnosti je absolvování kurzu pro plavčíky, popř. kurzu pro plavecké mistry (má-li být součástí plavčíkovy činnosti i výuka plavání, což obvykle bývá), kladný vztah k vodě, perfektní plavecké schopnosti, fyzická zdatnost a obratnost, nebojácnost, rychlá reakce, spolehlivost, ukázněnost. Nevhodné pro občany s jakoukoliv vadou nebo onemocněním snižujícím jejich tělesnou zdatnost, sluchovou nebo zrakovou ostrost, pro občany nervově labilní, s rozsáhlými kožními procesy, epilepsií, onemocněními ušními spojenými s výtoky.\n"}
{"id": "841123", "url": "https://cs.wikipedia.org/wiki?curid=841123", "title": "Proton Malaysian Open 2012", "text": "Proton Malaysian Open 2012\n\nTenisový turnaj ATP Proton Malaysian Open 2012 se konal ve dnech 24. až 30. září v malajsijském hlavním městě Kuala Lumpur. Hrálo se v hale na dvorcích s tvrdým povrchem. Turnaj se řadil do kategorie ATP World Tour 250 series. Odměny činily 947 750 USD.\n\nObhájce singlového titulu Janko Tipsarević na turnaji nestartoval. Soutěž dvouhry vyhrál druhý nasazený Argentinec Juan Mónaco, když ve finále porazil francouzskou turnajovou sedmičku Juliena Benneteaua po třísetové bitvě 7–5, 4–6 a 6–3. Ve čtyřhře zvítězila třetí nasazená rakousko-brazilská dvojice Eric Butorac a Jean-Julien Rojer po finálové výhře nad britským párem Colin Fleming a Ross Hutchins. Zápas měl vyrovnaný průběh. První dva sety si oba páry rozdělily stejným poměrem 5–7 a 7–5. Rozhodl tak až závěrečný supertiebreak, který skončil výsledkem [10–7] pro nasazenou dvojici.\n\nČtyři nejvýše nasazení měli v 1. kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "841125", "url": "https://cs.wikipedia.org/wiki?curid=841125", "title": "Rakuten Japan Open Tennis Championships 2012", "text": "Rakuten Japan Open Tennis Championships 2012\n\nTenisový turnaj ATP Rakuten Japan Open Tennis Championships 2012 se konal ve dnech 1. až 7. října v japonském hlavní městě Tokiu. Hrál se v areálu Ariake Coliseum na otevřených dvorcích s tvrdým povrchem jako součást kategorie ATP World Tour 500 series. Odměny činily 1 280 565 dolarů.\n\nBritský obhájce singlového titulu a první nasazený Andy Murray podlehl v semifinále kanadské turnajové šestce Milosi Raonicovi. Soutěž dvouhry vyhrál osmý nasazený Kei Nišikori, když porazil turnajovou šestku Milose Raonice po třísetové bitvě 7–6, 3–6, 6–0. Ve čtyřhře zvítězil čtvrtý nasazený pár Alexander Peya a Bruno Soares po finálové výhře 6–3, 7–6 nad prvními nasazenými Leanderem Paesem s Radkem Štěpánkem.\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "841130", "url": "https://cs.wikipedia.org/wiki?curid=841130", "title": "Panama na Letních olympijských hrách 2008", "text": "Panama na Letních olympijských hrách 2008\n\nPanama se účastnila Letní olympiády 2008. Zastupovalo ji 5 sportovců (3 muži a 2 ženy) v 3 sportech.\n\n"}
{"id": "841131", "url": "https://cs.wikipedia.org/wiki?curid=841131", "title": "Panama na Letních olympijských hrách 1948", "text": "Panama na Letních olympijských hrách 1948\n\nPanama se účastnila Letní olympiády 1948. Zastupoval ji 1 muž v 1 sportu. Panama získala v této olympiádě své první medaile a byly jedinými až do roku letních olympijských her 2008.\n\n"}
{"id": "841133", "url": "https://cs.wikipedia.org/wiki?curid=841133", "title": "Paraguay na Letních olympijských hrách 2004", "text": "Paraguay na Letních olympijských hrách 2004\n\nParaguay se účastnila Letní olympiády 2004. Zastupovalo ji 22 sportovců (20 mužů a 2 ženy) v 4 sportech.\n\n"}
{"id": "841135", "url": "https://cs.wikipedia.org/wiki?curid=841135", "title": "Pobřeží slonoviny na Letních olympijských hrách 1984", "text": "Pobřeží slonoviny na Letních olympijských hrách 1984\n\nPobřeží slonoviny se účastnilo Letní olympiády 1984 ve 3 sportech. Zastupovalo ho 15 sportovců (14 mužů a 1 žena).\n\n"}
{"id": "841139", "url": "https://cs.wikipedia.org/wiki?curid=841139", "title": "Peru na Letních olympijských hrách 1992", "text": "Peru na Letních olympijských hrách 1992\n\nPeru se účastnilo Letní olympiády 1992 ve 3 sportech. Zastupovalo ho 16 sportovců (12 mužů a 4 ženy).\n\n"}
{"id": "841140", "url": "https://cs.wikipedia.org/wiki?curid=841140", "title": "Matching Mole", "text": "Matching Mole\n\nMatching Mole byla britská progresivní rocková skupina. Skupinu založil Robert Wyatt v roce 1971, když odešel ze Soft Machine. Dále ve skupině působili Dave Sinclair (klávesy), Phil Miller (kytara) a Bill McCormick (baskytara). Po vydání prvního alba s názvem \"Matching Mole\" (duben 1972) Sinclair odešel a nahradil ho Dave McRae (ten rovněž hrál na prvním albu jako host). Druhé album s názvem \"Little Red Record\" vyšlo v listopadu 1972 a jako host se na něm podílel Brian Eno. Zatímco první album si skupina produkovala sama, to druhé produkoval Robert Fripp.\n\n"}
{"id": "841142", "url": "https://cs.wikipedia.org/wiki?curid=841142", "title": "Peru na Letních olympijských hrách 1984", "text": "Peru na Letních olympijských hrách 1984\n\nPeru se účastnilo Letní olympiády 1984 ve 3 sportech. Zastupovalo ho 35 sportovců (19 mužů a 16 ženy).\n\n"}
{"id": "841144", "url": "https://cs.wikipedia.org/wiki?curid=841144", "title": "Peru na Letních olympijských hrách 1948", "text": "Peru na Letních olympijských hrách 1948\n\nPeru se účastnilo Letní olympiády 1948. Zastupovalo ho 41 mužů.\n\n"}
{"id": "841154", "url": "https://cs.wikipedia.org/wiki?curid=841154", "title": "Stadio Renato Curi", "text": "Stadio Renato Curi\n\nStadio Renato Curi dříve Stadio Pian di Massiano je fotbalový stadion v umbriiské Perugii. Byl otevřen v roce 1974 a jeho současná kapacita činí 28 000 diváků. Je pojmenován podle Renata Curiho, fotbalistovi Perugie který 30. 10. 1977 ve věku 24 let během zápasu s Juventusem zemřel na infarkt.\n"}
{"id": "841159", "url": "https://cs.wikipedia.org/wiki?curid=841159", "title": "Pawn Hearts", "text": "Pawn Hearts\n\nPawn Hearts je čtvrté studiové album britské progresivní rockové skupiny Van der Graaf Generator. Jeho nahrávání probíhalo od července do září 1971 v Trident Studios v Londýně. Album produkoval John Anthony a vyšlo v říjnu 1971 u vydavatelství Charisma Records.\n\n"}
{"id": "841166", "url": "https://cs.wikipedia.org/wiki?curid=841166", "title": "Nikelin (slitina)", "text": "Nikelin (slitina)\n\nNikelin je slitina mědi, niklu a manganu v poměru Cu67Ni30Mn3. Má bělavou barvu a je odolný proti korozi, takže se používal na výrobu ozdobných předmětů i levných šperků. Hlavní použití je však v elektrotechnice, kde se používá pro výrobu topných drátů a těles, případně i méně přesných rezistorů, kde nevadí větší teplotní součinitel rezistivity.\n\n"}
{"id": "841175", "url": "https://cs.wikipedia.org/wiki?curid=841175", "title": "Kavárnička (opereta)", "text": "Kavárnička (opereta)\n\nKavárnička (v německém originále ) je opereta – autor ji označuje jako „vídeňskou veselohru“ – vídeňského skladatele pocházejícího z Moravy Ralpha Benatzkého z roku 1934 podle francouzské veselohry Tristana Bernarda \"Le Petit Café\" z roku 1911. V Benatzkého díle se řadí do série „hudebních veseloher“, které, na rozdíl od soudobých výpravných operet, nekladou velké inscenační nároky a obejdou se jen s malým orchestrem, bez sboru a baletu a s neškolenými hlasy.\n\nDěj spočívá z větší části na situacích, do nichž se dostává hlavní hrdina, číšník Franz (v české úpravě Jean Pomponne). Ten v mládí opustil domov a protloukal se světem, až se stal číšníkem v malé kavárně na předměstí Vídně. Neví, že ho čeká velké dědictví, zato o tom ví jeho zaměstnavatel kavárník Wallensteiner (v české úpravě Gaston Dubonnet), a proto Franzovi uložil v pracovní smlouvě obrovskou pokutu, pokud by chtěl dát výpověď. Když Franzovi zpráva o dědictví dorazí, ze vzdoru zůstává na svém místě, nadále počítá preclíky, obsluhuje příjemné i nevrlé hosty a je úslužný k šéfovi, po večerech si však vyhazuje z kopýtka v baru u chansonetty Miss Violet, vydávaje se za barona. Tento dvojí život ho ovšem dostává do řady komických situací, které se vyřeší současně s milostnou zápletkou: sličná a rozšafná šéfova dcera Helena nakonec získává vedení kavárničky i Franze za manžela.\n\nStejně jako o něco dříve \"Okouzlující slečna\" byla \"Kavárnička\" uvedena poprvé ve vídeňském činoherním divadle Deutsches Volkstheater, a to v režii Heinricha Schnitzlera, choreografii Franze Rotta, výpravě Alfeda Kunze a za hudebního řízení Ernsta Hauka. Hlavní roli hrál známý divadelní a filmový komik dánského původu Max Hansen, hlavní ženskou roli Christl Mardayn, dále dámy Moncasia Stradner a pánové Ehmann, Loibner, Rehberger, Schmöle a Lipschütz. Vídeňská kritika chválila „kypící duch, elektrizující temperament, smyslný oheň, osobitou nápaditost, jiskřivý vtip instrumentace pro malý orchestr“ okamžitě předvídala, že se \"Kavárnička\" dostane „všude tam, kam dosahují jazzové kapely, tedy na konec světa“.\n\nŘada písní z \"Kavárničky\" zpopulárněla, například \"Chiribiri ist mein Name\", \"Ihnen zuliebe\", \"Mach mir eine Liebeserklärung\", \"Es fällt nämlich jedem Menschen\", \"Ohne Frau'n und ohne Musik\" a zejména \"Mehlspeis\", která uvedla v širší známost toto původem vídeňské slangové slovo pro zákusek.\n\n\"Kavárnička\" se skutečně brzy dostala přinejmenším na německé scény, ostatně již současně s vídeňskou vznikala i berlínská verze. V českých zemích se jí ujaly nejprve německé scény, jako první německé divadlo v Brně 8. září 1934.\n\nV češtině \"Kavárničku\" poprvé uvedeno na Silvestra roku 1934 české divadlo v Moravské Ostravě. Hrála se pak ve více českých divadlech v překladu a úpravě známých operetních libretistů Karla Tobise, Václava Mírovského a Vladimíra Rohana, která přenesla děj opět do Paříže, dějiště původní Bernardovy komedie. Mimo jiné se hrála v Novém divadle s Oldřichem Novým v hlavní roli a s více než 100 reprízami; Nový zde ztělesnil svůj oblíbený typ kontrastující v jedné postavě běžného pracujícího člověka a „dokonalého gentlemana“. Naposledy ji hrály v roce 1971 divadla v Olomouci a Ostravě a v roce 1976 Státní divadlo Brno.\n"}
{"id": "841179", "url": "https://cs.wikipedia.org/wiki?curid=841179", "title": "Kavárnička", "text": "Kavárnička\n\nKavárnička je název těchto děl:\n"}
{"id": "841181", "url": "https://cs.wikipedia.org/wiki?curid=841181", "title": "Rachida Dati", "text": "Rachida Dati\n\nRachida Dati (* 27. listopadu 1965, Saint-Rémy, Saône-et-Loire) je francouzská politička, která od prosince 2006 člensky přísluší k UMP. Při prezidentských volbách v roce 2007 byla mluvčí Nicolase Sarkozyho. Od 18. května 2007 do 23. června 2009 byla ministryní spravedlnosti ve vládě François Fillona (UMP). Stala se tak první muslimkou ve francouzské vládě.<ref name=\"ČT6/09\"></ref>\n\nV červnu 2009 byla zvolena poslankyní Evropského parlamentu.\n\nRachida Dati pochází z přistěhovalecké rodiny (otec Maročan, matka Alžířanka) a má deset sourozenců. Po studiu pracovala na několika místech na pozicích ekonomického charakteru. V letech 1997 až 1999 studovala na \"École nationale de la magistrature\". Od roku 2002 je aktivní v politice.\n\nPočátkem roku 2009 porodila dceru, pět dní poté se vrátila do ministerského úřadu.\n\n\n"}
{"id": "841190", "url": "https://cs.wikipedia.org/wiki?curid=841190", "title": "Divočina Indian Heaven", "text": "Divočina Indian Heaven\n\nDivočina Indian Heaven je chráněné území v národním lese Gifforda Pinchota na jihozápadě amerického státu Washington. Jedná se o území, které bylo a stále je kulturně velice důležité pro místní indiány, kteří jej nazývali „Sahalee Tyee“. V posledních 9 tisících letech jej využívaly kmeny Jakimů, Klikitatů, Uasků, Uišramů a Jumatilů ke sběru plodů, rybaření a lovu zvěře.\n\nDivočina se rozkládá na 85 km² rozlehlé zalesněné náhorní plošině s lučinami a zhruba 150 malými jezery, rybníčky a močály. Nachází se zde také vulkanické pole Indian Heaven. Kdysi z početných sopečných, štítových i sypaných, kuželů s průměrnou nadmořskou výškou 1 400 metrů, které se nacházely nad plošinou, vytékala láva. Nejvyšším bodem divočiny je Lemei Rock se zhruba 1 800 metry nad mořem, v jejímž kráteru se nyní nachází jezero Wapiki. Mezi další důležité vrcholy patří Bird Mountain, Sawtooth Mountain, Gifford Peak, East Crater a Red Mountain. Výsledkem vulkanické činnosti se před 8 200 lety stalo lávové pole Big Lava Bed.\n\nÚzemí divočiny obývají jeleni a wapitiové, a to až do doby, kdy je sníh přinutí odejít do nižších nadmořských výšek. Společně s nimi opouští divočinu i medvědi baribalové, které dole lákají na podzim zrající hojné kolonie brusnice drobnolisté. Dále se v divočině nachází početné druhy ptactva a menší savci jako čipmankové.\n\nZdejší jehličnaté lesy tvoří především jedle plstnatoplodé a douglasky. Mezi polovinou srpna a začátkem září je území také pokryté hojnými brusnicemi drobnolistými, které obývají staré lesní lučiny, jenž byly v minulosti vypáleny indiány, právě aby byl zvýšena úroda brusnic.\n\nDivočinou prochází transkontinentální turistická stezka Pacific Crest Trail, která nabízí výhledy na mnohá jezera a okolní sopky, jakými jsou například Mount Hood, Mount St. Helens nebo Mount Rainier. V létě se v okolí zdejších jezer vyskytují velké populace komárů, díky čemuž je divočina mezi turisty neslavně proslulá. Mezi další známé stezky v oblasti patří Indian Heaven Trail nebo Cultus Creek Trail, která stoupá k vrcholu Bird Mountain, dále také Lemei Trail stoupající po východním svahu hory Lemei Rock a dále kolem jezera Wapiki. Na konci podzimu zdejší brusnicové keře poskytují chutné plody, v některých letech až oranžové barvy.\n"}
{"id": "841194", "url": "https://cs.wikipedia.org/wiki?curid=841194", "title": "Gliese 1", "text": "Gliese 1\n\nGliese 1 je 14,2 světelných let od Sluneční soustavy vzdálená hvězda v souhvězdí Sochaře, které se nachází v jižní části oblohy. Jedná se o jednu ze Slunci nejbližších hvězd. Hvězda je červeným trpaslíkem, nicméně se zdánlivou hvězdnou velikostí +8,5 mag je příliš slabá na to, aby byla pozorovatelná bez dalekohledu.\nHvězda má podle různých zdrojů spektrální třídu mezi M<nowiki>1,5</nowiki>V až M4V. Odhaduje se, že Gliese 1 má 45 až 48 % hmotnosti Slunce\na 46 až 48% slunečního poloměru.\n\nHvězda je proměnnou hvězdou BY Draconis. V katalogu proměnných hvězd má označení NSV 15017. Hvězda je eruptivní proměnnou hvězdou. Stejně jako ostatní eruptivní proměnné hvězdy emituje při erupcích rentgenové záření.\n\nU Gliese 1 bylo v infračervené části spektra prozkoumáno blízké okolí hvězdy na případné průvodce hvězdy. Žádní průvodci hvězdy nebyli zjištěni do magnitudy 10,5 do vzdálenosti 1 AU, do magnitudy 12,5 není průvodce do vzdálenosti 10 AU. Měřením radiálních rychlostí hvězdy se rovněž nepodařilo odhalit přítomnost planety obíhající okolo hvězdy. Toto hledání vyloučilo planetu s hmotností několika Zemí obíhající v obyvatelné zóně hvězdy, nebo planetu o hmotnosti Jupitera obíhající ve vzdálenosti menší než jedna astronomická jednotka okolo hvězdy. Radiální rychlost hvězdy ukazuje malé nebo žádné změny, přesnost měření je menší než 20 m/s.\n\nKomponenty prostorové rychlosti hvězdy jsou U = 77,2, V = -99,5 a W = -35.6 km/s. Hvězda obíhá okolo jádra naší galaxie po eliptické oběžné dráze výstředností 0,45, vzdálenost od jádra Mléčné dráhy se mění od 3510 do 9150 parseků. Pro srovnání, Slunce je v současné době 8500 parseků od jádra naší galaxie. Hvězdy s vysokou rychlostí pohybu se nazývají ( ). Gliese 1 má prostorovou rychlost 111,3 km/s, vektor rychlosti ji pravděpodobně spojuje s hvězdnou asociací Tucana-Horologium nebo s hvězdnou asociací AB Doradus.\n\nHvězda se nachází velmi blízko počátku rektascenze epochy 1950, stala se proto první hvězdou Glieseho katalogu nejbližších hvězd a katalogu hvězd Willema Jacoba Luytena.\n\n"}
{"id": "841197", "url": "https://cs.wikipedia.org/wiki?curid=841197", "title": "Sklářské muzeum (Nový Bor)", "text": "Sklářské muzeum (Nový Bor)\n\nSklářské muzeum (Nový Bor) je muzeum věnované historii sklářské výroby v Novém Boru a okolí.\nJe členem Asociace muzeí a galerií České republiky, nachází se přímo na náměstí Míru v Novém Boru v budově zapsané jako kulturní památka České republiky.\n\nVstup do budovy sklářského muzea rámuje zdobný  pískovcový portál,  v jehož štítu je  umístěna kotva. Tento symbol zámořského obchodu vyvolává představy o dobrodružných cestách křehkého skla ze severních Čech na vzdálené trhy v zemích starého kontinentu, exotického Orientu nebo do zámoří. Ostatně,  většina  muzejních exponátů  vznikala  v rukách sklářských řemeslníků právě ve snaze vyhovět odlišnému vkusu a neobvyklým požadavkům zahraničních kupců.\n\nO vznik novoborského muzea se zasloužil Odborný svaz sklářského dělnictva. Za podpory radních, kteří uvolnili pro expozici  potřebné prostory v  budově  místní radnice, bylo  muzeum otevřeno v květnu roku 1893.  Ačkoliv  město  postupně  uvolňovalo  pro  prezentaci  narůstající sbírky další místnosti radnice, k uspokojivému prostorovému řešení došlo až v roce 1952. Tehdy bylo muzeum přemístěno do domu čp. 105, kde sídlí dodnes.\n\nHlavní podíl na vzniku a tvorbě muzejního sbírkového fondu v 90. letech 19. století měli dobrovolní pracovníci. Základ sbírky byl vytvořen z nezištných darů místních sklářů a obchodníků, kteří nejlépe rozuměli sklářskému řemeslu a dokázali ocenit technickou náročnost i výjimečnost uměleckořemeslného  zpracování  skleněných výrobků  domácí  i  zahraniční provenience. Sbírka se rozrůstala a nabývala na kvalitě díky zájmu výrobních a exportních domů a ve 30. letech 20. století prostřednictvím muzeem pořádaných sklářských soutěží. Po doplnění o početné převody předválečné komerční  produkce  bývalých  sklářských firem  se  kolem roku 1960 začala v Novém Boru formovat ojedinělá  kolekce skla podávajícího pravdivý obraz o výrobě skla v oblasti Lužických hor na přelomu 19. století a v první polovině století dvacátého.\n\nV duchu odkazu zakladatelů muzea sleduje i současný sbírkotvorný program vývoj sklářské průmyslové výroby na Novoborsku, neopomíjí  dokumentovat  činnost ateliérů místní sklářské školy a věnuje pozornost individuální tvorbě sklářských výtvarníků. V roce 1994 byly obnoveny sklářské soutěže a nejúspěšnější práce účastníků jsou zařazovány do sbírek muzea k prezentaci a trvalému uchování.\n\nPatrový dům s vysokou mansardovou střechou a honosným pozdně  barokním vstupním portálem je typický pro původní zástavbu Nového Boru. Byl postaven roku 1804 Johannem Christophem Socherem, obchodníkem se sklem, který předtím třináct let úspěšně prodával české sklo v Mexiku. Řešení suterénu budovy dokládá, že jde již o druhou stavbu na svém místě. Původní celodřevěný dům postavil truhlářský mistr Josef Schneider před rokem 1759. Ve 20. letech 19. století Socher dům odprodal Stephanu Rautenstrauchovi. V majetku této rodiny, členů nejvýznamnější exportní společnosti v Novém Boru, byl dům až do r. 1939. V roce 1952 se novoborští radní rozhodli přihlédnout k jeho historii a umístit zde své sklářské muzeum.  Objekt prošel v letech 1998-1999 náročnou stavební  rekonstrukcí.\n\nV roce 2011 díky projektu „Oživení česko-polské sklářské tradice“ ve spolupráci s Krkonošským muzeem v Jelení Hoře vznikla nová dvojpodlažní budova s využitým podkrovím, která spojila historickou budovu muzea s objektem muzejního archivu. Kromě nového zázemí pro sbírkové předměty – depozitáře, vznikl v této budově také nový prostor pro krátkodobé výstavy.\n\nStálá muzejní expozice seznamuje své návštěvníky se stylovým a technologickým vývojem skla v Čechách, především na Novoborsku, od 18. století po současnost. Je rozdělena podle jednotlivých zušlechťovacích technik na sklo malované, ryté, hutně tvarované a broušené. Expozice je doplněna historickými modely sklářských dílen.\n\nKromě stálé expozice pořádá muzeum krátkodobé výstavy na různá témata. Konají se zde výstavy jak historické či technologické, tak monografické přehlídky sklářských výtvarníků. Kromě toho má muzeum možnost vystavovat práce vzniklé na mezinárodních sklářských sympoziích (IGS) konaných v Novém Boru. I díky nim dosáhlo v roce 2012 rekordní návštěvnosti. V r. 1994 byla muzeem obnovena předválečná tradice soutěže sklářských výtvarníků, řemeslníků a studentů, která je nyní pořádána jako trienále pod názvem \"Řemeslo a umění ve skle Nový Bor\".\nBudova muzea se nachází na hlavním novoborském náměstí, tedy náměstí Míru. Vlakové i autobusové nádraží jsou odtud zhruba 1 km daleko, na náměstí má řada autobusových linek zastávku. Na tomto náměstí je hlavní turistický rozcestník pro pěší i cyklotrasy. Ve sklářském muzeum jsou k prodeji také některé sklářské výrobky, skleněná bižuterie, odborné publikace i drobné suvenýry.\n"}
{"id": "841203", "url": "https://cs.wikipedia.org/wiki?curid=841203", "title": "Quargnento", "text": "Quargnento\n\nQuargnento je italská obec v provincii Alessandria v oblasti Piemont.\n\nK 31. prosinci 2010 zde žilo 1 404 obyvatel.\n\nAlessandria, Castelletto Monferrato, Cuccaro Monferrato, Felizzano, Fubine, Lu, San Salvatore Monferrato, Solero\n"}
{"id": "841209", "url": "https://cs.wikipedia.org/wiki?curid=841209", "title": "Liščí hora (Krkonošské podhůří)", "text": "Liščí hora (Krkonošské podhůří)\n\nLiščí hora (612 m n. m.) je plochý vrchol s příkrým severním a SZ svahem ve východní části Krkonošského podhůří. Leží zhruba 9 km jižně od Trutnova a 1 km jižně od Hajnice. Přibližně 470 m od vrcholu směrem k západu stojí v nadmořské výšce 609 m anténní stožár. Na jihozápadní části vrcholové plošiny se rozprostírá osada \"U Liščí hory\" (součást Hajnice) s mnoha roubenými chalupami typickými pro tuto oblast. Hora leží v povodí Běluňky a Drahyně a je zalesněna.\n"}
{"id": "841212", "url": "https://cs.wikipedia.org/wiki?curid=841212", "title": "Alan Wakeman", "text": "Alan Wakeman\n\nAlan Wakeman (* 13. října 1947 Londýn, Anglie) je britský saxofonista.\n\nVe svých čtrnácti letech se začal učit na klarinet; o dva roky později pak na saxofon. V roce 1968 se stal členem kvartetu Paula Lyttona a o dva roky později si sestavil vlastní trio. Rovněž spolupracoval s dalšími hudebníky, jako jsou Graham Collier, Johnny Dankworth, David Essex nebo Mike Westbrook. V roce 1972 stál u zrodu skupiny Gilgamesh, ale ze skupiny odešel ještě před nahrání jejich prvního alba. V roce 1976 byl krátce členem skupiny Soft Machine a podílel se na albu \"Softs\".\n\nJeho bratrancem je klávesista Rick Wakeman, člen skupin Yes a Strawbs.\n"}
{"id": "841222", "url": "https://cs.wikipedia.org/wiki?curid=841222", "title": "Andrew Triggs Hodge", "text": "Andrew Triggs Hodge\n\nAndrew Triggs Hodge, MBE (* 3. března 1979, Aylesbury, Spojené království) je britský veslař. Byl členem posádky čtyřky bez kormidelníka, která na olympijských hrách 2008 a 2012 získala zlatou medaili. Je též mistrem světa z roku 2005 a 2006 na čtyřce bez kormidelníka.\n\n"}
{"id": "841226", "url": "https://cs.wikipedia.org/wiki?curid=841226", "title": "Sklářské muzeum (Kamenický Šenov)", "text": "Sklářské muzeum (Kamenický Šenov)\n\nSklářské muzeum je muzeum věnované historii rytého a broušeného skla v Kamenickém Šenově a okolí. Je členem Asociace muzeí a galerií České republiky, sídlí na ulici Osvobození v Kamenickém Šenově v budově zapsané od roku 2000 jako kulturní památka České republiky.\n\nV roce 1923 bylo založeno městské muzeum spolu s vznikem muzejního spolku. Sbírky byly zprvu uloženy a vystavovány v zdejší sklářské škole, v roce 1927 pak v budově tehdejší radnice.\n\nRoku 1949 byla existence odborného sklářského muzea schválena. Výstavní expozice získalo v budově zrušené rafinérie firmy Conrath & Liebsch proti sklářské škole. Budova pochází z roku 1770 a sloužila i jako přepřahací stanice se zájezdním hostincem.\n\nV letech 1966 až 1991 se stalo pobočkou jabloneckého muzea skla a bižutérie, poté roli zřizovatele převzalo město Kamenický Šenov. Roku 1968 se muzeum přestěhovalo do k tomuto účelu zrekonstruované budovy, kde sídlí dodnes. Budova klasicistního, patricijského slohu patřila dříve obchodním firmám se sklem a byla postavena roku 1789. Je kulturní památkou.\nMuzeum navštívilo 29 793 platících osob, dalších 900 byli hosté. Vybráno na vstupném bylo 74 561 Kčs. Činnost muzea zajišťovala vedoucí a odborná pracovnice, o víkendech vypomáhal důchodce a jedna brigádnice. Přes zimu byly prováděny inventury muzejních předmětů, kterých zde bylo 2955 kusů. Muzeum spolupracuje s místní sklářskou školou (Střední umělecko-průmyslová škola sklářská v Kamenickém Šenově), se státním podnikem Crystalex v Novém Boru, s koncernovým podnikem Lustry, MěnV Kamenický Šenov, Umělecko-průmyslovým muzeem v Praze a dalšími institucemi. V roce 1988 zde byly uspořádány dvě výstavky, rytce Bohuslava Horáčka a sochaře Pavla Wernera. Ve sklepních prostorách byla instalována výstavka manželů Roubíčkových spolu s svítidly z podniku Lustry.\n\nZákladem stálé expozice jsou sbírky Václava Jílka a pobočky vídeňské firmy Lobmeyer, které v letech 1918–1951 budova patřila. Mimo dokumentace zdejšího sklářství jsou zde exponáty rytého a broušeného skla, lustrů a svítidel firmy Lobmeyer.\n\nSbírky byly postupně doplňovány. Jsou zde upravovány i expozice jednorázové, také s využitím prací sklářské školy a zdejších Mezinárodních sympozií rytého skla.\n\nSezonu 2014 muzeum zahájilo otevřením nové expozice výtvarníka Vladimíra Kleina.\n\nBudova muzea je na nedaleko středu města na ulici Osvobození čp. 69, na křižovatce s ulicí Kamenickou. Kolem muzea je vedena cyklotrasa 3056 a zeleně značená trasa pro pěší turisty z nedalekého náměstí T. G. Masaryka, kde je i zastávka autobusů meziměstské dopravy.\n\n"}
{"id": "841228", "url": "https://cs.wikipedia.org/wiki?curid=841228", "title": "Rock Bottom (album)", "text": "Rock Bottom (album)\n\nRock Bottom je druhé studiové album britského hudebníka Roberta Wyatta. Jeho nahrávání probíhalo v různých studiích v první polovině roku 1974. Jeho producentem byl Nick Mason a vyšlo v červenci 1974 u vydavatelství Virgin Records.\n\nAutorem všech skladeb je Robert Wyatt.\n"}
{"id": "841232", "url": "https://cs.wikipedia.org/wiki?curid=841232", "title": "Mistrovství světa v silniční cyklistice 2012", "text": "Mistrovství světa v silniční cyklistice 2012\n\nMistrovství světa v silniční cyklistice 2012 bylo 79. světovým šampionátem v silniční cyklistice. Mistrovství probíhalo od 15. do 23. září 2012 v jižní části provincie Limburg v Nizozemsku.\n\nČasy jsou uvedeny v místním letním čase UTC+2.\n"}
{"id": "841235", "url": "https://cs.wikipedia.org/wiki?curid=841235", "title": "Perec Goldstein", "text": "Perec Goldstein\n\nPerec Goldstein (: פרץ גולדשטיין, rodným jménem Ferenc Goldstein; 4. července 1923 – 1. března 1945) byl židovský voják a příslušník protinacistického odboje, který se během druhé světové války zúčastnil v řadách Britské armády výsadku v Jugoslávii. Následně překročil hranici s Maďarskem s cílem pomoci maďarským židům. Byl však chycen, vězněn, mučen a nakonec zavražděn v koncentračním táboře Oranienburg.\n\nNarodil se v rumunském městě Kluž (dříve uherský \"Kolozsvár\") a dostalo se mu religiózně-sionistického a všeobecného vzdělání. Jako mladík byl aktivní v mládežnickém sionistickém hnutí ha-Bonim. V roce 1940 podnikl aliju do britské mandátní Palestiny, kde se usadil v kibucu Ma'agan. V prosinci 1942 se přihlásil do úderných jednotek Palmach. Později se přihlásil na tajnou misi v Evropě, při níž měli židovští výsadkáři seskočit za nepřátelskými liniemi. V rámci přípravy podstoupil výsadkářský výcvik v kibucu Ramat David.\n\nV polovině dubna 1944 seskočil s Jo'elem Palgim, Chanou Seneš a Re'uvenem Dafnim nad Jugoslávií a o dva měsíce později překročil s Palgim hranici s Maďarskem. Následně se jim podařilo dostat do Budapešti, kde se setkali s Rudolfem Kastnerem, který s nacisty vyjednával propuštění židů na svobodu výměnou za peníze a cennosti. Kastner dvojici doporučil, aby se šla sama přihlásit na gestapo, coby zástupci jišuvu, kteří přijeli vyjednat dohodu s nacistickým Německem. Němcům se však podařilo najít části britské vysílačky a příběhu neuvěřili. Oba muže poté vyslýchali a krutě mučili. S ohledem na postup Rudé armády byli posláni vlakem do Německa. Pokusili se o útěk, ten se však zdařil jen Palgimu. Perec tak byl 8. prosince 1944 dovezen do koncentračního tábora Oranienburg, kde byl 1. března 1945 zavražděn.\n\n29. července 1954 byl v kibucu Ma'agan odhalen památník věnovaný památce Perece Goldsteina a 28. listopadu téhož roku byl odhalen Goldsteinův symbolický náhrobek na národním hřbitově na Herzlově hoře v Jeruzalémě. Nachází se ve zvláštní sekci věnované sedmi židovským výsadkářům, kteří padli za druhé světové války za nepřátelskými liniemi.\n"}
{"id": "841237", "url": "https://cs.wikipedia.org/wiki?curid=841237", "title": "Jakovlev Jak-130", "text": "Jakovlev Jak-130\n\nJakovlev Jak-130 (kód NATO \"Mitten\") je dvoumotorový podzvukový pokročilý cvičný a lehký bojový letoun páté generace, vyráběný ruskou společností Jakovlev. Konstrukce letounu původně vznikala jako joint venture společností Aermacchi a Jakovlev. Po ukončení společného vývoje vznikly dvě vizuálně příbuzné konstrukce. Italský stroj nese označení Alenia Aermacchi M-346 Master.\n\nSpolečný vývoj cvičného letadla firem Jakovlev a Aermacchi začal roku 1993. V roce 1996 poprvé vzlétl technologický demonstrátor Yak/AEM-130D. Spolupráce obou firem ovšem roku 1999 skončila a jejich cvičná letadla byla nadále vyvíjena odděleně.\n\nJak-130 v roce 2002 zvítězil nad konkurentem MiG-AT v soutěži ruského letectva na nový pokročilý cvičný letoun, který nahradí československé konstrukce Aero L-29 a L-39. Ve stejném roce byla objednána sériová výroba prvních 12 kusů. Sériová výroba probíhá od roku 2004. Do služby byl typ zařazen v červenci 2009, přičemž byl rovněž předveden na moskevském veletrhu MAKS 2009.\n\n\n\n\n\n"}
{"id": "841239", "url": "https://cs.wikipedia.org/wiki?curid=841239", "title": "The Confessions of Dr. Dream and Other Stories", "text": "The Confessions of Dr. Dream and Other Stories\n\nThe Confessions of Dr. Dream and Other Stories je páté sólové studiové album britského kytaristy Kevina Ayerse. Jeho nahrávání probíhalo ve studiích AIR a Ramport Studios v Londýně od února do března roku 1974. Album produkoval Rupert Hine a vyšlo v květnu 1974 u vydavatelství Island Records.\n\nAutorem všech skladeb je Kevin Ayers\n"}
{"id": "841240", "url": "https://cs.wikipedia.org/wiki?curid=841240", "title": "Component Object Model", "text": "Component Object Model\n\nComponent Object Model (COM) je platformově nezávislý, distribuovaný, objektově orientovaný systém pro vytváření binárních softwarových komponent, které jsou schopny spolupracovat. Byl uveden společností Microsoft v roce 1993. COM je systém, na kterém jsou postaveny technologie OLE, OLE Automation, ActiveX, COM+ a DCOM.\n\nVšechna rozhraní COM komponent jsou odvozena od základního rozhraní IUnknown.\n"}
{"id": "841242", "url": "https://cs.wikipedia.org/wiki?curid=841242", "title": "Seznam prezidentských vet Václava Klause", "text": "Seznam prezidentských vet Václava Klause\n\nPrezidentské veto je v právním řádu České republiky jednou z absolutních pravomocí prezidenta republiky, která vyplývá z článku 50 Ústavy ČR. Prezident má možnost s odůvodněním vrátit zákon schválený parlamentem zpět k novému projednání (suspenzivní veto). Poslanecká sněmovna může setrvat na původním návrhu zákona a přehlasovat prezidentské veto nadpoloviční většinou všech poslanců.\nDruhým prezidentem v historii samostatné České republiky byl Václav Klaus. Toto je chronologicky řazený seznam zákonů vrácených prezidentem Václavem Klausem během jeho dvou funkčních období od 7. března 2003 do 7. března 2013.\n\nNež nastoupil do úřadu, kritizoval svého předchůdce Václava Havla za nadměrné či nadbytečné vetování zákonů. Ten během svého 10letého působení v úřadu použil právo prezidentského veta 24krát. Stejný počet zákonů pak Václav Klaus vetoval za své první tři roky a tři měsíce v úřadu. \nRok před koncem svého druhého funkčního období dosáhl dvojnásobného množství. V minulosti své hojné využívání práva veta vysvětloval např. překotným přijímáním nových nekvalitních zákonů zejména v období vlády Jiřího Paroubka. \nV závěrečném období vykonávání svého úřadu byl kritizován některými politiky z řad vládní koalice za to, že vetováním přispívá k nestabilitě vlády.\n\nPoslanecká sněmovna zahájila činnost na své ustavující schůzi 9. července 2002. Levicové strany ve volbách získaly pohodlnou většinu; tři po sobě jdoucí vlády sociálně demokratických premiérů však byly sestaveny v těsně většinových „středových“ koalicích s KDU-ČSL a US-DEU. Václav Klaus nastoupil do svého úřadu v prvním roce vlády Vladimíra Špidly. 7. března 2003 na společné schůzi Poslanecké sněmovny a Senátu složil prezidentský slib. V následujícím období využil své právo veta celkem 29krát, převážně za vlády Jiřího Paroubka.\n\nPoslanecká sněmovna zahájila činnost na své ustavující schůzi 27. června 2006. Ve sněmovně byly silněji zastoupeny dvě hlavní velké strany: ČSSD a vítězná ODS, získat vládní většinu však nebylo jednoduché. Po prvním pokusu občansko-demokratického premiéra Mirka Topolánka o sestavení menšinové vlády, která však nezískala důvěru sněmovny, následoval jeho druhý, úspěšný pokus s koaliční vládou ODS, KDU-ČSL a Strany zelených. Ani tato vláda nedisponovala silnou většinou a po vyslovení nedůvěry v březnu 2009 nastoupila přechodná „úřednická“ vláda Jana Fischera. V průběhu druhé Topolánkovy vlády, v únoru 2008 byl Václav Klaus zvolen prezidentem na další pětileté funkční období. Do té doby nevyužil svého práva veta ani jednou, poté celkem 17krát, zejména během Fischerovy vlády.\n\nPoslanecká sněmovna zahájila činnost na své ustavující schůzi 22. června 2010. I když se vítěznou stranou stala ČSSD s 56 poslaneckými mandáty, premiér Petr Nečas (ODS) sestavil zpočátku relativně silnou většinovou koaliční vládu s TOP 09 a Věcmi veřejnými. Později, po rozštěpení Věcí veřejných tuto stranu ve vládě vystřídala jedna z jejích frakcí, nově založená strana LIDEM. Vládní většina ve sněmovně se stala velmi křehkou a Václav Klaus byl z řad koalice příležitostně obviňován, že vetováním zákonů ještě napomáhá k nestabilitě vlády. V 6. volebním období sněmovny Váslav Klaus použil své právo veta 11krát, naposledy 19. listopadu 2012. Dne 7. března 2013 mu vypršel mandát; následující den do úřadu prezidenta nastoupil v lednu 2013 zvolený Miloš Zeman.\n\n"}
{"id": "841253", "url": "https://cs.wikipedia.org/wiki?curid=841253", "title": "Wakeman", "text": "Wakeman\n\nWakeman může znamenat:\n\n\n"}
{"id": "841257", "url": "https://cs.wikipedia.org/wiki?curid=841257", "title": "Ian McDonald", "text": "Ian McDonald\n\nIan McDonald může být:\n\n\nIan MacDonald může být:\n"}
{"id": "841260", "url": "https://cs.wikipedia.org/wiki?curid=841260", "title": "Bill MacCormick", "text": "Bill MacCormick\n\nBill MacCormick (* 1951 Londýn, Anglie) je britský baskytarista a zpěvák. Byl členem skupiny Quiet Sun, se kterou vydal album \"Mainstream\" (1974). Se skupinou Matching Mole nahrál obě její alba s názvy \"Matching Mole\" a \"Little Red Record\" (obě 1972). Později hrál se skupinami 801 a Random Hold. Svou kariéru ukončil v roce 1981. Rovněž spolupracoval s Brianem Eno na albech \"Here Come the Warm Jets\" (1973), \"Before and After Science\" (1977) a \"Music for Films\" (1978). Hrál též na sólovém albu Roberta Wyatta s názvem \"Ruth Is Stranger Than Richard\". Jeho bratrem je hudební kritik Ian MacCormick, který je znám pod pseudonymem Ian MacDonald.\n"}
{"id": "841262", "url": "https://cs.wikipedia.org/wiki?curid=841262", "title": "Jean-Claude Turcotte", "text": "Jean-Claude Turcotte\n\nJean-Claude kardinál Turcotte (26. června 1936 Montréal - 8. dubna 2015, Montréal) byl kanadský římskokatolický kněz, arcibiskup Montrealu, kardinál.\n\nStudoval v kněžském semináři v Montrealu, kněžské svěcení přijal 24. května 1959. Působil jako duchovní v arcidiecézi Montreal, v letech 1964 - 1965 si doplnil studia ve francouzském Lille. Po návratu do Montrealu se věnoval duchovní práci v dělnických centrech, staral se také o formaci seminaristů ke kněžství. Byl kanovníkem katedrální kapituly v Montrealu a od září 1981 generálním vikářem arcidiecéze.\n\nV dubnu 1982 byl jmenován pomocným biskupem arcidiecéze Montreal, biskupské svěcení přijal 29. června 1982, světitelem byl tehdejší arcibiskup Montrealu a pozdější kardinál Paul Grégoire. O necelých osm let později, 17. března 1990, nahradil kardinála Grégoira (který mezitím dovršil kanonický věk) na arcibiskupském stolci.\n\nKardinálem ho jmenoval papež Jan Pavel II. 26. listopadu 1994. Dne 20. března 2012 přijal papež Benedikt XVI. jeho rezignaci na funkci arcibiskupa. Jeho nástupcem se stal arcibiskup Christian Lépine.\n\nZemřel 8. dubna 2015 v Montréalu.\n\n\n\n"}
{"id": "841264", "url": "https://cs.wikipedia.org/wiki?curid=841264", "title": "Perfect", "text": "Perfect\n\nPerfect nůže být:\n\n"}
{"id": "841274", "url": "https://cs.wikipedia.org/wiki?curid=841274", "title": "Tarimské mumie", "text": "Tarimské mumie\n\nTarimské mumie jsou mumifikovaná těla lidí evropského antropologického typu, datovaná do rozmezí od 18. století př. n. l. do 2. století n. l., jež se dochovala v suchých podmínkách pouště Taklamakan poblíž Loulanu, Turfanu a v některých dalších oblastech Tarimské pánve v Ujgurské autonomní oblasti Sin-ťiang v Číně.\n\nNejstarší mumie lze datovat do 18. století př. n. l., tedy do doby bronzové, nejmladší pak do 2. století n. l. Výjimečné jsou na nich dlouhé, do copů zapletené vlasy rezavého nebo světle rusého odstínu. Dobře jsou zachovány též textilie – plstěné pláště s kostkovaným vzorem.\n\nMumie mají zřetelně evropské rysy. Testy DNA prokázaly, že mumie mají haplotyp charakteristický pro západní Eurasii v oblasti Ukrajiny.\n\nKraniometrické údaje svědčí o antropologické podobě tarimských mumií s nositeli afanasjevské a andronovské kultury jižní Sibiře, kteří se řadí k Indoevropanům.\n\nNálezy tarimských mumií počátkem 20. století při expedicích Aurela Steina a Svena Hedina vyprovokovaly u vědecké veřejnosti debaty o tom, jakým jazykem tito lidé hovořili. Nejčastěji je přijímán názor o jejich ztotožnění s Tochary, nositeli tocharského jazyka.\n\nZnačné rozšíření Indoevropanů v prostoru Centrální Asie v období před 3000 tisíci let dokládají nálezy pazyrykské a taškytské kultury, jež se řadí ke skýthskému okruhu, i některé písemné prameny. Např. Plinius Starší uvádí, že cejlonské poselstvo, jež přišlo ke dvoru římského císaře Claudia, popisovalo obyvatele západní Číny jako lidi «nadstředního vzrůstu, s vlasy barvy lnu a modrýma očima».\n\nJako „Loulanská krasavice“ byla označena jedna z nejstarších mumií. Jde o mladou ženu evropské rasy, vysokého vzrůstu (180 cm) a s pletenci rusých vlasů, jež byla nalezena roku 1980 nedaleko Loulanu. Stáří mumie se odhaduje na 3 800 let. Spolu s „Loulanskou krasavicí“ byl nalezen pohřeb asi 50letého muže s vlasy zapletenými ve dva copy a tříměsíčního dítěte s „lahvičkou“ z kravského rohu a dudlíkem z ovčího vemene. Nalezeny byly i síto, vlněná pokrývka hlavy, podšité mokasíny a tkaná taška se zrny pšenice, ležící při pravém rameni ženy. Předpokládá se, že pohřbení žili ve společnosti usedlých zemědělců afanasjevské kultury či Tocharů.\n\n"}
{"id": "841282", "url": "https://cs.wikipedia.org/wiki?curid=841282", "title": "Rally Bohemia 2008", "text": "Rally Bohemia 2008\n\nRally Bohemia 2008 (XXXV. Rally Bohemia) byla sedmým podnikem MMČR 2008 a zároveň šestým podnikem FIA Evropského poháru Central.\n\nJezdci se v rámci seznamovacích jízd dostali na trať poprvé ve středu 2. července. Soutěž se konala od pátku 4. července do soboty 5. července, zúčastnilo se jí 74 posádek, dokončilo 31.\n\nŠesté vítězství na Bohemii si zajistil Roman Kresta navigovaný Petrem Grossem, pro toho to bylo vítězství druhé. Kresta na Lanceru Evo IX vyhrál s přehledem poté, co pořadím jezdců za ním dramaticky zamíchaly poslední dvě rychlostní zkoušky (RZ13 „Sychrov“ a RZ14 „Navarov“). Václav Pech, odstoupil z průběžně druhého místa poté, co mu praskl hnací hřídel. Za Krestu se tak dostal Roman Odložilík, ale ztratil cenný čas likvidací požáru unikajícího oleje a na poslední RZ musel odstoupit kvůli porouchanému řízení. Jaroslava Orsáka ztratil šanci na celkové umístění na stupních vítězů, když mu na jeho Lanceru Evo IX praskla poloosa a dostal se i mimo trať.\n\nZa Krestou se umístil Pavel Valoušek se Zdeňkem Hrůzou. Na třetí příčku dosáhla dvojice Jaromír Tarabus/Daniel Trunkát na Fiatu Abarth Grande Punto S2000. První místo ve skupině A (deváté celkově) pro sebe získali Jan Šlehofer a Zbyněk Soběhart s Fiatem Punto S1600.\n\n"}
{"id": "841285", "url": "https://cs.wikipedia.org/wiki?curid=841285", "title": "Ples obětí", "text": "Ples obětí\n\nPles obětí (francouzsky \"Bal des victimes\") byl pravidelný ples, který se konal v Paříži po skončení období jakobínské Hrůzovlády. Účastnili se ho blízcí příbuzní popravených gilotinou během Velké francouzské revoluce. Konal se v paláci Thellusson v ulici \"Rue de Provence\" v 9. obvodu.\n\nPlesy se začaly konat po pádu a popravě Maximiliena Robespierra (28. července 1794). První ples se konal na počátku roku 1795.\n\nPlesy organizovali převážně mladí lidé, jejichž rodiče nebo příbuzní byli gilotinováni, a majetek zabavený za revoluce jim byl opět vrácen.\n\nSpolečným znakem plesů bylo, že sloužily jako katarze pro emocionální vyjádření příbuzných po popravených a s ohledem na sociální otřesy spojené s revolucí.\n\nÚčastníci na sobě měli smuteční šaty nebo obleky se smuteční stužkou na rukávu. Některé ženy nosily šaty ve stylu antického Řecka a Říma a chodily na boso. Někteří účastníci nosili i velmi krátce ostříhané vlasy jako odsouzenci před popravou nebo měli červenou stuhu či nit kolem krku v místě, kde symbolicky ostří gilotiny oddělovalo hlavu od těla.\n"}
{"id": "841286", "url": "https://cs.wikipedia.org/wiki?curid=841286", "title": "Hôtel Thellusson", "text": "Hôtel Thellusson\n\nHôtel Thellusson byl městský palác v Paříži. Nacházel se v ulici \"Rue de Provence\" v 9. obvodu.\n\nPalác se nacházel na adrese \"Rue de Provence\" č. 30 se zahradou mezi ulicemi \"Rue de Provence\" a \"Rue de la Victoire\". Palác postavil v roce 1778 architekt Claude-Nicolas Ledoux (1736–1806) pro Marii Jeanne Girardot de Vermenoux (1736-1781), vdovu po ženevském bankéři Georgesovi Tobie de Thellusson (1728–1776).\n\nPo její smrti roku 1781 nechal její syn Jean-Isaac de Thellusson de Sorcy (1764–1828) palác rozšířit. Protože byla rodina švýcarské národnosti, byl jí palác za Velké francouzské revoluce ponechán, ale využívat ho mohla opět až od roku 1797. Po Thermidorském převratu se v paláci konal tzv. ples obětí pro ty, jejichž blízcí byli v období Hrůzovlády gilotinováni.\n\nJean-Isaac prodal palác v roce 1802 princovi Joachimu Muratovi, který ho roku 1807 vyměnil s Napoleonem za Elysejský palác a milión franků. Napoleon Bonaparte poté nabídl palác jako sídlo velvyslanectví carovi Alexandrovi I., který zde pobýval v roce 1818.\n\nPalác byl zbořen v roce 1826, když byla ulice \"Rue Laffitte\" prodloužena až k ulici \"Rue de la Victoire\".\n"}
{"id": "841287", "url": "https://cs.wikipedia.org/wiki?curid=841287", "title": "China Open (tenis) 2012 – ženy", "text": "China Open (tenis) 2012 – ženy\n\nTenisový turnaj WTA China Open 2012 se konal ve dnech 1. až 7. října v Pekingu, hlavním městě Čínské lidové republiky. Hrálo se v Zeleném olympijském tenisovém centru na otevřených dvorcích s tvrdým povrchem. Turnaj se řadil do kategorie WTA Premier Mandatory, po grandslamu druhé nejvyšší na okruhu. Odměny činily 4 828 050 dolarů.\n\nObhájkyně singlové titulu Polka Agnieszka Radwańská vypadla ve čtvrtfinále s čínskou hráčkou Li Na. Soutěž dvouhry vyhrála běloruská světová jednička Viktoria Azarenková, která ve finále porazila druhou tenistku světa Marii Šarapovovou z Ruska po hladkém dvousetovém průběhu 6–3, 6–1 a na žebříčku si upevnila první pozici. Deblový titul získala třetí nasazená ruská dvojice Jekatěrina Makarovová a Jelena Vesninová, která ve finále přehrála španělsko-indický pár turnajových pětek Nurie Llagosterové Vivesové a Sanie Mirzové po setech 7–5 a 7–5.\n\n\nSemifinalistky z předchozího tokijského turnaje Toray Pan Pacific Open obdržely automaticky volný los do druhého kola.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\nČtyři nejvýše nasazené páry měly v prvním kole volný los.\n\n"}
{"id": "841292", "url": "https://cs.wikipedia.org/wiki?curid=841292", "title": "ETH Domain", "text": "ETH Domain\n\nETH Domain je spojení švýcarských státních institucí univerzitního výzkumu.\n\nETH Domain se primárně sestává z těchto šesti institucí a několika dalších kompetečních center.\n\n\n"}
{"id": "841295", "url": "https://cs.wikipedia.org/wiki?curid=841295", "title": "Galerie moderního umění v Hradci Králové", "text": "Galerie moderního umění v Hradci Králové\n\nGalerie moderního umění v Hradci Králové je příspěvková organizace Královéhradeckého kraje. Sídlí v secesní budově postavené jako záložna Osvaldem Polívkou v roce 1912. Budova se vstupem hlídaným sochami Obchodu a Úrody od Ladislava Jana Šalouna a v interiérech zdobená dobovými vitrážemi je umístěna na Velkém náměstí 139/140 naproti baroknímu kostelu a Gočárovu schodišti Na Kropáčce.\n\nSbírkou, která bezprostředně umožnila uvažovat o založení galerie v krajském městě, byl odkaz biskupa Josefa Doubravy. Biskup věnoval městu svou poslední vůlí v roce 1919 osobní kolekci uměleckých děl s obrazy Františka Ženíška, Vojtěcha Bartoňka, Antona Waldhausera, Františka Urbana, Stanislava Lolka, Jana Nowopackého, Františka Sequense, Antonína Slavíčka, Františka Kavána, Beneše Knüpfera, lepty Maxe Švabinského aj. Odkaz byl realizován roku 1921.\n\nSbírku dále rozšiřovali různí donátoři, včetně České spořitelny, která kromě Portrétu paní Sch. od Rudolfa Kremličky zakoupila rozměrné Křížové procesí I. F. Repina, dnes zapůjčené do sbírky ruského malířství Galerie výtvarného umění v Náchodě.\n\nSouběžně s intenzivní meziválečnou sbírkovou činnosti byla plánována nová stavba galerie na nábřeží souběžně s Kotěrovým muzeem. Elegantní funkcionalistická budova od Josefa Gočára měla být součástí zamýšlené „muzeální“ čtvrti, kterou doplnila stavba filharmonie, moderních lázní a sportovních prostor. Vzhledem ke krizi projekt galerie nebyl realizován a sbírky byly prezentovány prostřednictvím výstav v sálech Radnice na Velkém náměstí.\n\nTěsně před koncem roku 1953 byla založena Krajská galerie jako instituce a sbírky do té doby uložené v muzeu jí byly převedeny. Hradec Králové nedisponoval budovou vhodnou pro výstavní účely a tak byla galerie v počátečním období umístěna na zámku v Rychnově nad Kněžnou. Pro veřejnost byla otevřena dne 31. října 1954. První ředitelkou byla jmenována malířka Božena Hliněnská-Kuhnová (1953–1955). Od roku 1956 do 1963 vedl galerii historik umění Jan Baleka. Od 1. října 1959 byla galerie sloučena s muzeem a památkovým střediskem do instituce nazvané Krajský vlastivědný ústav, ale hned 1. ledna 1960 se všechny tři typy paměťových institucí znovu osamostatnily. Galerie od 1. ledna 1960 fungovala pod názvem Oblastní galerie v Hradci Králové se sídlem v Rychnově nad Kněžnou, zřizovalo ji město Hradec Králové.\n\nV listopadu roku 1962 byly městem pronajaty sály biskupského paláce na Velkém náměstí 35 a sbírky sem byly postupně přestěhovány. Od 1.4.1963 galerii zřizoval Východočeský krajský národní výbor a změnil se její název na Krajská galerie v Hradci Králové. Stálá expozice byla v biskupské rezidenci zpřístupněna 30. června 1963.\n\nOd roku 1963 vedl galerii na pozici ředitele až do roku 1997 PhDr. Josef Sůva. V této době byly sbírky fakticky vybudovány jako příběh moderního umění od počátku 20. století až do současnosti. V rozšiřování kvalitních sbírek galerie pokračovala i za normalizace. Po roce 1989 galerie opustila prostory biskupské rezidence a získala do užívání budovu bývalé záložny, které byla upravena pro právě zrušené Muzeum revolučních tradic. V letech 1997-2018 vedl galerii PhDr. Tomáš Rybička, za jehož působení se uskutečnila rozsáhlá rekonstrukce podle projektu ateliéru 3Q Project Ing.Arch. Pavla Tušla, která v interiérech částečně navrátila původní stav z roku 1912 a zároveň přizpůsobila stavbu její nové funkční náplni – sbírkové a výstavní činnosti. Rekonstrukce probíhala v letech 2014-2016.\n\n1.4.2019 se funkce ředitele Galerie moderního umění ujme MgA. František Zachoval.\n\n\nGalerie je téměř jediná sbírka na našem území, jejíž depozitáře nezabírá balast socialistického realismu, povinných nákupů a ministerských převodů. Během působení Josefa Sůvy na ředitelském postu galerie vytvořila ucelenou sbírku českého kubismu, speciálně s ohledem na dílo Bohumila Kubišty, rodáka z nedalekých Vlčkovic. Ve sbírkách je bohatě zastoupeno také umění českého surrealismu od 20. do 70. let dvacátého století. Galerie se pod vedením Dr. Sůvy specializovala na díla oficiálními dějinami opomíjených outsiderů – Josefa Váchala, Karla Šlengera, Ladislava Zívra. Ale sbírka má kvalitně zastoupeno i dílo Emila Filly, Mikuláše Medka, Františka Muziky, Zdeňka Sklenáře, Kamila Lhotáka, Františka Hudečka.\n\nSbírky galerie jsou zveřejněny online v systému Citem tzv. Promus.\n\nVe dvou patrech rekonstruované budovy jsou vystavena mistrovská díla českého umění od konce 19. století do roku 2009. Kromě tradičního chronologického řazení jsou do expozice vsunuty čtyři tematické celky věnované proměnám tradičních malířských témat - Tvář, Figura, Krajina a Zátiší.\n\nVe třetím patře, kde expozice začíná, naleznou návštěvníci soubor českého symbolismu, secese, zlatého věku české krajinomalby a kubismu. Naleznete zde mj. díla Jana Preislera, Antonína Hudečka, Františka Kavána a především Josefa Váchala. V sále věnovaném kubismu pak obrazy Emila Filly, Bohumila Kubišty nebo Josefa Čapka. Na prvotní vzmach avantgardního umění navazuje poměrně rozsáhlý soubor krajinomaleb od Václava Špály, Jana Trampoty, Václava Rabase ad. Kromě toho jsou zde vystavena díla členů skupiny Ho-Ho-Ko-Ko a zátiší Františka Muziky.\n\nOd sociálních tendencí se návštěvník dostane až k surrealismu. Gobi od Toyen, Z Českého ráje Jindřicha Štyrského či Schovej se, válko! od Aloise Wachsmana právem patří mezi klenoty královéhradecké sbírky. Zajímavý je také soubor obrazů Václava Tikala.\n\nDruhé patro návštěvníka provede poválečným uměním od Skupiny 42 až do současnosti. V rychlém sledu procházíme obrazy a plastiky českého imaginativního umění, informelu a pop-artu. Naleznete tu díla mj. Františka Grosse, Františka Hudečka, Kamila Lhotáka, Ladislava Zívra, Zdeňka Sklenáře, Františka Muziky, Mikuláše Medka, Roberta Piesena, Karla Nepraše, Aleše Veselého, Aleše Lamra, nebo Milana Grygara a Vladimíra Fuky. Na tuto vskutku reprezentativní přehlídku tendencí let šedesátých navazuje hutný výběr z dění v normalizačních letech: nová figurace, hyperrealismus, expresivními umělci až k postmoderně generace let 80., již se příběh uzavírá. Setkáte se zde s díly: Pavla Nešlehy, Bedřicha Dlouhého, Michaela Rittsteina, Jiřího Sopka, Václava Boštíka, Vladimíra Kokolii, Zdeňka Sýkory, Tomáše Císařovského i Jiřího Kovandy.\n\nV hlavních výstavních sálech galerie v přízemí se odehrávají monografické, tematické i skupinové výstavy, které musí obstát ve zdobeném secesním interiéru bývalé záložny. Někteří autoři svou instalací přímo na interiéry reagovali: Miloš Šejn, Irena Jůzová, Jana Matějková-Middleton.\n\nGalerie po roce 2000 dává každoročně prostor tematické výstavě, která přibližuje nejrůznější podoby domácí vizuální scény.\n\n\n\n\n\nGalerie moderního umění má bohatou publikační činnost, ke každé výstavě vycházejí katalogy různých formátů, články o činnosti a výzkumu uveřejňují odborná periodika (Ateliér) či sborníky (Královéhradecko).\n\n\n"}
{"id": "841297", "url": "https://cs.wikipedia.org/wiki?curid=841297", "title": "Fiction (hudební skupina)", "text": "Fiction (hudební skupina)\n\nFiction byla česká hudební skupina. Skupinu založil Milan Hlavsa po rozpadu jeho předchozí skupiny Půlnoc. Vznikla v létě 1994 a své první album s názvem \"Fiction\" vydala na podzim téhož roku. Druhé album s názvem \"Neverending Party\" vyšlo v prosinci 1995 a obsahuje přejaté skladby od skupiny The Velvet Underground. Třetí album s názvem \"Noc a den\" vyšlo v listopadu 1996. Následně se skupina postupně vytratila z hudební scény a Hlavsa se stal členem obnovených The Plastic People of the Universe. V odlišné sestavě byla skupina v roce 2012 jednorázově obnovena.\n"}
{"id": "841298", "url": "https://cs.wikipedia.org/wiki?curid=841298", "title": "Whovian", "text": "Whovian\n\nWhovian je anglické pojmenování (nejčastěji používané americkým tiskem) pro vytrvalé fanoušky britského seriálu Doctor Who (Pán času).\n\nToto označení vzniklo v 80. letech, kdy americký fanklub seriálu (Dwifca) založil \"Whovian Times\" jako internetový zdroj informací. Nejprve s portálem spolupracovali převážně fanoušci z Británie a USA, postupně se však začali přidávat lidé z ostatních koutů světa. Poprvé (kromě Whovian Times) se název „Whovian“ objevil v roce 1988, v 19. vydání časopisu \"Carrot Comics\". \n\nWhovian by se dal definovat jako člověk, který v každé situaci hledá spojitost se seriálem a na co může, odpovídá hláškami jeho postav.\n\n"}
{"id": "841302", "url": "https://cs.wikipedia.org/wiki?curid=841302", "title": "Ut queant laxis", "text": "Ut queant laxis\n\nUt queant laxis neboli Hymnus in Ioannem, hymnus ke svatému Janu Křtiteli, jsou verše k uctění Jana Křtitele napsané v horatiovské sapfické formě langobardským historikem Pavlem Jáhnem v 8. století. První slabika každého hemistichu (půlřádku verše) je zároveň první slabikou následné noty. Užití \"Ut queant laxis\" k pojmenování tónů je připisováno Guidovi z Arezza z 11. století, který vytvořil nový systém hudebního zápisu a pojmenoval prvních šest tónů. Později v 18. století přibyla ještě slabika \"si\".\n\nMelodie: \nHudební původ hymnu není příliš jasný, avšak melodie je společná pro dřívější úpravu Horatiovy Fyllidovy ódy z 11. století (4.11) zaznamenané v Montpellierském manuskriptu H425. V této melodii, každý z prvních šesti hudebních frází každé stanzy hymnu, začíná na následující vyšší notě hexachordu, která odpovídá tónu navrženému Guidem z Arezza. Výjimku tvoří jen poslední řádek \"Sancte Iohannes\", který je jen dodatkem ke třem Sapfickým jedenáctihláskám. Je možné, že hudbu vytvořil sám Guido z Arezza, nebo jde pouze o využití starší melodie.\nPodle římského ritu se hymnus zpívá v Boží liturgii 24. června, o svátku narození Jana Křtitele. Celý hymnus je rozdělen do tří částí s \"Ut queant laxis\" zpívaným o Nešporách, \"Antra deserti\" zpívaným o Jitřní, \"O nimis felix\" zpívaným o Laudech, a Doxologie přidané po prvních dvou částech.\n\nPrvní stanza je:\n\nText můžeme přeložit jako: \"Aby mohli služebníci tvoji volným hlasem rozezvučet zázrak díla tvého, očisti vinu z našich poskvrněných rtů, ó svatý Jene.\" V českém básnickém překladu Václava Renče, který v liturgii používá dominikánský řád, zní první sloka takto: \"Aby tvé slavné činy, svatý Jene, / sluhové tvoji mohli srdcem volným / radostně hlásat, nám rty poskvrněné / očisti od vin.\"\n\n\"Ut\" je dnes v solmizaci povětšinou nahrazován slabikou \"Do\", kvůli vokálu na druhém místě, a k poctě italského teoretika Giovanniho Battisty Doniho..\n\n\n"}
{"id": "841304", "url": "https://cs.wikipedia.org/wiki?curid=841304", "title": "Plebiscit na Těšínsku", "text": "Plebiscit na Těšínsku\n\nPlebiscit na Těšínsku (polsky \"Plebiscyt na Śląsku Cieszyńskim\") byl plebiscit, který se měl konat na Těšínsku v rámci československo-polského sporu o Těšínsko. Poprvé se měl konat po skončení první světové války, v roce 1920. Podruhé v souvislosti s Mnichovskou dohodou, v roce 1938. Ani v jednom případě se však neuskutečnil.\n\nPo skončení první světové války vznikl mezi Československem a Polskem spor o Těšínsko. Tento spor měl být řešen za pomoci plebiscitu. Československo stálo původně na argumentu tzv. historického práva a plebiscit odmítalo. Posléze však konání plebiscitu přijalo, aby odvrátilo pro sebe nepříznivé rozdělení Těšínska podél tzv. Tissiho linie. Poté, co se ukázalo, že většina těšínského obyvatelstva by pravděpodobně hlasovala proti připojení k Polsku, Polsko plebiscit bojkotovalo a obě strany nakonec přijaly řešení územního sporu mezinárodní arbitráží.\n\nV souvislosti s Mnichovskou krizí Polsko vyzvalo Československo k vydání východní části československého Těšínska a zformovalo u vzájemných hranic na Těšínsku armádní skupinu. V následující vzájemné výměně dopisů Polsko požadovalo okupaci sporného území polskou armádou a následné provedení plebiscitu na tomto území. Československo okamžitou okupaci odmítlo a následovalo 12 hodinové polské ultimátum o okamžitém vyklizení sporného území, které Československo v bezvýchodné situaci přijalo. Ke konání plebiscitu nedošlo.\n\nTěšínsko bylo od roku 1327 (přijetí lenního vztahu těšínského knížete k českému králi), resp. 1339 (uzavření Trenčínské smlouvy) bez přerušení součástí zemí Koruny české. Jako jejich součást se následně stalo i součástí Rakousko-Uherska. Po smrti poslední těšínské kněžny Alžběty Lukrécie v roce 1653 se Těšínské knížectví stalo jako odumřelé léno Koruny české majetkem Habsburků, kteří byli od roku 1526 i českými králi. Na počátku 20. století v oblasti žili Češi, Poláci, Němci a Židé. Významná část obyvatelstva nebyla národnostně vyhraněná a uvědomovala si pouze svou regionální slezskou příslušnost (Šlonzáci). V důsledku industrializace na Těšínsko přicházeli početní přistěhovalci, zejména z polské Haliče (v roce 1910 až 12 % obyvatelstva Těšínska). V posledním rakouském sčítání lidu v roce 1910 (jehož výsledky zpochybňovali jak Češi, tak Poláci) uvedla nadpoloviční většina obyvatel Těšínska jako svoji obcovací řeč (tzv. \"Umgangssprache\") polštinu, do této skupiny však byli zařazeni i Šlonzáci (hovořící do dnešní doby používaným těšínským nářečím), kteří měli přátelské vztahy s Němci a orientovali se ostře protipolsky.\n\nPo skončení první světové války na Těšínsku vznikl český národní výbor a polský národní výbor. Polský výbor prohlásil Těšínsko za součást Polska a vojensky většinu Těšínska v noci z 31. října na 1. listopadu 1918 obsadil. Český výbor prohlásil Těšínsko za součást Československa. Napětí se stupňovalo a snaha uklidnit situaci vedla k uzavření prozatímní dohody o rozdělení Těšínska mezi oba národní výbory. Podle této dohody velká většina Těšínska prozatímně připadla Polsku. Československá vláda a česká veřejnost toto rozdělení vnímaly jako dlouhodobě nepřijatelné. Polská strana byla s tímto rozdělením spokojena.\nNa konec ledna 1919 Polsko naplánovalo konání voleb do polského Sejmu. V rozporu s uzavřenou dohodou se tyto volby měly konat i v Polskem kontrolované části Těšínska, kde též Polsko zahájilo odvody místního obyvatelstva do polské armády. V souvislosti s konáním voleb Polsko v jím kontrolované části Těšínska rozmístilo vojenské jednotky. Československý protest proti konání voleb a vojenským odvodům místního obyvatelstva jako nepřijatelném projevu státní svrchovanosti ve sporném území byl Polskem odmítnut a Československo se rozhodlo pro vojenské řešení sporu. Vypukla sedmidenní válka a početně silnější československá vojska (hlavní polské síly v té době bojovaly na východě v polsko-ukrajinské válce o kontrolu nad východní Haličí) zabrala většinu sporného území. Československý útok se zastavil na nátlak Dohody.\n\nNa jednáních mírové konference v Paříži týkajících se Těšínska československá strana argumentovala především historickým právem a ekonomickou a dopravní nezbytností Těšínska pro Československo. Polská strana argumentovala důvody národnostními, které československá strana odmítala s tím, že je Polsko neuplatňuje v případě svých nároků na Gdaňsk a východní Halič. Pokusy řešit sporné otázky dvoustrannými československo-polskými jednáními nebyly úspěšné.\n\nVe druhé polovině dubna 1919 Polsko navrhlo, aby o československo-polských hranicích na Těšínsku rozhodlo lidové hlasování. Tento postup považovali polští těšínští národovci za přirozené a nepochybné řešení celého sporu. Jejich optimismus však nebyl na polské straně všeobecně sdílen, objevil se i názor, podle kterého jde o nebezpečnou hru s nejasným výsledkem. Počátkem května se však v Polsku všeobecně věřilo, že plebiscit může znamenat řešení pro Polsko výhodné. Československá strana stála na programu historického práva a plebiscit odmítala.\n\nV srpnu 1919 došlo na jednáních mírové konference v Paříži k obratu ve prospěch Polska, československé stanovisko bylo hájeno jen Francií. Jako hranice byla schválena tzv. Tissiho linie, přičleňující zhruba polovinu uhelného revíru a Košicko-bohumínskou dráhu (včetně Bohumína a Třince) Polsku. Za této situace přijala řešení plebiscitem i československá strana, přestože byl v rozporu s argumentem historického práva. Hlavní československý vyjednavač v Paříži, Edvard Beneš, po konzultaci s Josefem Koždoněm a těšínskými Němci, dospěl k závěru, že přijetí plebiscitu bude pro Československo výhodnější, než Tissiho linie jako hranice. 10. září 1919 Edvard Beneš v Paříži na zasedání spojené československo-polské komise navrhl řešení plebiscitem, a to na celém území Těšínska (a na dalších sporných územích, Oravě a Spiši). Tento návrh byl přijat, plebiscit měl mít ale jen informativní charakter.\n\nPo složitých jednáních byly v Paříži dohodnuty zásady konání plebiscitu. Hlasovací právo měl mít každý občan starší 20 let, který měl na Těšínsku domovské právo, nebo tam bydlel k 1. srpnu 1914. Rozhodnutí o plebiscitu a hlasovacích podmínkách bylo formálně sděleno československé a polské vládě 27. září 1919. Polský tisk a veřejnost přijali toto rozhodnutí jako polské vítězství a očekávali další územní zisky. Polský sejm vyjádřil s plebiscitem jednomyslný souhlas. Československo muselo ve vztahu k Těšínsku opustit svůj program historického práva, ale získalo manévrovací prostor v pro sebe krajně nevýhodné situaci.\n\nPůvodní představy byly, že se plebiscit uskuteční do tří měsíců od vyhlášení rozhodnutí (ke kterému došlo 1. října 1919). Tyto představy se však ukázaly jako neuskutečnitelné. Měsíc trvalo jen jmenování plebiscitní komise, jejímž předsedou se stal francouzský zástupce hrabě de Manneville. Následovala složitá jednání o určení okruhu osob, které by měly mít právo v plebiscitu hlasovat. Termín konání plebiscitu byl prodloužen tak, že se má konat do tří měsíců od zahájení činnosti plebiscitní komise.\n\nObě strany se na Těšínsku začaly na plebiscit připravovat ještě před jeho oficiálním vyhlášením. Vznikla česká plebiscitní komise s tiskovým odborem, organizační komisí, přednáškovou sekcí, hospodářskou sekcí a zvláštní sekcí tajné policie, která udržovala styky se Šlonzáky i těšínskými Němci a měla své agenty též na území pod polskou správou. Československou plebiscitní propagandu ovlivňovala i účast československého ministerstva vnitra a ministerstva zahraničních věcí. Vznikly též okresní a mnohde i místní plebiscitní komise. Na plebiscitní kampani se podílely i mnohé další organizace a spolky, např. spolek České srdce pro Slezsko.\n\nNa polské straně vznikla Hlavní plebiscitní komise (\"Główny Komitet Plebiscitowy\") s tiskovým, redakčně vydavatelským, přednáškovým a divadelně-zábavním referátem. Byly organizovány obvodové a místní plebiscitní výbory. Na přelomu let 1919 a 1920 měla polská komise 24 obvodních a více než 100 místních plebiscitních výborů, nepočítaje v to tajné výbory na území pod československou správou. Byly též vytvořeny zvláštní organizace železničářů s devíti obvodními výbory, jimž byly podřízeny výbory v jednotlivých železničních stanicích. V listopadu 1919 též vznikla plebiscitní sekce v rámci II. oddělení polského ministerstva vojenství. Její těšínský organizátor, poručík Bolesław Ostrowski, na přelomu let 1919-1920 založil organizaci \"Tajna Organizacja Wojskowa\", soustřeďující přes 3000 polských vojáků a důstojníků z Těšínska, demobilizovaných po dobu plebiscitu. Ve Varšavě vznikl \"Komitet Pomocy dla Śląska Cieszyńskiego\", jehož předsedou se stal maršálek sejmu.\nNeustále se prodlužující provizorium a agitační plebiscitní kampaně vedly k radikalizaci situace. Množily se násilnosti, vznikaly polovojenské organizace z místního obyvatelstva, řízené důstojníky. V těchto složkách (česká Občanská obrana a polská Tajna Organizacja Wojskowa, založená na přelomu let 1919-1920) působilo na obou stranách asi 3000 osob. Především na demarkační čáře docházelo k přestřelkám, jichž se účastnily stovky osob. Polské bojůvky byly dobře vyzbrojeny, pronikaly hluboko na území kontrolované Československem, zatýkaly české agitátory a posílali je do internačních táborů v polském vnitrozemí. Dohodová plebiscitní komise byla často bezradná, nebyla schopna čelit vlně násilností a najít schůdné východisko v navzájem protikladných návrzích českých, polských, ale i německých a šlonzáckých.\n\nPoté, co polská strana zjistila, že zřejmě nebude moci počítat s německými a šlonzáckými hlasy, začala organizaci plebiscitu bojkotovat. Na polské straně se uvádí, že polská strana začala plebiscit bojkotovat z důvodu neúčinnosti protestů proti zaujatému jednání Mezinárodní plebiscitní komise a postupujícímu krachu dosavadních propolských nálad mezi místním obyvatelstvem vlivem bezohledného českého pronásledování, nezájmu polské vlády o osud těšínských Poláků a nízké hospodářské úrovni Polska. Podle československých propočtů by v plebiscitu hlasovalo přibližně 63,5 % obyvatel (275 470 z celkem 433 921) proti rozdělení Těšínska a proti jeho připojení k Polsku. Paradoxně největší podpora pro připojení k Polsku byla mezi obyvateli té části Těšínska, která byla přiřčena Československu, a největší odpůrci připojení k Polsku pocházeli z těch oblastí Těšínska, které byly přiřčeny Polsku.\n\n23. června 1920 vyzvala Velvyslanecká konference československou a polskou vládu, aby se vyslovily k možnosti řešení mezinárodní arbitráží do 15. července, jinak měl být přes všechny obtíže proveden do deseti dnů plebiscit. Polsko se rozhodlo pro arbitráž, Československo váhalo (československá vláda i parlament byly proti arbitráži a pro plebiscit). Nakonec, na mezinárodní konferenci ve Spa, kde byla projednávána otázka německých reparací a kde Polsko žádalo o pomoc Dohody v pro něj neúspěšně se vyvíjející polsko-sovětské válce, byl 10. července 1920 po československém i polském váhání podepsán československo-polský souhlas s arbitráží. V Polsku byl souhlas s arbitráží díky situaci na polsko-sovětské frontě přijat rezignovaně, česká politická scéna téměř jednoznačně souhlas odsuzovala. Velvyslanecká konference vydala své rozhodnutí o rozdělení Těšínska 28. července 1920. Československá strana rozhodnutí přes svůj nesouhlas podepsala týž den (minimální československé požadavky byly přijaty) a polská 31. července 1920. Polská strana současně předala slavnostní ohrazení, které kritizovalo nerespektování národnostních poměrů při stanovení hranic.\n\nPo rozdělení Těšínska v roce 1920 zůstala na československém Těšínsku silná polská menšina (podle sčítání lidu v roce 1930 ve východní části československého Těšínska (tzv. Zaolzie) celkem 35 % obyvatel). Národnostní postoje této menšiny se vyvíjely především v závislosti na mezinárodní situaci. Do ledna 1934 je možné se z polské strany setkat s projevy loajality, resp. s velmi pozitivním hodnocením národnostní politiky Československa. Výrazným předělem ve vzájemných vztazích byl leden 1934, kdy došlo k podpisu německo-polského paktu o neútočení. V Polsku byla zorganizována kampaň k 15. výročí sedmidenní války a poté nastalo období psychóz. Jedna kampaň střídala druhou, přibývalo útoků, sabotáží, organizovaných diverzí, docházelo k vypovídání československých příslušníků z Polska a polských z Československa. Československé orgány zabavovaly polský tisk, několik set polských železničářů bylo z národnostně smíšeného území přesunuto do českého vnitrozemí. Polské požadavky se stupňovaly a vyúsťovaly až v představu o československém Těšínsku jako o území výhradní polské teritoriální expanze. Československo od roku 1920 nárok na tu část Těšínska, která byla přiřčena Polsku, nevznášelo.\n\nPočátkem roku 1938 vznikl Svaz Poláků v Československu, který po vzoru henleinovců vystoupil s požadavkem rozsáhlé autonomie, směřující k revizi hranic na Těšínsku. Zástupci polské menšiny koordinovali na pokyn z Varšavy svůj postup s německou menšinou a slovenskými autonomisty. Odmítli nový národnostní a jazykový statut z července 1938 a předali své požadavky i Runcimanově misi. V Polsku se mezitím rozvinula mohutná propagandistická kampaň za připojení československé části Těšínska k Polsku. Polsko organizovalo bojový a diverzní výcvik československých Poláků, kteří měli podpořit polská vojska v případném válečném konfliktu s Československem.\n\n19. září 1938 vyzvaly v rámci tzv. Mnichovské krize vlády Francie a Spojeného království Československo k vydání pohraničních oblastí, ve kterých tvořila německá menšina podle sčítání lidu z roku 1910 více, než 50 %. 21. září 1938 žádalo Polsko nótou Československo, aby učinilo rozhodnutí, týkající se území východního československého Těšínska (Zaolzie). Stejný den Polsko zformovalo Samostatnou operační skupinu „Slezsko“ o síle 35 966 mužů, 837 koní, 234 děl, 1 pancéřového vlaku a 103 letadel, a rozmístilo ji u československých hranic. Československá vláda odpověděla 25. září 1938 a navrhla okamžitá československo-polská jednání. Následující den, 26. září 1938 napsal prezident Edvard Beneš v obavě z polského vojenského útoku v době předpokládané války s Německem polskému prezidentovi Mościckému a navrhl mu změnu hranic na základě vzájemné dohody. 27. září 1938 žádalo Polsko odstoupení části československého Těšínska, které by bylo obsazeno polským vojskem a poté by na tomto území byl proveden plebiscit. V tomto plebiscitu by hlasovaly osoby, které se měly zúčastnit neuskutečněného plebiscitu v roce 1920 a jejich potomci.\n\nČeskoslovensko odpovědělo 30. září 1938, den po podepsání Mnichovské dohody (která, mimo jiné, stanovila, že Československo musí do tří měsíců dohodou s Polskem upravit problém polské menšiny). V této odpovědi Československo odmítlo okamžitou polskou okupaci, zaručilo se však, že úprava hranic bude provedena bez ohledu na případný „obrat mezinárodní situace“ a navrhlo procedury úpravy hranic na základě návrhu smíšené československo-polské komise a za záruky západních velmocí. Polsko návrh odmítlo jako neuspokojivý a stejný den, 30. září 1938, předalo Československu krátce před půlnocí ultimátum, požadující okamžité stažení všech československých ozbrojených složek z většiny území Těšínska do 10. října 1938. Lhůta pro bezvýhradné přijetí tohoto ultimáta byla Polskem stanovena na 12 hodin, jinak Polsko činilo Československo odpovědné za další průběh událostí. 1. října 1938 Československo, nemaje jiného východiska, polské ultimátum přijalo. \n\n\n"}
{"id": "841306", "url": "https://cs.wikipedia.org/wiki?curid=841306", "title": "Freyssinetova hala", "text": "Freyssinetova hala\n\nFreyssinetova hala (francouzsky \"Halle Freyssinet\", též \"Halles des Messageries\", \"Zásilková hala\") je součást Slavkovského nádraží v Paříži. Nachází se na adrese \"Boulevard Vincent-Auriol\" č. 55 ve 13. obvodu podél kolejiště. Hala byla vystavěná v letech 1927-1929 jako železniční skladiště a od roku 2012 je chráněná jako historická památka. Jejím majitelem je SNCF a dnes slouží jako hala pro cestující.\n\nZ důvodu nárůstu nákladní dopravy zvažovala železniční společnost \"Compagnie du Paris-Orléans\" od roku 1913 výstavbu nového překladiště, ale plány přerušila první světová válka. Až v letech 1924-1927 společnost připravila návrhy na vybudování nových kanceláří a skladů. Výstavbu provedla v letech 1927-1929 společnost \"Limousin\" a její technický ředitel Eugène Freyssinet (1869-1962). Hala byla uvedena do provozu 19. března 1929.\n\nHalu provozovala do roku 2006 expediční společnost Sernam, dceřiná společnost SNCF a poté byla opuštěna a chátrala.\n\nSNCF již budovu nepotřebovala a v rámci projektu Paris Rive Gauche bylo rozhodnuto ji zbořit a na uvolněném pozemku postavit jinou stavbu.\n\nNásledně si Justiční palác vybral halu jako místo pro umístění svého odvolacího soudu a v roce 2006 proběhla mezinárodní architektonická soutěž, do které bylo přihlášeno 275 projektů ze 34 zemí. I když bylo od záměru nakonec upuštěno, hala nebyla zbořena, demoliční řízení bylo zastaveno a v roce 2012 byla stavba prohlášena za kulturní památku.\n\nArchitekt Eugène Freyssinet vybral ocelovou konstrukci s obloukovou střechou. Pilíře umístěné každých 10,25 m rozdělují prostor na tři lodě o šířce: jižní loď (příjezdy) 16,20 m, centrální loď 25 m a severní loď (odjezdy) 18 m. Na jižní straně jsou přístřešky o šířce 8,30 m. Na severní straně jsou kratší (4,50 m). Celková délka stavby je 310 m a maximální šířka 72 m. V hale bylo celkem pět kolejí.\n\n\n"}
{"id": "841308", "url": "https://cs.wikipedia.org/wiki?curid=841308", "title": "Jakub Mejzlík", "text": "Jakub Mejzlík\n\nJakub Mejzlík (* 8. května 1981) je mezinárodní rozhodčí pozemního hokeje.\n\nJedná se o bývalého mládežnického fotbalového reprezentanta, který oblékal dres SK Slavia Praha, Xaverov, Pardubic a FK Baník Most. Po skončení fotbalové kariéry se začal ve svých 26 letech věnovat rozhodování pozemního hokeje. V současné době je mezinárodním sudím, který se v říjnu roku 2012 jako první český rozhodčí zúčastnil prestižní European hockey league.\n\nJeho matkou je Alena Mejzlíková-Kyselicová, bývalá pozemní hokejistka. Sestry Adéla Mejzlíková a Tereza Mejzlíková jsou také reprezentantkami ČR v pozemním hokeji.\n"}
{"id": "841312", "url": "https://cs.wikipedia.org/wiki?curid=841312", "title": "Demokratická strana Srbska", "text": "Demokratická strana Srbska\n\nDemokratická strana Srbska (v srbské cyrilici Демократска странка Србије, zkratka ДСС/DSS) je srbská konzervativní strana. Hlásí se také k euroskeptismu a tradicím křesťanské demokracie. Ostře odmítá nezávislost Kosova a případné členství Srbska v NATO. Jejím dlouholetým předsedou je bývalý premiér země Vojislav Koštunica.\n\nDSS vznikla 26. června 1992 odtržením od Demokratické strany. Byla jedním ze zakládajících členů demokratické opozice Srbska, koalice různých politický stran, které se postavily proti Socialistické straně Srbska a Slobodanu Miloševićovi. V roce 2000 vyhrál její předseda v napjatých prezidentských volbách (Vojislav Koštunica porazil Slobodana Miloševiće), v prosinci 2000 se po parlamentních volbách DSS stala i vládní stranou (avšak pouze s minoritním zastoupením a dvěma ministry). V parlamentních volbách v roce 2012 získala 7 % hlasů. Ve volbách v roce 2014 obdržela 4,24 % hlasů, a ztratila tak zastoupení v srbském parlamentu.\n\n\n"}
{"id": "841320", "url": "https://cs.wikipedia.org/wiki?curid=841320", "title": "Mistrovství Evropy ve fotbale hráčů do 21 let 2013", "text": "Mistrovství Evropy ve fotbale hráčů do 21 let 2013\n\nMistrovství Evropy ve fotbale hráčů do 21 let 2013 se konalo v Izraeli od 5. do 18. června a bylo 19. ročníkem tohoto turnaje. Účastnili se hráči narození po 1. lednu 1990 (na začátku kvalifikace jim tudíž bylo maximálně 21 let). Španělsko obhájilo prvenství z roku 2011 a získalo tak svůj čtvrtý titul v této věkové kategorii.\n\nIzrael byl zvolen jako pořadatelská země na kongresu UEFA 27. ledna 2011 v Nyonu ve Švýcarsku. Zvítězil před kandidaturami Bulharska, České republiky, Anglie a Walesu.\n\nKvalifikace se účastnilo celkem 52 týmů (pořadatel Izrael měl účast jistou jako pořadatel), které byly rozlosovány do 10 skupin po 5 a 6 týmech. V kvalifikačních skupinách se týmy utkaly každý s každým doma a venku. Vítězové jednotlivých skupin a nejlepší čtveřice na druhých místech postoupili do baráže. Ta se hrála v říjnu 2012 systémem doma – venku a její vítězové postoupili na závěrečný turnaj.\n\n\nK bojkotu turnaje pořádaného v Izraeli nejhlasitěji vyzývala kampaň Palestine Solidarity Campaign. Byla zorganizována petice proti pořádání turnaje v této zemi, která měla přimět prezidenta UEFA Michela Platiniho změnit rozhodnutí o pořadatelství. Další petice organizovaná skupinou \"Muslim Public Affairs Committee UK\" požadovala přenesení turnaje do Spojeného království poté, co noviny \"Daily Mail\" a \"The Jewish Chronicle\" zveřejnily informaci, že UEFA zvažuje obrátit se na Anglickou fotbalovou federaci, aby v případě eskalace palestinsko-izraelského konfliktu byla v záloze pro pořadatelství.\n\nZájem žurnalistů vzbudila i další petice organizovaná fotbalistou Frédéricem Kanouté, ale sklidila kritiku po zpochybnění některých jmen fotbalistů, která se objevila na seznamu. Kupříkladu Didier Drogba prohlásil, že petici nikdy nepodepsal. Jeho jméno bylo ze seznamu vyňato.\n\nV prosinci 2012 bylo oznámeno, že těchto šest hlavních rozhodčích bude řídit utkání na závěrečném turnaji:\nVšechny uvedené časy jsou místní (izraelský letní čas, UTC+3).\n\n\n"}
{"id": "841322", "url": "https://cs.wikipedia.org/wiki?curid=841322", "title": "Krieger", "text": "Krieger\n\nPříjmení Krieger nosí více osobností:\n\n"}
{"id": "841323", "url": "https://cs.wikipedia.org/wiki?curid=841323", "title": "Godfried Danneels", "text": "Godfried Danneels\n\nGodfried kardinál Danneels (4. června 1933, Kanegem – 14.března 2019, Mechelen) byl belgický římskokatolický kněz, bývalý primas Belgie , kardinál.\n\nStudoval na Katolické univerzitě v Lovani, kněžské svěcení přijal 17. srpna 1957. Na Papežské univerzitě Gregoriana získal v roce 1959 doktorát z teologie. Přednášel teologii v semináři v Brugách a později také v Lovani. Je autorem řady teologických publikací.\n\nBiskupem v Antverpách byl jmenován 4. listopadu 1977, biskupské svěcení přijal 19. prosince téhož roku, světitelem byl kardinál Léon-Joseph Suenens. Poté, co tento dovršil kanonický věk a odešel na odpočinek, Danneelse papež Jan Pavel II. jmenoval arcibiskupem arcidiecéze Brusel-Mechelen a primasem Begie. Stal se rovněž předsedou Belgické biskupské konference.\n\nPřed několika lety se na veřejnost dostaly nahrávky, které dokazují, že se jako primas Belgie pokoušel ututlat sexuální zneužívání páchané biskupem Vangheluwe.\n\nPři konzistoři 2. února 1983 ho Jan Pavel II. jmenoval kardinálem. Na odpočinek odešel 18. ledna 2010, jeho nástupcem ve funkci bruselského arcibiskupa se stal André-Mutien Léonard. V červnu 2013 dovršil 80 let a nemohl se tak účastnit příštího konkláve.\n\n\n"}
{"id": "841325", "url": "https://cs.wikipedia.org/wiki?curid=841325", "title": "Dalibor Balšínek", "text": "Dalibor Balšínek\n\nDalibor Balšínek (* 25. ledna 1972 Odry) je český novinář a manažer. \n\nVystudoval literární vědu na FPF Slezské univerzity v Opavě (1993) a masovou komunikaci na FSV Univerzity Karlovy v Praze (2000). Začínal v regionálním tisku jako kulturní redaktor, od začátku studií v Praze (1994) pracoval jako redaktor Lidových novin. Na jaře roku 1996 nastoupil jako politický reportér do televize Nova. Po dvou letech z televize odešel do vydavatelství Stratosféra, aby založil a vedl svůj první časopisecký projekt, titul Spy. Časopis, který byl koncipován jako politický bulvár, opustil po necelém roce. Pracoval opět pro televizi Nova a v polovině roku 1999 byl jmenován ředitelem tisku a PR TV Nova. V červnu 2000 se stal šéfredaktorem časopisu Týden. Za jeho působení se zvedl prodaný náklad časopisu Týden z 16 327 v roce 2000 na 50 895 v roce 2008. V roce 2004 získal Týden ocenění Unie vydavatelů Časopis roku. V roce 2002 založil časopis Instinkt a stal se mediálním ředitelem vydavatelství Mediacop. Časopis Instinkt po roce úspěšného vydávání získal ocenění Hvězda roku. Z vydavatelství Mediacop odešel v lednu 2009 do představenstva mediální skupiny MAFRA, kam byl zvolen. Zodpovídal jako ředitel a šéfredaktor za Lidové noviny a internetové aktivity skupiny. V listopadu 2013 se dohodl s vedení společnosti na tom, že ve vedení listu skončí. Ještě téhož roku začal zakládat vydavatelství Echo Media a.s., které v březnu 2014 spustilo internetový názorový deník Echo24, v červenci nejprve digitální a v listopadu pak také tištěný Týdeník Echo.\n\nJe ženatý a má tři dcery.\n"}
{"id": "841326", "url": "https://cs.wikipedia.org/wiki?curid=841326", "title": "Láska ve sněhu", "text": "Láska ve sněhu\n\nLáska ve sněhu (v německém originále , v české úpravě hráno jako Pierotova poslední láska) je první úspěšná opereta vídeňského skladatele pocházejícího z Moravy Ralpha Benatzkého, který k ní napsal hudbu a spolu s Willi Pragerem i libreto. Poprvé byla uvedena 2. prosince 1916 ve Vídni v Ronacherově divadle.\n\nAčkoli Benatzky v době první světové války již měl za sebou řadu menších jevištních děl a první celovečerní operetu \"Der lachende Dreibund\" premiérovanou v Berlíně roku 1913, byl znám především jako autor kabaretních písní prvního výrazného úspěchu dosáhl až operetou \"Láska ve sněhu\". Začal na ní pracovat již roku 1911, kdy byllo již hotovo libreto, pak však práci na několik let přerušil a vrátil se k ní až roku 1915. Teprve na konci roku 1916, krátce po pohřbu císaře Františka Josefa I., byla opereta uvedena na jeviště varietního sálu Etablissement Ronacher, který nepatřil mezi přední vídeňská divadla, hudební program však v něm vedl skladatel a úspěšný autor operet Oscar Straus, který Benatzkého operetu i dirigoval. Režii měl Miksa Préger, choreografii Hilde von Radnay a hlavním reklamním trumfem bylo vystupování tehdejší operetní hvězdy Mizzi Güntherové v hlavní roli. Kritika označila dílo za „milostně-sentimentální“: „I zde se děje, co se už událo tolikrát: po dva akty se postavy snaží přemostit stavovské rozdíly zpěvem a tancem, ale vše nadarmo, v dohře se lámou šlechetná srdce v pomalém tříčtvrtečním taktu.“ Zatímco lyrický děj se trochu táhl a vtipy byly vesměs obehrané, pochvalu sklidily texty písní z Benatzkého dílny.\nHudba byla přijata rovněž příznivě, byť podle kritiky „Benatzky nemá sice žádnou výraznou osobitost, zato však vkus a grácii, není žádný novátor, zato však melodik“ – s talentem pro vtíravé melodie. Český znalec operety Miroslav Šulc ji označuje za „poetický obrázek starých časů, protkaný nezvyklou vroucností a vkusným humorem,“ a její hudbu charakterizuje jako „ve všech směrech noblesní“.\n\nV českých zemích se \"Láska ve sněhu\" poprvé hrála v městském divadle v Teplicích 13. května 1917, následovala některá další německojazyčná divadla (Karlovy Vary, Brno…). V češtině se hrála pouze v překladu Dyny Hallové a podstatné úpravě Josefa Kubíka v Aréně na Smíchově pod názvem \"Pierotova poslední láka\". Premiéra se konala 19. ledna 1918, inscenaci režíroval Josef Kubík a dirigoval Emilian Starý.\n\nNa sklonku života v americkém exilu skladatel operetu přepracoval. Tato verze (\"Love in Snow\") v překladu a úpravě Rowlanda Leigha měla premiéru v březnu 1946 v Hartfordu.\n\nNejvětší popularity z operety dosáhly písně \"Liebe im Schnee hat nicht Bestand\", \"Du mein Geliebter, ich küsse dich\", \"Wenn die Vöglein heimwärts ziehen\", \"Was jede Kochin summt\".\n\n\nDvě flétny, dva hoboje, dva klarinety, dva fagoty, čtyři lesní rohy, dvě trubky, tři pozouny, bubny, harfa, celesta, smyčce. Jevištní hudba: flétna, trubka, harmonium, první housle, druhé housle, viola, violoncello, kontrabas.\n\nOdehrává se „v současnosti“, tj. před rokem 1914.\n(Parádní světnice paní radové ze Siebertů v malém městečku Sassenu, v blízkosti knížecí rezidence) Paní ze Siebertů byla za mlada láskou místního panovníka, knížete Dagoberta, a ještě dnes je stará dáma jeho důvěrnicí. U ní se vždy zastaví, když zavítá do Sassenu, u ní nyní dlí i princezna Gertrud, čiperná mladá dívka, dosud nenakažená dvorským ovzduším, ale jinak ve všem dcera svého bezstarostného otce. Předmětem její touhy je první tenor dvorní opery, Hendrik van Rhyn, se kterým se v Sassenu schází k pohoršení své vychovatelky, staré dvorní dámy slečny z Gießbachu. I papá zeměpán horuje pro divadlo. Tentokrát padlo jeho oko na slečnu Ellen Kramerovou, a zatímco dvorské noviny musí ohlásit, že kníže bude nocovat na loveckém zámečku, ten je na cestě sněhem do hostince U medvěda, kde jej milenka očekává.\n\n(Přijímací salón knížecího zámku v Landskronu) O silvestrovské noci toho roku, kdy princezna dosáhne věku 20 let, se podle starého zvyku musí hrát na scéně v zámeckém sále „Hra o růži“ a následně si musí princezna zvolit jednoho z urozených uchazečů o svou ruku za manžela. Ohlásilo se pět nápadníků. Čtyři z nich se ukáží být hlupáky, ale pátý, vévoda z Parthay, se umí ukázat v příznivějším světle. Princezna ale vzdorně trvá na svém Hendrikovi. Vévoda z Parthay to pochopí a je natolik diplomatickým, že dokáže trapnou situaci obezřetně uklidnit. Kníže zažije bouřlivou scénu se svou velmi temperamentní milenkou Ellen Kramerovou, jež se na něj hněvá proto, že jím darované šperky byly jako falešné, a poté se konečně může hrát „Hra o růži“. Gertrud hraje s Hendrikem hlavní role a ve své vášni pro pěvce se natolik zapomene, že jej přímo na scéně políbí. Vévoda z Parthay znovu svou obratností zachrání situaci a tím pohne Gertrud k tomu, aby si mezi nápadníky zvolila jeho, načež je vyhlášeno jejich zasnoubení.\n\n(Konverzační místnost dvorního divadla) Vévoda z Parthay se oženil s Gertrud a převzal vládu v zemi. Starý kníže se nyní může plně věnovat své nejmilejší zálibě, totiž laškování s rozkošnými baletkami svého dvorního divadla. Avšak Ellen Kramerová, která jej plně ovládá a využívá, mu vždy udělá čáru přes rozpočet. Vévoda se ke své choti chová nejvybranějším způsobem, ale protože cítí, že Gertrud má stále náklonnost k Henrdrikovi, postará se o jeho odchod tím, že mu zařídí angažmá u královského divadla velkého sousedního státu. Při jeho rozlučkovém představení slyší Gertruda naposledy svého dřívějšího miláčka a je plna vděku k vévodovi, který jí citlivě umožní, aby dala pěvci přátelské sbohem a malý dárek jako upomínka na jejich bývalou „lásku ve sněhu“.\n\n"}
{"id": "841333", "url": "https://cs.wikipedia.org/wiki?curid=841333", "title": "AC Slovácká Slávia Uherské Hradiště", "text": "AC Slovácká Slávia Uherské Hradiště\n\nAC Slovácká Slávia je atletický klub, který působí v Uherském Hradišti od roku 1919.\n\n\nDůležitým předělem v dlouhodobé historii hradišťské atletiky se stal 15. květen 1919 vznik nového klubu – AC Slovácká Slavia – a s ním i atletického odboru. \"V roce 1919 byly v Uherském Hradišti dva kluby. Jeden se staral o veslování (ČVK), druhý o tenis (ČSK), ale žádný o atletiku, fotbal a jiné sporty. Já a několik sportovních nadšenců sešli jsme se na náměstí u kašny a přišli jsme na myšlenku založit nový klub. Dne 15. května tato myšlenka stala se skutkem na schůzi v hotelu Grand pana Čápa. Obětavost a nadšení několika lidí dalo novému klubu pevný základ. Vzorem pro organizaci klubu byly stanovy A. C. Sparty, které opatřil její bývalý člen Jaroslav Kulda, tehdy v Hradišti působící. Hned prvý den přihlásilo se 60 členů,\" uvádí ve svých vzpomínkách František Machatý, první předseda atletického odboru, který v něm až do roku 1938 zastával také funkce náčelníka, pokladníka a hospodáře.\n"}
{"id": "841337", "url": "https://cs.wikipedia.org/wiki?curid=841337", "title": "Felix Lichnovský z Voštic", "text": "Felix Lichnovský z Voštic\n\nFelix Maria Vincenz Andreas kníže Lichnovský z Voštic (5. dubna 1814 Vídeň – 18. září 1848 Frankfurt nad Mohanem) byl slezský šlechtic z rodu Lichnovských z Voštic, poslanec říšského sněmu a frankfurtského parlamentu.\n\nNarodil se jako nejstarší syn knížete Eduarda Lichnovského z Voštic a jeho manželky Eleonory Zichy. Deset dní po jeho narození zemřel jeho dědeček Karel Alois Lichnovský z Voštic a jeho otec se tak stal dědicem celého rodinného majetku. Dětství Felix trávil střídavě ve Vídni a na zámku v Hradci nad Moravicí. Jeho vychovatelem byl Švýcar German Aymon. V letech 1825–1830 absolvoval německé gymnázium v Opavě. Poté pokračoval ve studiu práv na olomoucké univerzitě, kde se jeho průvodcem na studiích stal Franz Hein. Felix však studia ukončil v roce 1832 bez získání akademické hodnosti.\n\nV roce 1835 nastoupil jako jednoroční dobrovolník vojenskou službu u husarského pluku č. 6 pruské armády, který měl posádku v Neustadtu (dnes Prudnik). Felix nepřivykl strohému vojenskému životu a jeho vojenská služba byla provázena skandály. Po odslouženém roce proto z armády odešel a ucházel se o místo v pruských diplomatických službách. Brzy se však svými skandály v Berlíně uvedl jako nežádoucí osoba a jeho žádosti nebylo vyhověno. Situaci řešil odchodem z Německa a v březnu 1837 vstoupil ve Španělsku do vojska karlistických povstalců. V jeho rozhodnutí pravděpodobně nehrály roli idealistické pohnutky, ale jednalo se spíše o ješitnou reakci na odmítnutí své žádosti. Ve službě španělským legitimistům snad viděl i cestu jak znovu získat přízeň pruského krále Fridricha Viléma III. Současně tím vyřešil i sílící tlak věřitelů na splacení dluhů. Felixovy dluhy tak po jeho odchodu do Španělska musel řešit jeho otec.\n\nFelix se z Berlína vydal přes Ženevu, Montpellier a Toulouse do Bayonne ležícího u španělských hranic. Tady za pomoci baskických pašeráků přešel hranici do Španělska a 10. března dorazil do Andoain, kde se nacházel hlavní stan karlistů. Okamžitě se zapojil do vojenské akce při které byl lehce raněn na noze. Dne 12. března přijal ve vojenském táboře na audienci don Carlos, který mu udělil hodnost kapitána. Don Carlos na Felixe velmi zapůsobil. Svou odvahu mohl Lichnovský projevit v bitvě u Oriamendi ve dnech 15.–16. března, která skončila vítězstvím karlistů nad Angličany. V polovině května přijal knížete znovu don Carlos a za zásluhy v bojích jej povýšil na brigádního generála kavalérie.\n\nRychlý hodnostní postup Lichnovského ale vadil mnoha španělským karlistickým důstojníkům, kteří se takové přízni netěšili. Většina karlistických vojevůdců neoplývala velitelskými schopnostmi a jejich operace tvořily obvykle nesystematické útoky, které nepřinášely trvalý užitek. Situaci v karlistickém táboře ale sledoval s kritickým pohledem a netajil se svými výhradami. Protože Felix svým evropským rozhledem výrazně převyšoval většinu karlistických předáků, rozhodl se don Carlos jej využít při několika tajných misích do Francie, Itálie a Rakouska. Během nich byl několikrát zatčen Francouzi, ale vždy se mu podařilo uniknout. Na konci roku 1838 se znovu zapojil do probíhajících bojů a byl vážně raněn na noze. Po porážce karlistů opustil don Carlos 14. září 1839 Španělsko a vzdal se francouzským úřadům. Spolu s ním odešel ze Španělska i Felix Lichnovský, který se s Carlosem definitivně rozloučil o dva dny později. Žádný z dobrovolníků sloužící v karlistické armádě nedosáhl takové publicity jako Lichnovský. Postaral se o to tím, že už od roku 1838 pravidelně posílal příspěvky do v té době nejvýznamnějšího německého listu \"Augsburger Allgemeine Zeitung\" a později i knižním vydáním svých španělských vzpomínek.\n\nDne 1. května 1848 proběhly na Ratibořsku volby do frankfurtského parlamentu. Pro nedbalost pruské vlády, ale volby v některých obcích neproběhly a někde se jich obyvatelé nezúčastnili, protože neměli důvěru k orazítkovaným volebním lístkům. Výsledky voleb byly přesto uznány za platné a poslancem za ratibořský okres se stal Felix Lichnovský. Felix se ve stejné době snažil získat i mandát do pruského sněmu v Berlíně. Neuspěl však, když ve volbách zvítězili Peterka z Koutů a Chruszcz z Lubomi u Ratiboře.\n\nUž od léta 1848 byla na Ratibořsku organizována kampaň za odvolání Lichnovského z frankfurtského parlamentu. Mezi její organizátory patřili ratibořský obchodník Adolf Polko a kněz Cyprián Lelek. Bylo proti němu vznešeno celkem devět obvinění. Společným jmenovatelem všech obvinění byla \"ješitnost a egoismus opírající se o aristokratická privilegia\". Na setkání 20. července 1848, kterého se zúčastnilo asi 700 zástupců z celého ratibořského okresu, bylo rozhodnuto, že Peterka a Chruszcz budou odvoláni a Lichnovskému bude vyjádřena nedůvěra. Signatářům petice adresoval Lichnovský 12. září dopis, ve kterém dal najevo, že své postoje nemíní měnit.\n\nZároveň úředníci Felixových panství připravovaly opatření proti signatářům petice. Do Dolního Benešova mělo být vysláno 50 mužů pruského vojska a Cyprián Lelek měl být přeložen z Hlučínska na jinou faru.\n\nSchválení příměří z Malmö velmi rozbouřilo veřejné mínění a vyvolalo povstání. Proti povstání zasáhla především pruská a rakouská armáda. Povstalci požadovali především rozpuštění parlamentu. Na pomoc proti povstalcům povolala vláda vojenské posily z Mohuče, přesto 18. září došlo k neúspěšnému útoku na Paulskirche, kde zasedal parlament. Lichnovský původně po jeho schválení plánoval odjet z Frankfurtu do Zaháně k Dorotee Zahaňské, ale pod dojmem rostoucího napětí ve městě své rozhodnutí změnil. V neděli 17. září totiž ve Frankfurtu vypukly pouliční bouře a do města musely být přivolány vojenské posily. Více než 2000 vojáků sice dokázalo uvolnit prostor kolem kostela sv. Pavla, ve kterém zasedal parlament, ale nedokázali proti ozbrojené přesile zabezpečit celé město. Ve tři hodiny odpoledne 18. září se Felix Lichnovský rozhodl vydat na koni na obhlídku barikád. Přidal se k němu i pruský generál Hans Adolf Erdmann von Auerswald. Oba jezdci měli také v úmyslu vyjet vstříc blížícím se württenberským dělostřelcům, aby se s nimi setkali dříve než představitelé vzbouřenců, kteří by mohli ovlivnit mužstvo. Podle některých názorů Felix údajně plánoval protirevoluční akci a pokoušel se o jakýsi průzkum.\n\nPřed svou smrtí Felix ještě pořídil poslední vůli, ve které odkázal panství Hradec nad Moravicí Dorotě Zaháňské. Zemřel krátce před půlnocí 18. září 1848. Felixova matka kněžna Eleonora testament uznala a panství tak přešlo do majetku Doroty. Ta ponechala mobiliář zámku Lichnovským a o dva roky prodala Hradec Felixovu bratru Robertovi za 553 822 zlatých 51 krejcarů.\n\nOba zavraždění byli pohřbeni na frankfurtském hlavním hřbitově 21. září. Pohřbu se zúčastnilo velké množství prostých lidí, vojáků i duchovních různých církví. Sešla se také většina poslanců parlamentu bez rozdílu politických stran. Organizaci pohřbu i veškeré náklady převzala Dorota Zaháňská. Velké množství smutečních řečníků (mezi nimi i někteří poslanci) nešetřilo oslavnými slovy.\n\nMěsíc po pohřbu bylo Lichnovského tělo na přání rodiny exhumováno a koncem října byla převezeno do Hradce nad Moravicí. Zde bylo pohřbeno v rodinné hrobce v kostele sv. Jakuba. Zádušní mši při této příležitosti sloužil Felixův bratr Robert Lichnovský z Voštic. Felixovo srdce v kovové schránce spolu s jeho posmrtnou maskou si ale odvezla vévodkyně Zaháňská. I po Felixově smrti si rodina připomínala jeho památku v místnosti relikvií spolu s portréty vystavenými u vchodu do tzv. velkého předpokoje a v předpokoji knihovny hradeckého zámku.\n\n\n"}
{"id": "841339", "url": "https://cs.wikipedia.org/wiki?curid=841339", "title": "Opprobrium", "text": "Opprobrium\n\nOpprobrium je americká thrash metalová kapela, která vznikla v roce 1986 v Metairie ve státě Louisiana. Dříve byla známá pod jménem Incubus.\n\n\n"}
{"id": "841346", "url": "https://cs.wikipedia.org/wiki?curid=841346", "title": "Seznam prezidentských vet Václava Havla", "text": "Seznam prezidentských vet Václava Havla\n\nPrezidentské veto je v právním řádu České republiky jednou z absolutních pravomocí prezidenta, která vyplývá z článku 50 Ústavy ČR. Prezident má možnost s odůvodněním vrátit zákon schválený parlamentem zpět k novému projednání. Poslanecká sněmovna může setrvat na původním návrhu zákona a přehlasovat prezidentské veto nadpoloviční většinou všech poslanců.\nPrvním prezidentem v historii samostatné České republiky byl Václav Havel. Toto je chronologicky řazený seznam zákonů vrácených prezidentem Václavem Havlem během jeho dvou funkčních období od února 1993 do února 2003. Do seznamu není zahrnuto období působení Václava Havla v roli československého prezidenta od prosince 1989 do července 1992.\n\nNěkteré další zákony prezident podepsal s průvodním dopisem, ve kterém upozornil na svoje výhrady, a to pokud přínos zákona převážil nad dílčími, i když zásadními výhradami. Takové zákony nejsou v seznamu zahrnuty. V některých z těchto případů řešil své výhrady formou podání k Ústavnímu soudu. Tuto možnost využil i u několika vrácených zákonů, pokud bylo jeho veto přehlasováno.\n\nPrezident použil veto čtyřiadvacetkrát, přičemž ve dvou případech vrátil sněmovně najednou dvě související a společně projednávané novely zákonů. Celkem tedy vetoval šestadvacet zákonů a novel zákonů, v tom tři zákony, pět zákonů spojených s novelami jiných zákonů a osmnáct novel. Poslanecká sněmovna v jednadvaceti případech prezidentovo veto přehlasovala. Čtyřikrát se ve sněmovně nenašlo potřebných 101 hlasů k přehlasování veta. V jednom případě byla vrácená novela zákona sněmovnou přijata bez hlasování, prezident podal návrh Ústavnímu soudu na její zrušení a Ústavní soud mu vyhověl.\n\nS ubíhajícími roky prezident používal veto častěji. V letech 1993–1996 uplatnil právo veta šestkrát, v následujícím dvouletém volebním období sněmovny čtyřikrát. Ve volebním období 1998–2002 vracel prezident zákony a novely sněmovně nejčastěji, čtrnáctkrát, ale s nejmenší úspěšností, když ve všech případech sněmovna jeho veto přehlasovala. Od voleb roku 2002 do konce prezidentského mandátu Václav Havel právo veta nepoužil.\n\nPoslanecká sněmovna Parlamentu České republiky zahájila činnost po rozdělení Československa na své první schůzi hned 1. ledna 1993. Předtím působila jako Česká národní rada od červnových voleb 1992. V té době však šlo ještě o Československo a také Václav Havel byl československým prezidentem, takže toto období není v seznamu zahrnuto. Václav Klaus ve vedení koaličního uskupení ODS a KDS sestavil většinovou pravicovou vládu společně s KDU-ČSL a ODA. Prezident využil celkem 7krát svého práva veta.\n\nPoslanecká sněmovna zahájila činnost na své ustavující schůzi 25. června 1996. Vítězná ODS pod vedením Václava Klause sestavila opět pravicovou vládu společně s KDU-ČSL a ODA, která však oproti předchozímu volebnímu období nezískala ve sněmovně většinu. Po téměř jedenapůlročním vládnutí a tzv. sarajevském atentátu podala demisi. Byla ustavena „poloúřednická“ vláda vedená tehdejším guvernérem České národní banky Josefem Tošovským, která vládla do předčasných voleb v červnu 1998. Krátce po jejím nástupu do úřadu proběhla volba prezidenta oběma komorami parlamentu, v níž byl na další funkční období potvrzen Václav Havel. Za vlády Václava Klause prezident vetoval dva zákony a stejný počet také za vlády Josefa Tošovského. Z procesního hlediska představovala zvláštní případ novela zákona na ochranu zvířat proti týrání: Poslanecká sněmovna nepřehlasovala prezidentské veto, nýbrž jen přijala usnesení o tom, že zákon nabývá platnosti z důvodu nedodržení zákonného termínu pro vrácení zákona. Věcí se pak zabýval Ústavní soud.\n\nPoslanecká sněmovna zahájila činnost na své ustavující schůzi 15. července 1998. Z mimořádných voleb vzešla vítězně ČSSD, levice však nezískala ve sněmovně většinu a ani strany pravice a středu se na společném vládnutí nedokázaly dohodnout. Vznikla tak „jednobarevná“ sociálně demokratická menšinová vláda Miloše Zemana, která vládla díky tzv. opoziční smlouvě s ODS. V průběhu jejího úřadování prezident Havel využil své právo veta nejčastěji, celkem 14krát.\n\nPoslanecká sněmovna zahájila činnost na své ustavující schůzi 9. července 2002. Levicové strany ve volbách získaly pohodlnou většinu. Sociálně demokratický premiér Vladimír Špidla sestavil „středovou“ vládní koalici s KDU-ČSL a US-DEU, která měla ve sněmovně těsnou většinu. Dne 2. února 2003 vypršel Václavu Havlovi mandát a do úřadu byl poté zvolen Václav Klaus. Prezident Havel do konce svého funkčního období již žádný zákon nevetoval.\n\n\n\n"}
{"id": "841356", "url": "https://cs.wikipedia.org/wiki?curid=841356", "title": "China Open (tenis) 2012 – muži", "text": "China Open (tenis) 2012 – muži\n\nTenisový turnaj ATP China Open 2012 se konal ve dnech 1. až 7. října v Pekingu, hlavním městě Čínské lidové republiky. Mužská část se poprvé odehrála společně se ženskou polovinou v Zeleném olympijském tenisovém centru, v němž se nacházejí otevřené dvorce s tvrdým povrchem. Turnaj se řadil do kategorie ATP World Tour 500 series. Odměny činily 2 100 000 dolarů.\n\nObhájcem titulu byl český tenista Tomáš Berdych, který v daném týdnu zvolil start na japonském turnaji Rakuten Japan Open Tennis Championships, kde vypadl ve čtvrtfinále.\n\nVítězem soutěže dvouhry se stal druhý hráč světa a nasazená jednička Novak Djoković ze Srbska, když ve finále porazil francouzskou turnajovou trojku Jo-Wilfrieda Tsongu po dvousetovém průběhu utkání 7–6 a 6–2. Při své třetí účasti na China Openu získal třetí titul v řadě a navýšil tak poměr singlových výher a proher na 14–0. V předchozím ročníku 2011 nestartoval pro zranění. Soutěž čtyřhry vyhrál první nasazený pár amerických dvojčat Boba a Mika Bryanových po finálové výhře nad argentinsko-uzbeckou dvojicí Carlos Berlocq a  Denis Istomin poměrem 6–3 a 6–2.\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "841359", "url": "https://cs.wikipedia.org/wiki?curid=841359", "title": "Mezinárodní naučná stezka Lužické a Žitavské hory", "text": "Mezinárodní naučná stezka Lužické a Žitavské hory\n\nMezinárodní naučná stezka Lužické a Žitavské hory byla vytvořena roku 2001 ve východní části CHKO Lužické hory a v Žitavských horách na území Saska. Na její trase je 27 zastavení určených pro pěší turisty, délka vytyčené trasy je 31 km. Dvakrát překonává státní hranici, v Petrovicích a Hartavě. Díky své délce patří k stezkám náročným a je vhodné ji absolvovat po samostatných úsecích.\n\nSpolečným úsilím Správy CHKO Lužické hory, Občanského sdružení přátel Lužických hor a Naturschutzzentrum Zittauer Gebirge Olbersdorf se podařilo s podporou programu Phare vytyčit a 2. června 2001 slavnostně otevřít mezinárodní, česko-německou naučnou stezku. Ta nahradila předchozí stezku Lužické hory a Žitavské pohoří (NS Lužický přesmyk) z roku 1989. K nové stezce byl vydán česko-německý tištěný skládací leták, později (roku 2003) byl vydán dvojjazyčný průvodce pod názvem Lužické a Žitavské hory.\n\nTrasa má tři úseky, vesměs využívající stávající barevně značené úseky. První v délce 14 km má 11 zastavení (každé zastavení má svou dvojjazyčnou informační tabuli) v okrese Liberec. Začíná poblíž obce Jítrava při silnici I/13 (z Děčína do Liberce), vede přes Kozí hřbety a končí na česko-německé hranici u Hrádku nad Nisou, resp. Hartavou v Sasku.\n\nDruhý úsek vede saskou částí s CHKO Žitavské hory. Trasa má 9 zastavení, je dlouhá 10 km a končí u Lückendorfu a Petrovic, kde navazuje třetí úsekem.\n\nTřetí úsek vede opět českou částí Lužických hor v okrese Liberec, má 7 zastavení na trase dlouhé 7 km a končí poblíž zámku Lemberk na okraji Jablonného v Podještědí.\n\n\n\n\n"}
{"id": "841361", "url": "https://cs.wikipedia.org/wiki?curid=841361", "title": "Dvoustá", "text": "Dvoustá\n\nDvoustá je 6. epizoda 10. řady sci-fi seriálu Hvězdná brána.\n\nDo SGC přichází Martin Lloyd, autor seriálu \"Červí díra\" (viz \"Seriál Červí díra\"), s nápadem natočit film. Chce však, aby mu SG-1 pomohla napsat scénář. Žádnému z členů se to nezamlouvá, hlavně plukovníku Mitchellovi, protože ten se těší na další misi, která má být jeho dvoustým průchodem skrze horizont událostí.\n\nDojde však k technickým problémům s hvězdnou bránou a SG-1 je nucena na příkaz generála Landryho s Martinem Lloydem pracovat na filmu, protože Pentagon věří, že úspěšný vědeckofantastický film o cestování červí dírou bude sloužit jako dobrý krycí příběh pro udržení programu Hvězdné brány v utajení.\n\nČlenové SG-1 v zasedací místnosti vymýšlejí své vlastní verze úspěšného sci-fi filmu, včetně invaze zombie (od Mitchella), neviditelného plukovníka O'Neilla (od Samanthy Carterové), Čaroděj ze země Oz a Farscape (od Valy Mal Doran), Teal'c jako soukromý detektiv a navrhovaná scéna od Martina Lloyda podobná Star Treku nebo verze originálního filmu, kde všechny postavy jsou loutky. Nicméně všechno je k ničemu, protože studio se nakonec rozhodne film zrušit ve prospěch obnovení seriálu.\n\nNa konci epizody se děj posune deset let do budoucnosti k rozhovoru s herci seriálu \"Červí díra\", kteří slaví svou dvoustou epizodu a radují se, že studio obnovilo plán natočit film.\n"}
{"id": "841362", "url": "https://cs.wikipedia.org/wiki?curid=841362", "title": "Aaron Klug", "text": "Aaron Klug\n\nSir Aaron Klug (* 11. srpna 1926, Želva, Litva – 20. listopadu 2018) byl britský fyzik a chemik litevského původu. V roce 1982 obdržel Nobelovu cenu za chemii.\n\nVe věku dvou let se přestěhoval s rodiči do jihoafrického Durbanu, kde později studoval na Witwatersrandu v Johannesburgu a krystalografii na kapské univerzitě. Doktorát dokončil na \"Trinity College\" v Cambridge v roce 1953.\n\nPři spolupráci s Rosalindou Franklinovou u profesora Johna Desmonda Bernala v Londýně, se zajímal o výzkum virů a jejich struktury. Během 70. let využil metod rentgenové strukturní analýzy, mikroskopie a strukturální modelace k vývoji krystalografického elektronového mikroskopu.\n\nV roce 1982 obdržel Nobelovu cenu za chemii.\n\nV období 1986 až 1996 byl vedoucím \"Laboratory of Molecular Biology\" v Cambridge a roku 1988 byl povýšen do šlechtického stavu. Jako prezident \"Královské společnosti\" působil v letech 1995 až 2000.\n\n"}
{"id": "841366", "url": "https://cs.wikipedia.org/wiki?curid=841366", "title": "Vzpírání na Letních olympijských hrách 1984", "text": "Vzpírání na Letních olympijských hrách 1984\n\nVzpěračské soutěže na Letních olympijských hrách 1984 probíhaly od 29. července do 8. srpna. Soutěže hostil Albert Gersten Pavilion v Los Angeles disponující kapacitou 4200 diváků. Závodilo se na činkách značky \"York\". Medaile byly rozdány v 10 mužských kategoriích na základě vzepřených kilogramů v olympijském dvojboji.\n\nSoutěže poznamenal bojkot zemí Východního bloku (s výjimkou Rumunska a Jugoslávie), Československo tak ve vzpěračských soutěžích nemělo poprvé od roku 1948 žádného zástupce. Celkem se zúčastnilo 187 vzpěračů ze 48 zemí světa. Nejúspěšnějšími výpravami se staly Čína se 4 zlatými medailemi a Rumunsko se ziskem celkem 8 cenných kovů.\n\n"}
{"id": "841367", "url": "https://cs.wikipedia.org/wiki?curid=841367", "title": "Július Chlpík", "text": "Július Chlpík\n\nJúlius Chlpík (* 7. dubna 1968) je bývalý československý fotbalista, záložník.\n\nV československé lize hrál za Bohemians Praha a RH Cheb. V československé lize nastoupil v 79 utkáních a dal 6 gólů.\n\n\n"}
{"id": "841372", "url": "https://cs.wikipedia.org/wiki?curid=841372", "title": "Pavel Vandas (fotbalista)", "text": "Pavel Vandas (fotbalista)\n\nPavel Vandas (* 8. dubna 1967) je bývalý český fotbalista, útočník. Maturoval v Praze na Střední průmyslové škole. Po skončení aktivní fotbalové kariéry pracoval od r.1999 jako sportovní ředitel v FC Viktoria Plzeň. S tímto klubem následně postoupil do 1. Ligy. Od r. 2002 pracuje jako hráčský agent FIFA.\n\nHrál za Bohemians Praha, Škodu Plzeň, RH Cheb, SK Slavia Praha, FC Gera Drnovice, islandský KA Akureyri, SK Dynamo České Budějovice, FK Švarc Benešov a německé týmy TuS Padeborn a VfB Oldenburg. V československé a české lize nastoupil ve 101 utkáních a dal 27 branek. V 1.islandské lize odehrál 38 zápasů a vstřelil 14 branek. V Německu odehrál dohromady 77 utkání a vstřelil 24 branek. Byl prvním vítězem žákovské fotbalové soutěže v celostátním finále – Osmkrát z abecedy fotbalu, jako veliký talent přišel v 17 letech do Bohemians Praha, kam si ho vybral Tomáš Pospíchal. V reprezentaci do 21 let byl pod vedením trenérů Brücknera a Uhrina v základní sestavě a patřil k nejlepším střelcům mužstva. Ve 20 letech utrpěl těžké zranění kolena, které mělo velký vliv na jeho budoucí fotbalovou kariéru. Po několika prodělaných operacích se ještě vrátil na ligové trávníky, ale do špičkového zahraničního klubu již nikdy nepřestoupil. V první sezóně se stal 3. nejlepším střelcem 1. islandské ligy. Ke konci kariéry přestoupil do německého klubu TuS Paderborn a následně VfB Oldenburg, ve kterém dříve působili také reprezentanti Radek Drulák a Oldřich Machala. Po čtyřech letech strávených v Německu ukončil svou fotbalovou kariéru a vrátil se do České republiky.\n\nPavel Vandas se oženil s Martinou Kramešovou a má i syna Pavla Jr. a dcery Nicolette a Kristýnu.\n\n\n"}
{"id": "841376", "url": "https://cs.wikipedia.org/wiki?curid=841376", "title": "Jan Steklík", "text": "Jan Steklík\n\nJan Steklík (5. června 1938 Ústí nad Orlicí – 11. listopadu 2017) byl český výtvarník. Spolu s Karlem Neprašem vedl Křižovnickou školu čistého humoru bez vtipu.\n\n\n"}
{"id": "841380", "url": "https://cs.wikipedia.org/wiki?curid=841380", "title": "Třída Veinticinco de Mayo", "text": "Třída Veinticinco de Mayo\n\nTřída Veinticinco de Mayo byla třída těžkých křižníků argentinského námořnictva, postavená na argentinskou objednávku italskou loděnicí OTO. Postaveny byly dvě jednotky. Jejich projekt byl zmenšenou verzí domácích těžkých křižníků třídy \"Trento\". Ve službě byly v letech 1931–1961. Nahradily je dva křižníky třídy \"Brooklyn\" pocházející z přebytků amerického námořnictva.\n\nStavba této třídy byla součástí desetiletého plánu na obnovu floty, schváleného roku 1926. Plán zahrnoval stavbu dvou těžkých křižníků třídy \"Veinticinco de Mayo\", lehkého křižníku ARA \"La Argentina\", dvanácti torpédoborců (z toho dvě jednotky španělské třídy \"Churruca\", tři jednotky třídy \"Mendoza\" a sedm jednotek třídy \"Buenos Aires\") a tří ponorek třídy \"Santa Fe\". Oba křižníky této třídy postavila italská loděnice OTO. Křižníky vstoupily do služby v roce 1931. Vyřazeny byly v letech 1960–1961 a následně byly sešrotovány.\n\nJednotky třídy \"Veinticinco de Mayo\":\nHlavní výzbroj tvořilo šest 190mm kanónů, umístěných ve dvoudělových věžích. Protiletadlovou výzbroj představovalo dvanáct dvouúčelových 100mm kanónů ve dvoudělových věžích a dalších šest jednohlavňových 40mm kanónů. Křižníky také nesly dva trojhlavňové 533mm torpédomety. Byly vybaveny dvojicích průzkumných hydroplánů Grumman J2F Duck. Pohonný systém tvořily dvě parní turbíny Parsons a šest kotlů Yarrow. Nejvyšší rychlost dosahovala 32 uzlů.\n"}
{"id": "841381", "url": "https://cs.wikipedia.org/wiki?curid=841381", "title": "Kerckhoffsův princip", "text": "Kerckhoffsův princip\n\nKerckhoffsův princip je pravidlo vyslovené v devatenáctém století Augustem Kerckhoffsem, které říká, že bezpečnost šifrovacího systému má záviset pouze na utajení klíče, tedy prozrazení principu šifrování nemá bezpečnost systému ohrozit. Jedná se o protiklad bezpečnosti skrze utajení, kdy je důvěra v bezpečnost systému odvozena z utajení principu jeho fungování.\n\nDodržování Kerckhoffsova principu je odborníky považováno za potřebné. Jakmile je totiž systém používán a jeho používání se rozšiřuje, velice rychle se objevuje mnoho cest, jak princip jeho fungování odhalit, ať už díky tomu, že je pak znám mnoha lidem, nebo že přibývají jeho hardwarové nebo softwarové kopie. Na rozdíl od klíčů, které mohou být měněny často, je navíc zprovoznění systému obvykle dlouhodobou investicí (zaučení uživatelů, distribuce zařízení, …). Nepřítel má tedy dostatek času i příležitostí, aby se dostal k vnitřnostem systému. Proto stačí-li k dobytí znalost systému a není-li potřeba znalost aktuálních klíčů, pravděpodobně se časem nepříteli útok podaří, ať už krádeží, úplatkem nebo náhodou. \n\nNaproti tomu pokud k bezpečnosti systému stačí utajit klíče, pak lze klíče preventivně měnit, nebo je změnit, pokud se dozvíme, že byly prozrazeny. Nepřítel má tedy na získání užitečného klíče méně času a i pokud se mu podaří ho získat, je mu užitečný jen krátkodobě. V rámci organizace je také poměrně snadno možné používat různé klíče pro komunikaci velitelství s různými organizačními složkami (při stejném zaškolení, respektive při použití stejných zařízení), což dále omezuje škody způsobené případným prozrazením některého klíče.\n"}
{"id": "841385", "url": "https://cs.wikipedia.org/wiki?curid=841385", "title": "Louise Lake-Tack", "text": "Louise Lake-Tack\n\nLouise Lake-Tack (* 26. července 1944 St Phillip's, Antigua) je od roku 2007 generální guvernérkou Antiguy a Barbudy. Vzdělání získala ve škole Freetown Government, poté navštěvovala Antigua vyšší dívčí školu v St John. Po absolvování emigrovala do Velké Británie, kde studovala ošetřovatelství v nemocnici Charing Cross. Po ukončení studia působila nejprve v Národní kardiologické nemocnici a později na Harleyské městské klinice. \n\nLake-Tack později vystudovala práva a později působila jako soudkyně u soudu v Marylebone a Horseferry. Na to byla soudkyní u odvolacích soudů v Pocock u městského soudu a v Middlesexu u korunního soud. Generální guvernérkou Antiguy a Barbudy byla od 17. července 2007 do 13. srpna 2014 kdy ji vystřídal ve funkci Rodney Williams. \n"}
{"id": "841390", "url": "https://cs.wikipedia.org/wiki?curid=841390", "title": "Šen-cung (Sung)", "text": "Šen-cung (Sung)\n\nŠen-cung (; 25. května 1048 – 1. dubna 1085), vlastním jménem Čao Čung-čen (), od roku 1063 Čao Sü () z dynastie Sung v letech 1067–1085 vládl čínské říši Sung. Byl nástupcem císaře Jing-cunga.\n\nŠen-cung podpořil „Novou politiku“ prosazovanou skupinou reformátorů v čele s Wang An-š'em jmenovaným do čela vlády. Wang se snažil zlepšit situaci rolníků a nezaměstnaných, kvůli čemuž je občas považován za předchůdce moderního sociálního státu.\n\nCísař se také snažil oslabit stát Západní Sia a přikázal sungské armádě zaútočit v Kan-su. Číňané byli zprvu úspěšní, ale během bitvy o město Jung-le roku 1082 byli poraženi. Stát Západní Sia poté zesílil a zůstal i během následujících desetiletí trnem v oku sungské říše.\n\nZa vlády Šen-cunga S'-ma Kuang, ministr studující historii předešlých tisíciletí, napsal velmi vlivnou historickou práci \"Úplné zrcadlo k ilustraci vlády\" (, \"C'-č' tchung-ťien\") popisující čínskou historii od roku 403 př. n. l. do nástupu Sungů. Jinou významnou literární událostí Šen-cungovy vlády bylo vydání kompilace \"Sedmi vojenských klasiků\" (údajné diskuze mezi tchangským císařem Tchaj-cungem a jeho generálem Li Wej-kungem).\n\nŠen-cung zemřel roku 1085 v šestatřiceti letech, jeho chrámové jméno Šen-cung (神宗) znamená „Božský předek“. Na císařský trůn po něm nastoupil jeho syn Če-cung.\n\nHodnost císařovny držela první manželka Šen-cunga příjmením Siang (, 1047–1102), posmrtným jménem císařovna Čchin-šeng sien-su (), později získaly status císařovny ještě matky císařů Če-cunga a Chuej-cunga. Celkem měl Šen-cung čtrnáct manželek, které mu daly čtrnáct synů, osm z nich však zemřelo v dětství:\n\nCísaři se též narodilo deset dcer.\n\n"}
{"id": "841392", "url": "https://cs.wikipedia.org/wiki?curid=841392", "title": "Če-cung", "text": "Če-cung\n\nČe-cung (; 4. ledna 1076 – 23. února 1100), vlastním jménem Čao Jung (), od roku 1085 Čao Sü () z dynastie Sung v letech 1085–1100 vládl čínské říši Sung. Nástoupil po svém otci, císaři Šen-cungovi.\n\nČe-cung (Če-cung je chrámové jméno, které znamená „Moudrý předek“) byl synem císaře Šen-cunga. Císařem se stal v devíti letech po smrti otce, vládla za něj císařovna vdova Kao. Za jejího regentství získala ve vládě převahu konzervativnější skupina kolem S'-ma Kuanga, která zvrátila reformy zavedené předešlou vládou Wang An-š'a. Až po úmrtí císařovny vdovy roku 1093 byl Če-cung schopen převzít moc, odvolat S'-ma Kuanga a znovuzavést Wangova opatření.\n\nCísař snížil daně, přerušil rozhovory s tangutským státem Západní Sia a válkou přinutil Tanguty k pokornějším postojům. Celkově Če-cungova vláda posílila zemi, nicméně přetrvávaly rozbroje mezi konzervativním a reformním křídlem vlády, které oslabovaly stát.\n\nČe-cung zemřel roku 1100 v Kchaj-fengu ve čtyřiadvaceti letech, následoval ho mladší bratr Chuej-cung.\n\nHodnost císařovny držela od roku 1092 první manželka Če-cunga příjmením Meng (, 1073–1131), posmrtným jménem císařovna Čao-cch’ šeng-sien (, od roku 1133), císařovnou se roku 1099 stala i paní Liou (, 1078–1113), císařovna Čao-chuaj (). Celkem měl Če-cung devět žen, které mu daly jediného syna a čtyři dcery.\n\n\n"}
{"id": "841403", "url": "https://cs.wikipedia.org/wiki?curid=841403", "title": "Trojan (Červený trpaslík)", "text": "Trojan (Červený trpaslík)\n\nTrojan je první epizoda desáté série (a celkově padesátá šestá) britského sci-fi sitcomu \"Červený trpaslík\".\n\nScénář napsal a režie se ujal Doug Naylor. Poprvé byla epizoda odvysílána 4. října 2012 na britském televizním kanálu Dave. Je věnována Jo Howardové, zesnulé produkční 7., 8. a 9. série.\n\nPosádka Červeného trpaslíka narazí na nedotčenou a prázdnou kosmickou loď Trojan a použije ji k záchraně Rimmerova bratra Howarda, který se ocitl v tísni. Arnold Rimmer opět selhal v důstojnické zkoušce a tak předstírá, že je kapitánem výkonné lodi Trojan a velí posádce. Howard je stejně jako jeho bratr hologram a nemůže pochopit, jak se Arnold mohl stát velitelem jedné z nejlepších lodí Vesmírného sboru.\n\nDave Lister popisuje Kocourovi na Červeném trpaslíku knihu \"Stupid But True!\" (\"Hloupé, ale pravdivé!\"). Uvádí mu příklad z knihy, v roce 1971 bylo 20 % dopravních nehod ve Švédsku zaviněno losy, když se je řidiči na silnici pokoušeli objet. Kocourovi (jak je u něj zvykem) to chvíli trvá, než to pochopí. Rimmer se po předchozích devíti neúspěšných pokusech o složení astronavigační zkoušky rozhodl podstoupit test podesáté. Nyní má jinou strategii, dopředu očekává, že selže. Už na sebe nebude tak tvrdý, podaří-li se mu zkoušku složit, bude to krásné, pokud ne, nic se neděje. Když mu Kryton předá obálku interní pošty s výsledky testu, Rimmer si přečte výsledek (opět neprošel) a okamžitě své předchozí výroky popře tím, že se rozzuří.\n\nKocour s Listerem sledují reklamu na zázračný míchač nápojů (v originále pojmenovaný Stirmaster) z automatického teleshoppingového systému „All-Droid“. Ačkoli se oba diví, kdo takové krámy může kupovat, po chvíli se nechají přesvědčit o výhodách výrobku a Lister telefonuje do střediska, aby objednal dva kusy – pro sebe i pro Kocoura. Nemůže se dovolat, linka je obsazená a tak musí čekat „na drátě“. Vchází Kryton a informuje je, že sondy nalezly opuštěnou loď.\n\nTrojan je moderní kosmickou lodí Vesmírných sborů. Arnold Rimmer vysvětluje ostatním, že na takových sloužili i jeho bratři. Kocour navrhne, aby si ji nechali místo Červeného trpaslíka. Kryton upozorní, že Trojan není schopen letu. Rimmer se rozplývá nad dokonalým kokpitem a lituje, že nesložil astronavigační zkoušky, aby se mohl jednou stát kapitánem. V ten moment se projeví nějaká chyba v hologramatické projekční jednotce, která způsobí, že se Rimmer na chvíli zasekne. Lister se stále pokouší dovolat do „All-Droidu“. Když později Rimmer obdivuje kvantový pohon lodi umožňující provést mezihvězdný skok, ozve se tísňové volání z lodi Columbus 3. Z reproduktoru se line hlas lodniho hologramu Howarda Rimmera, který žádá o záchranu. Jeho loď směřuje do meteorové bouře, se kterou se střetne za 17 hodin. Arnold Rimmer je překvapen, že slyší svého bratra a oznámí mu, že bude vysvobozen za 15 hodin. Když Kryton upozorňuje, že díky kvantovému pohonu Trojana by bylo možné Howarda Rimmera zachránit ihned, Arnold mu přikáže, aby na to zapomněl. Musí složit astronavigační zkoušky, aby se se svým úspěšným bratrem nesetkal jako podřadný technik, opravář automatů na polévku.\n\nNa Červeném trpaslíku se Rimmer pokouší učit na testy. V kajutě je i Lister (on ani ostatní zatím o nouzovém volání lodi Columbus 3 nevědí, jediný Kryton si na Rimmerův příkaz vymazal paměť) a navrhne, ať jej Rimmer vyzkouší. Ten mu položí otázku, co způsobilo v roce 1971 nehodu švédského řidiče, jenž narazil do stromu a neměl přitom žádné zdravotní ani technické problémy. Zrovna tohle Lister ví a vychutnává si odpověď (je to los). Ohromený Rimmer se podívá na výsledek, který Listerovu odpověď potvrdí. Rimmer pak položí tutéž otázku Krytonovi (ten okamžitě odpoví) a Kocourovi. Když bleskově odpoví i jindy nechápavý Kocour, Rimmer se opět rozruší a zasekne. Po třech hodinách je opět zprovozněn, Kryton mu oznámí, že jeho disk byl zasažen nějakým malwarem, který jej zasekal a Rimmer se pak zaobíral mrzutými myšlenkami (např. na svá selhání, úspěch jeho bratří atp.). To byl i jeden z důvodů, proč nemohl složit astronavigační zkoušky. Nyní má disk vyčištěný a může udělat dojem na bratra Howarda. Prominent Howard jej společně s druhým bratrem Frankem v dětství často šikanovali a později mu byli rodiči dáváni za vzor. Arnold mu touží dokázat, že i on se zařadil mezi elitu. Domluví se s posádkou, že při jeho záchraně sehrají divadlo – Arnold bude kapitán moderní lodi Trojan (kterou vezmou do vleku za Červeného trpaslíka) a ostatní jeho podřízení.\n\nVše je připraveno a na palubu Trojanu je teleportován Howard Rimmer a simulantka Crawfordová. Howard nemůže uvěřit, že podceňovaný Arnold Rimmer to dotáhl až na kapitána kosmické lodi. Jeho rozmrzelost ho přivede do katatonického stavu, který si nedávno prodělal i Arnold. Simulantka Crawfordová upozorní, že Howard potřebuje okamžitou pomoc. Navrhuje dopravit jej Trojanem na stanici „All-Droid“ a sama se hodlá teleportovat předem, aby připravila medidroidy. Arnold Rimmer řekne Krytonovi, ať Howardovi pročistí disk (jako to udělal jemu) a poté ho posádka teleportuje na stanici, aby se celé divadlo neprozradilo.\n\nLister začíná být netrpělivý, že se nemůže spojit s centrálou „All-Droidu“, aby si objednal míchač nápojů. Po pročištění disku se Howard přizná Arnoldovi a ostatním, že není kapitán, ale pouze opravář automatů. Před 2 dny byla loď napadena, Howard vyskočil z postele a ukryl se pod stolem. Když vylezl, loď byla nevratně poničena a přežila jen Crawfordová. Lister se jej otáže, kdo na ně zaútočil. V tu chvíli do místnosti vejde simulantka Crawfordová se zbraní v ruce. Teleportovala se nikoli na vesmírnou stanici, ale o dvě patra níže a z muničního skladu si vzala zbraň. Byla to ona, kdo se vzbouřil na Columbu 3 a teď požaduje data Trojanu a kvantovou tyč (pohon lodi). Chce osvobodit ostatní simulanty. Z odloženého telefonního sluchátka se ozve hlas, konečně se navázalo spojení s teleshoppingem „All-Droid“. Lister by rád hovor vzal, ale je s Krytonem a Howardem Crawfordovou držen v šachu. Rozhodne se to risknout, při následné střelbě je zasažen Howard, který se postavil před Arnolda. Za Crawfordovou se objeví Kocour, Kryton mu hodí paměťové zařízení se souborem rozmrzelosti, který Kocour nahraje do krčního portu simulantky. Crawfordová znehybní. Postřelený Howard žádá Arnolda, aby jej přijal takového, jaký je. Zdá se, že i Arnold se přizná ke klamu, který na něj narafičil, ale neudělá to. Přizná jen, že lhal v počtu Lamborghini, místo dvou údajně vlastní jen jeden vůz.\n\nLister využil zaseklou Crawfordovou jako míchač nápojů. Kryton přináší poštu z hlavního počítače Jupiterské důlní společnosti (vlastník lodi Červený trpaslík), uvědomil ji totiž nedávno o holosmrti Howarda Rimmera. Arnold cítí satisfakci, už jej nebude strašit myšlenka vzorného Howarda. V dopise stojí, že vzhledem k hrdinské holosmrti Howarda byl oceněn Platinovou hvězdou statečnosti – nejvyšším vyznamenáním Vesmírných sborů a navíc je navrženo, aby se Červený trpaslík přejmenoval na SS Howard Rimmer.\n\nArnold Rimmer se po vyslechnutí obsahu dopisu začne opět zasekávat.\n\nEpizodu sledovalo při premiéře 1,59 milionu televizních diváků. Michael Hogan z britského deníku \"The Daily Telegraph\" uvedl, že to není \"„žádná klasika, ale návrat k původní podobě“\" a udělil epizodě 3,5 hvězdičky z 5. Dave Golder z „SFX“ udělil 4 hvězdičky z 5 a zhodnotil epizodu slovy \"„Trojan byl dostatečně důmyslný na to, aby se stal skvělým dílem, ale měl ještě prostor pro zlepšení. Ale víte co? Bezpochyby se tato série bude zlepšovat.“\" Chris Swanson z portálu „What Culture“ díl ohodnotil plným počtem pěti hvězdiček a napsal: \"„Jestliže je tato epizoda indikátorem toho, co nás čeká dál, jsem opravdu velice šťastný. Červený trpaslík je zpět a já nemohu být šťastnější!“\"\n\n\n\n"}
{"id": "841405", "url": "https://cs.wikipedia.org/wiki?curid=841405", "title": "Poklad Rudého Rackhama", "text": "Poklad Rudého Rackhama\n\nPoklad Rudého Rackhama (v překladu z 90. let 20. století jako Poklad Rudého Raubíře, francouzsky Le Trésor de Rackham le Rouge) je komiks ze série \"Tintinova dobrodružství\" od belgického kreslíře Hergého. Je přímým pokračováním předchozího alba \"Tajemství Jednorožce\", jehož děj se točí okolo stop k pokladu z lodi \"Jednorožec\". V \"Pokladu Rudého Rackhama\" se hlavní hrdinové, Tintin s Filutou, kapitánem Haddockem, Kadlecem a Tkadlecem a profesorem Hluchavkou vydávají tento poklad hledat.\n\nKomiks poprvé vycházel na pokračování v roce 1943 v belgickém deníku \"Le Soir\", v podobě barevného alba byl vydán o dva roky později. V Česku jej poprvé vydalo nakladatelství Egmont ČR v roce 1995 jako \"Poklad Rudého Raubíře\", v letech 1996 a 1997 vycházel na pokračování v časopisu \"Květy\". V novém překladu a s názvem \"Poklad Rudého Rackhama\" byl komiks poprvé vydán v roce 2008 v nakladatelství Albatros.\n"}
{"id": "841410", "url": "https://cs.wikipedia.org/wiki?curid=841410", "title": "Zahrada Portheimka", "text": "Zahrada Portheimka\n\nZahrada Portheimka se rozkládá u smíchovské usedlosti Portheimka, Štefánkova 68/12, na Smíchově v Praze. Rozkládá se mezi Matoušovou ulicí a náměstím 14. října. Má rozlohu 0,69 ha a leží v nadmořské výšce 192 až 194 m n. m. Společně s letohrádkem Portheimka a kašnou je zahrada chráněna jako kulturní památka.\n\nNa místě dnešní Portheimky stával nejstarší kartuziánský klášter v českých zemích. Založil jej Jan Lucemburský roku 1342. Klášter byl známý pod jménem Zahrada Panny Marie. Žilo v něm 24 mnichů. V srpnu roku 1419 byl klášter vypálen. Za dob husitství byly zbytky rozebrány a v polovině 15. století nezbylo po klášteře vůbec nic.\nPozemky se na počátku 18. století dostaly pod správu jinonicko-butovického statku. Roku 1719 odkoupil část z nich Johann Michael Schäfler. V roce 1722 je Schäfler prodal Kiliánu Ignáci Dientzenhoferovi, významnému českému baroknímu architektu. Podle smlouvy se jednalo o \"zahradu ležící před Újezdskou branou, kousek pole a domeček\". Dientzenhofer zde roku 1722 nechal postavit předměstské sídlo podle vlastního návrhu. Vznikla zde dvoupatrová budova s bohatým zahradním průčelím. K domu tehdy přiléhala překrásná barokní rozlehlá zahrada táhnoucí se až k Vltavě. Zahrada byla upravena ve stylu francouzského parku. Byla půdorysně velice složitá a nacházely se v ní sochy, bazény a vodotrysky, habrové aleje a složitě stříhaný zimostráz. Celková délka zahrady byla 400 metrů.\nRoku 1753 letohrádek prodali Dientzenhoferovi dědicové paní Felicitě Nellové z Nellenberku. Ta roku 1758 prodala zahradu s letohrádkem hraběti Franzu Leopoldovi Buquoy. Ten zahradu zvětšil přikoupením dalších pozemků a začalo se jí říkat Buquoyka (Bukvojka). V dobách jeho vlastnictví byla zahrada rokokově přebudována, vybavena skleníky pro cizokrajnou flóru, měla velkou oranžerii i fíkovnu. Provozovaly se zde v těch dobách proslavené letní slavnosti panstva.\nRoku 1767 Buquoyku zdědil Johann Nepomuk Buquoy a zahradu pronajal v roce 1801 manželům Ticháčkovým i s obydlím využívaným do té doby pro hospodského (dva pokoje, kuchyň, sklep, stáj pro 4 krávy).\nRoku 1804 získali Buquoyskou zahradu s obytnou budovou, oranžérií a skleníkem Ferdinand a Anna Delormovi (říkalo se jí tehdy Delormova zahrada) a zřídili zde továrnu na cikorku. Roku 1827 přišel celý majetek do dražby, ve které jej získali bratři Porgesové z Portheimu, majitelé továrny na plátno a karton, která stála na dnešním náměstí 14. října.\nRoku 1855 byla Portheimka prodána Josefovi, Heinrichovi, Wilhelmovi a Eduardovi Porgesům z Portheimu. Jaký byl jejich příbuzenský vztah k předchozím majitelům není známo.\nV roce 1919 byla další část zahrady prodána smíchovské obci pro výstavbu domů s malými byty.\nRoku 1932 Portheimka dostala nuceného správce.\nZa protektorátu o zahradu projevila zájem smíchovská Hitler-Jugend. \nPo válce se Portheimka dostala pod národní správu.\nRoku 1947 započaly opravy. Velkou rekonstrukcí prošla budova v 60. letech 20. století. Až do roku 1990 byla ve správě OPBH Praha 5. Nebytové prostory a zahradu měli v užívání nájemci.\nV roce 1992 byl zrekonstruován park. Byl obnoveny cesty a doplněno stromořadí. Úpravy vedl architekt Tomáš Zetka. Následně získal Portheimku nový nájemce, Národní dům Praha, který zde pořádal výstavy.\nRoku 2006 byla vybudována umělá závlaha a položen nový travní koberec. Park Portheimka byl zhodnocen jako jeden z nejdůležitějších parků v centru Smíchova.\n\nPortheimka je nyní majetkem hlavního města Prahy, ve správě městské části Prahy 5.\n\nKašna se nachází u zdi zahrady a tvoří ji barokní kamenná nádrž s mosazným vyústěním vody nad ní. Na nádrži je plastická výzdoba v podobě antického vozu s dvojspřežím. Na voze sedí ženská postava. Původně stála kašna u zdi letohrádku a byla mnohem zdobnější.\n"}
{"id": "841415", "url": "https://cs.wikipedia.org/wiki?curid=841415", "title": "Guillaume Rondelet", "text": "Guillaume Rondelet\n\nGuillaume Rondelet, nebo také Rondeletius, (27. září 1507 Montpellier – 30. června 1566 Réalmont) byl francouzský přírodovědec.\n\nRondelet studoval od roku 1525 filozofii na pařížské univerzitě. V roce 1529 začal studovat medicínu na montpellierské univerzitě a stal se v roce 1530 prokurátorem. V roce 1530 studoval anatomii a chirurgii u Johanna Guintera v Maringues, kde také jako lékař praktikoval. Po jeho návratu do Montpellier promoval v roce 1537 na Dr. med. a o dva roky později odešel do Florencie. Zde se v roce 1540 stal osobním lékařem kardinála Tournona. Jeho prostřednictvím byl jmenován v roce 1545 profesorem na lékařské fakultě v Montpellier.\n\nJako doprovod kardinála procestoval Holandsko a Itálii. Pozorovaní v přímořských oblastech byla základem pro jeho pozdější popis mořských živočichů.\n\nMezi jeho žáky patřili Ulisse Aldrovandi a Carolus Clusius. Dopisoval si s mnoha vědci (Jean a Caspar Bauhin, Konrad Gessner, Leonhard Rauwolf, Matthias de L’Obel, Jacques Daléchamps a Pierre Richer de Belleval).\n\nCharles Plumier na jeho počest pojmenoval rod \"Rondeletia\". Carl Linné později tento název převzal.\n\n"}
{"id": "841418", "url": "https://cs.wikipedia.org/wiki?curid=841418", "title": "ARA La Argentina", "text": "ARA La Argentina\n\nARA La Argentina byl lehký křižník argentinského námořnictva, postavený na argentinskou objednávku britskou loděnicí Vickers-Armstrongs. Konstrukce křižníku byla odvozena od britské třídy \"Arethusa\". Křižník \"La Argentina\" byl ve službě v letech 1939–1972. Fakticky byl především školní lodí, která v této roli nahradila letitou fregatu ARA \"Presidente Sarmiento\".\n\nStavba křižníku byla součástí desetiletého plánu na obnovu floty, schváleného roku 1926. Plán zahrnoval stavbu dvou těžkých křižníků třídy \"Veinticinco de Mayo\", lehkého křižníku, dvanácti torpédoborců (z toho dvě jednotky španělské třídy \"Churruca\", tři jednotky třídy \"Mendoza\" a sedm jednotek třídy \"Buenos Aires\") a tří ponorek třídy \"Santa Fe\".Samotný křižník \"La Argentina\" postavila v letech 1936–1939 britská loděnice Vickers-Armstrongs v Barrow in Furness. Ze služby byl vyřazen roku 1972. Následně byl sešrotován.\n\nOproti třídě \"Arethusa\" byl tento křižník větší a silněji vyzbrojený. Hlavní výzbroj tvořilo devět 152mm kanónů, umístěných ve třídělových věžích (\"Arethusa\" jich nesla pouze šest, umístěných ve stejném počtu dvoudělových věží). Sekundární výzbroj představovaly čtyři jednohlavňové 102mm kanóny, které doplňovalo osm jednohlavňových 40mm protiletadlových kanónů. Křižník dále nesl dva trojhlavňové 533mm torpédomety. Pohonný systém tvořily čtyři parní turbíny Parsons a šest kotlů Yarrow. Nejvyšší rychlost dosahovala 30 uzlů.\n"}
{"id": "841420", "url": "https://cs.wikipedia.org/wiki?curid=841420", "title": "Camille Huysmans", "text": "Camille Huysmans\n\nJean Joseph Camille Huysmans (26. května 1871 — 23. února 1968) byl belgický sociálnědemokratický politik, představitel dnes již zaniklé Belgické socialistické strany (\"Parti Socialiste belge\", \"Belgische Socialistische Partij\"). Byl premiérem Belgie v letech 1946–1947, vedl koalici socialistů, komunistů a liberálů. V letech 1925–1927 a 1947–1949 byl ministrem školství, v letech 1936–1939 a 1954–1958 byl předsedou dolní komory parlamentu. V letech 1933–1940 a 1944–1946 byl starostou Antverp, v kteréžto funkci proslul mj. přijímáním židovských uprchlíků z Německa a pomocí jim. V letech 1905–1922 byl sekretářem Druhé internacionály, jeho korespondence s Leninem z té doby byla bydána roku 1963. Byl svobodným zednářem.\n\n"}
{"id": "841421", "url": "https://cs.wikipedia.org/wiki?curid=841421", "title": "T.I. vs. T.I.P.", "text": "T.I. vs. T.I.P.\n\nT.I. vs. T.I.P. je páté studiové album amerického rappera T.I.. Bylo nahráno u Atlantic Records a vydáno 3. července 2007. Bylo nominováno na cenu Grammy v kategorii nejlepší rapové album.\n\nJedná se o konceptuální album, které představuje dvě tváře T.I. První je úspěšný podnikatel v hudebním průmyslu (T.I.P.) a druhou rapper pocházející z ghetta (T.I.). Prvních sedm skladeb je podáno z pohledu persony T.I.P., dalších sedm z pohledu persony T.I., zbylé čtyři jsou konfrontací obou person. Jde o velmi osobní pohled.\n\nJako promo singl byla vydána píseň \"Touchdown\" (ft. Eminem).\n\nPrvním oficiálním singlem byla píseň \"Big Things Poppin' (Do It)\". Ten se umístil na 9. příčce žebříčku Billboard Hot 100 a od americké asociace RIAA obdržel platinovou certifikaci.\n\nDruhým singlem byla píseň \"You Know What It Is\", ten se umístil na 34. příčce US žebříčku.\n\nTřetím a posledním singlem byla skladba \"Hurt\" (ft. Alfamega a Busta Rhymes). Ten se v hitparádě neumístil.\n\nDebutovalo na první příčce žebříčku Billboard 200 s 468 000 prodanými kusy v první týden prodeje v USA. Stejně tak obsadilo nejvyšší příčky žebříčků Top R&B/Hip-Hop Albums a Rap Albums. Také debutovalo na 7. příčce v Kanadě. Celkem se v USA prodalo 1,5 milionu kusů a album bylo oceněno certifikací platinová deska. V Kanadě získalo ocenění zlatá deska za prodej přes 40 000 kusů.\n"}
{"id": "841430", "url": "https://cs.wikipedia.org/wiki?curid=841430", "title": "Guntramovice (Krnov)", "text": "Guntramovice (Krnov)\n\nGuntramovice (německy \"Güntersdorf\") jsou osada, místní část města Krnova. Rozkládají se jihozápadně od města Krnova v části obce Pod Cvilínem a v katastrálním území Opavské Předměstí. První zmínka o osadě je z roku 1793. V osadě je 12 domů, jeden zanedbaný statek a malebný rybníček. Město Krnov chce v Guntramovicích vybudovat kompostárnu.\n\nDo roku 1920 byly osadou obce Kostelec v okrese Krnov. Od roku 1921 byly osadou obce Krnov a od roku 1961 byly část obce Guntramovice ve městě Krnově. Od 1. ledna 1979 jsou součástí části obce Pod Cvilínem. \n\nNad vsí se nachází stará ekologická zátěž - bývalá „skládka Krnov - Guntramovice II“.,\n\n"}
{"id": "841431", "url": "https://cs.wikipedia.org/wiki?curid=841431", "title": "Jean Duvieusart", "text": "Jean Duvieusart\n\nJean Pierre Duvieusart (10. dubna 1900 – 10. října 1977) byl belgický křesťanskodemokratický politik, představitel dnes již zaniklé belgické Křesťansko-sociální strany (\"Christelijke Volkspartij – Parti Social Chrétien\"). Byl premiérem Belgie dva měsíce v roce 1950. Podal demisi v rámci ústavní krize po abdikaci krále Leopolda III. V letech 1947–1950 a 1952–1954 byl ministrem hospodářství. V letech 1964–1965 byl předsedou Evropského parlamentu. V 70. letech Duviesart přešel na pozice valónského nacionalismu, působil ve stranách \"Rassemblement wallon\" a \"Front Démocratique des Bruxellois Francophones\".\n\n\n"}
{"id": "841432", "url": "https://cs.wikipedia.org/wiki?curid=841432", "title": "Naučná stezka Okolím Studence", "text": "Naučná stezka Okolím Studence\n\nNaučná stezka Okolím Studence je pojmenování naučné stezky v západní části Lužických hor, která zde byla vytyčena Správou CHKO Lužické hory v roce 2002. Je vedena v okrese Děčín, jen velmi malá část zasahuje do okresu Česká Lípa. Své jméno získala podle kopce Studenec (736 m n. m.) v Klíčské hornatině.\n\nStezka je délkou 22,5 km (včetně odbočky k rozhledně na Studenci) i převýšením náročná. Na její trase je 20 zastavení (každé zastavení je s česko-německou informativní tabulí). Je okružní, lze ji tedy absolvovat z jakéhokoliv místa na okruhu, je však zřizovatelem doporučováno zahájení u železniční zastávky obce Mlýny u Kytlice na železniční trati Rumburk - Děčín. Na trase je celá řada chráněných lokalit, přírodních památek i rezervací, z větších obcí jen okrajově Česká Kamenice. V oblasti přírodní památky Pustý zámek u Dolního Prysku se dotýká okresu Česká Lípa, celý zbytek okruhu je veden okresem Děčín.\n\nZnačení trasy je prováděno obvykle zeleným symbolem. Naprostá většina je vedena po barevně vyznačených turistických trasách KČT (zelená, červená). \n\n\n\n\n"}
{"id": "841440", "url": "https://cs.wikipedia.org/wiki?curid=841440", "title": "Jiří Orlíček", "text": "Jiří Orlíček\n\nJiří Orlíček (* 18. března 1959) je bývalý český fotbalista. Po skončení aktivní kariéry působí jako trenér v nižších soutěžích.\n\nV československé lize hrál za SK Dynamo České Budějovice. V československé lize nastoupil ve 45 utkáních a dal 4 góly.\n\n\n"}
{"id": "841443", "url": "https://cs.wikipedia.org/wiki?curid=841443", "title": "Paper Trail", "text": "Paper Trail\n\nPaper Trail je šesté studiové album amerického rappera T.I.. Bylo nahráno u Atlantic Records a vydáno 26. září 2008. Bylo nominováno na cenu Grammy v kategorii nejlepší rapové album a vyhrálo cenu Grammy za píseň \"Swagga Like Us\". Z alba pochází dva \"number-one\" hity \"Whatever You Like\" a \"Live Your Life\".\n\nAlbum nahrával během roků 2007 a 2008, kdy také čelil soudnímu obvinění. Pro album nahrál okolo sta písní, z kterých vybíral konečnou verzi alba.\n\nJako promo singl byla vydána píseň \"No Matter What\", ten překvapil svým úspěchem, když se umístil na 72. příčce žebříčku Billboard Hot 100. Také obdržel platinovou certifikaci.\n\nPrvním oficiálním singlem byla píseň \"Whatever You Like\", ten se vyšplhal na první pozici žebříčku Billboard Hot 100, jako jeho první singl. V USA se stal 5x platinovým.\n\nDruhý singl, píseň \"Swagga Like Us\" (ft. Jay-Z, Kanye West a Lil Wayne), se vyšplhal na 5. příčku US žebříčku a získal platinovou certifikaci.\n\nTřetí singl \"Live Your Life\" (ft. Rihanna) se vyšplhal také na první pozici žebříčku. Ten byl úspěšný i v Kanadě (4. příčka) a ve Spojeném království (2. příčka). Singl obdržel 4x platinovou certifikaci.\n\nČtvrtý a poslední singl \"Dead and Gone\" (ft. Justin Timberlake) se vyšplhal na 2. příčku US žebříčku, 3. příčku v Kanadě a 4. příčku ve Spojeném království. Obdržel 3x platinovou certifikaci.\n\nDebutovalo na první příčce žebříčku Billboard 200 s 568 000 prodanými kusy v první týden prodeje v USA. Ihned tak získalo certifikaci zlatá deska. V žebříčku se udrželo 55 týdnů. Také debutovalo na prvních pozicích žebříčků Top R&B/Hip-Hop Albums a Rap Albums. Celkem se v USA prodalo přes dva miliony kusů a získalo certifikaci 2xplatinová deska.\n\nDále také platinovou desku v Kanadě (přes 80 000 ks) a zlatou ve Spojeném království (přes 100 000 ks).\n"}
{"id": "841444", "url": "https://cs.wikipedia.org/wiki?curid=841444", "title": "Zrcadlové písmo", "text": "Zrcadlové písmo\n\nZrcadlové písmo je písmo zrcadlově převrácené oproti písmu normálnímu, což znamená, že v zrcadle se naopak zobrazuje normálně. V historii bylo občas použito jako velice jednoduchý způsob šifrování, dnes se k tomuto účelu používá nanejvýš v dětských šifrovacích hrách.\n\nSériózním moderním použitím zrcadlového písma jsou velké nápisy vepředu na vozech integrovaného záchranného systému, zejména na sanitkách, které si mohou řidiči poměrně snadno přečíst ve zpětném zrcátku.\n\nZrcadlovým písmem psal své osobní poznámky Leonardo da Vinci, zatímco obvyklým písmem psal texty určené ostatním.\nV Osmanské říši v 18. a 19. století bylo zrcadlové písmo populárním kaligrafickým prvkem.\n"}
{"id": "841447", "url": "https://cs.wikipedia.org/wiki?curid=841447", "title": "Jaroslav Holý", "text": "Jaroslav Holý\n\nJaroslav Holý (* 8. srpna 1957) je bývalý český fotbalista, útočník a obránce.\n\nV československé lize hrál za SK Dynamo České Budějovice. V československé lize nastoupil v 59 utkáních a dal 1 gól.\n\n\n"}
{"id": "841452", "url": "https://cs.wikipedia.org/wiki?curid=841452", "title": "Ježník", "text": "Ježník\n\nJežník (německy \"Mösnig\") je osada, místní část města Krnova. Rozkládá se západně od města Krnova v části obce Pod Bezručovým vrchem a v katastrálním území Krnov-Horní Předměstí. V osadě se nachází bývalý Domov důchodců Devětsil a bývalé sanatorium Odborný léčebný ústav tuberkulózních a respiračních nemocí Krnov - Ježník (OLÚ TRN), vybudovaný v období mezi světovými válkami jako hotel Waldschloss.\n\nZ Ježníku teče Ježnický potok (pravý přítok Opavice) s rybníčky. Na kopci Vyhlídka (německy \"Melzerberg\") je dřevěná rozhledna. Ježníkem vede také naučná stezka s lesním odpočívadlem zvaným Ježečkův palouček.\n\nDo roku 1902 byl osadou obce Kostelec v okrese Krnov. Od roku 1903 byl osadou obce Krnov a od roku 1961 byl část obce Ježník ve městě Krnově. Od 1. ledna 1979 je součástí části obce Pod Bezručovým vrchem. \n\nDne 18. června 2013 byla dolní část osady postižena ničivým tornádem, které poškodilo střechy několika domů a polámalo velké množství stromů.\n\n"}
{"id": "841455", "url": "https://cs.wikipedia.org/wiki?curid=841455", "title": "Réalmont", "text": "Réalmont\n\nRéalmont, okcitánsky \"Reialmont\", je francouzské město v centru departementu Tarn v regionu Midi-Pyrénées. Rozkládá se asi dva kilometry od řeky Dadou. Obci dominuje vrch Caylou s křížem na vrcholu. Její jméno je odvozeno od \"mont réal\" – \"královský vrch\".\n\nV obci je středověká pevnost, zbytky opevnění a kostel Nanebevzetí Panny Marie. Historicky oceňovaná je kašna Fréjaire.\n\n\"Počet obyvatel\"\n\n\n"}
{"id": "841456", "url": "https://cs.wikipedia.org/wiki?curid=841456", "title": "Joseph Pholien", "text": "Joseph Pholien\n\nJoseph Clovis Louis Marie Emmanuel Pholien (28. prosince 1884 – 4. ledna 1968) byl belgický křesťanskodemokratický politik a právník, představitel dnes již zaniklé belgické Křesťansko-sociální strany (\"Christelijke Volkspartij – Parti Social Chrétien\"). Byl premiérem Belgie v letech 1950–1952. V letech 1938–1939 a roku 1952 byl ministrem spravedlnosti. V letech 1936–1961 byl senátorem. Roku 1966 získal čestný titul státní ministr (\"minister van Staat\", \"ministre d'État\").\n\n"}
{"id": "841462", "url": "https://cs.wikipedia.org/wiki?curid=841462", "title": "Jean Van Houtte", "text": "Jean Van Houtte\n\nJean Marie Joseph Van Houtte (17. března 1907 – 23. května 1991) byl belgický křesťanskodemokratický politik a právník, představitel dnes již zaniklé belgické Křesťansko-sociální strany (\"Christelijke Volkspartij – Parti Social Chrétien\"). Byl premiérem Belgie v letech 1952–1954. Jeho vládu poznamenaly především spory o délku povinné vojenské služby. V letech 1950–1952 a 1958–1961 byl ministrem financí. V letech 1949–1968 byl senátorem. Roku 1966 získal čestný titul státní ministr (\"Minister van Staat\", \"Ministre d'État\").\n\n"}
{"id": "841463", "url": "https://cs.wikipedia.org/wiki?curid=841463", "title": "Seznam řek v Polsku", "text": "Seznam řek v Polsku\n\nSeznam řek v Polsku (polsky řeka ) obsahuje řeky, které mají na území Polska délku 100 km a více a také některé kratší.\n"}
{"id": "841465", "url": "https://cs.wikipedia.org/wiki?curid=841465", "title": "Théo Lefèvre", "text": "Théo Lefèvre\n\nThéodore Joseph Albéric Marie „Théo“ Lefèvre (17. ledna 1914 – 18. září 1973) byl belgický křesťanskodemokratický politik a právník, představitel dnes již zaniklé belgické Křesťansko-sociální strany (\"Christelijke Volkspartij – Parti Social Chrétien\"), jejímž byl v letech 1950–1961 předsedou. V letech 1961–1965 byl premiérem Belgie, když sestavil velkou koalici se socialisty Paul-Henri Spaaka. Jeho vláda přijala řadu významných sociálních zákonů, například zákon o invaliditě či zákon na ochranu mládeže. Spustila také proces revize belgické ústavy. V otázce citlivých jazykových sporů prosazoval jasné vymezení hranic vlámských a frankofonních oblastí, oponoval však radikálním jazykovým (de facto nacionalistickým) stranám. Roku 1958 získal čestný titul státní ministr (\"minister van Staat\", \"ministre d'État\").\n\n"}
{"id": "841471", "url": "https://cs.wikipedia.org/wiki?curid=841471", "title": "Pierre Harmel", "text": "Pierre Harmel\n\nPierre Charles José Marie Harmel (16. března 1911 – 15. listopadu 2009) byl belgický křesťanskodemokratický politik a právník, představitel dnes již zaniklé belgické Křesťansko-sociální strany (\"Christelijke Volkspartij – Parti Social Chrétien\"). V letech 1965–1966 byl premiérem Belgie. V letech 1950–1954 byl ministrem školství, roku 1958 ministrem spravedlnosti, v letech 1958–1960 ministrem kultury, 1960–1961 ministrem státní správy, 1966–1968 ministrem zahraničních věcí. V letech 1973–1977 byl předsedou belgického Senátu. V letech 1946–1971 zasedal nepřetržitě v dolní komoře belgického parlamentu, v letech 1971–1977 v Senátu. Roku 1973 získal čestný titul státní ministr (\"minister van Staat\", \"ministre d'État\").\n\nJakožto ministr zahraničí vypracoval v NATO tzv. Harmelovu doktrínu, která byla založena na posílení obranného charakteru aliance a zlepšení diplomatických vztahů se státy Varšavské smlouvy. Tato doktrína na počátku 70. let uvolnila mezinárodní napětí, což vyvrcholilo Helsinskou konferencí roku 1975.\n\n\n"}
{"id": "841475", "url": "https://cs.wikipedia.org/wiki?curid=841475", "title": "Pegomastax", "text": "Pegomastax\n\nPegomastax (\"silná čelist\") byl rodem malého ptakopánvého dinosaura z čeledi Heterodontosauridae. Žil v období spodní jury (asi před 200 – 190 miliony let) na území dnešní Jihoafrické republiky (souvrství Elliot v provincii Kapsko). V současnosti je znám pouze jediný druh, typový \"P. africana\".\n\nHolotyp (označení \"SAM-PK-K10488\") sestává jen z jedné, ne zcela kompletní lebky. Tento papouškům podobný býložravec se zobákovitým zakončením čelistí byl velmi malý; celková délka těla nepřesahovala 60 centimetrů. Fosílie dinosaura byla objevena a vykopána již v letech 1966-67, popsal ji však teprve americký paleontolog Paul Sereno roku 2012. \"Pegomastax\" měl relativně mohutnější spodní čelist než ostatní heterodontosauridi, konec čelistí mu však rovněž \"zdobily\" charakteristické \"špičáky\". Ty snad mohly sloužit k obraně zvířete před menšími dravci.\n\n"}
{"id": "841479", "url": "https://cs.wikipedia.org/wiki?curid=841479", "title": "Vojin Lukić", "text": "Vojin Lukić\n\nVojin Lukić (v srbské cyrilici Војин Лукић; 4. prosince 1919, Subotica u Koceljevy–25. října 1997, Bělehrad) byl jugoslávský komunistický politik a účastník partyzánského boje. V letech 1963–1965 zastával funkci svazového sekretáře pro vnitřní záležitosti SFRJ (de facto ministra vnitra). \n\nOd roku 1941 se účastnil ozbrojeného boje jugoslávských komunistů, a to v řadách První proletářské úderné brigády. Po skončení války působil v bezpečnostních složkách OZNA a UDBa. V druhé uvedené zastával v letech 1949–1953 funkci ředitele bělehradského útvaru. V letech 1953–1963 byl ministrem vnitra ve vládě Srbska v rámci Jugoslávie a v letech 1963–1965 pak i svazovým sekretářem (ministrem). \n\nPo politických změnách zapříčiněných Brionským plénem byl označen za stoupence Aleksandra Rankoviće a musel post ministra vnitra opustit. Lukić byl dokonce vyloučen i ze Svazu komunistů Jugoslávie. Případnému vězení za svoji činnost v UDBě se sice po intervenci parlamentu vyhnul, roku 1972 byl přesto zatčen a odsouzen na 18 měsíců, tentokrát za slovní delikt. V roce 1989 vydal o svých politických zkušenostech memoáry, které otřásly do té doby nezpochybňovanou ofiální verzí o celé odposlouchávací kauze, vedoucí k událostem Brionského pléna. \n\nZemřel v říjnu 1997 v Bělehradě, pochován byl v rodné Subotici.\n"}
{"id": "841482", "url": "https://cs.wikipedia.org/wiki?curid=841482", "title": "Leo Tindemans", "text": "Leo Tindemans\n\nLeonard Clemence „Leo“ Tindemans (16. dubna 1922 − 26. prosince 2014) byl belgický křesťansko-demokratický politik.\n\nByl představitelem strany Křesťanskodemokratické a vlámské strany (\"Christen-Democratisch en Vlaams\"). V letech 1974–1978 byl premiérem Belgie. V letech 1968–1972 byl ministrem regionů, 1972–1973 ministrem zemědělství, 1973–1974 ministrem rozpočtu, 1981–1989 ministrem zahraničních věcí. Byl historicky prvním předsedou Evropské lidové strany (1976–1985). V letech 1979–1981 a 1989–1999 byl poslancem Evropského parlamentu. V letech 1965–1973 byl starostou města Edegem. Roku 1976 obdržel Cenu Karla Velikého.\n\nJako ministr odpovědný za problematiku regionů připravil novelu belgické ústavy, která z Belgie učinila důsledně federální stát. Jako premiér vedl dva kabinety, ten první byl menšinový s liberály, druhý se socialisty a vlámskými nacionalisty.\n\n"}
{"id": "841506", "url": "https://cs.wikipedia.org/wiki?curid=841506", "title": "Archaion Kallos", "text": "Archaion Kallos\n\nArchaion Kallos (řecky \"starobylá krása\") je mezinárodní festival pravoslavné hudby, který se od roku 2010 koná každoročně v chrámu svatých Cyrila a Metroděje v Praze; pořádá ho občanské sdružení Philokallia pod uměleckým vedením dr. Maria Christou. Jeho součástí jsou i různé doprovodné akce, např. přednášky a výstavy.\n\nJednotlivé ročníky se konaly v těchto termínech:\n\n"}
{"id": "841507", "url": "https://cs.wikipedia.org/wiki?curid=841507", "title": "Polsko na Zimních olympijských hrách 2010", "text": "Polsko na Zimních olympijských hrách 2010\n\nPolsko na Zimních olympijských hrách 2010 reprezentovalo 46 sportovců (26 mužů a 20 žen) ve 11 sportech.\n\n"}
{"id": "841514", "url": "https://cs.wikipedia.org/wiki?curid=841514", "title": "Polsko na Zimních olympijských hrách 2006", "text": "Polsko na Zimních olympijských hrách 2006\n\nPolsko na Zimních olympijských hrách 2006 reprezentovalo 45 sportovců (29 mužů a 16 žen) ve 11 sportech.\n"}
{"id": "841515", "url": "https://cs.wikipedia.org/wiki?curid=841515", "title": "Polsko na Zimních olympijských hrách 2002", "text": "Polsko na Zimních olympijských hrách 2002\n\nPolsko na Zimních olympijských hrách 2002 reprezentovalo 27 sportovců (22 mužů a 5 žen) ve 9 sportech.\n\n"}
{"id": "841517", "url": "https://cs.wikipedia.org/wiki?curid=841517", "title": "Polsko na Zimních olympijských hrách 1972", "text": "Polsko na Zimních olympijských hrách 1972\n\nPolsko na Zimních olympijských hrách 1972 reprezentovalo 27 sportovců (22 mužů a 5 žen) ve 9 sportech.\n\n"}
{"id": "841518", "url": "https://cs.wikipedia.org/wiki?curid=841518", "title": "Divočina Juniper Dunes", "text": "Divočina Juniper Dunes\n\nDivočina Juniper Dunes je chráněné území obsahující 28,9 km² okresu Franklin v americkém státě Washington. Byla založena roku 1984 a je známá jako místo nejsevernějšího výskytu jalovce \"Juniperus occidentalis\", jenž roste na zdejších písečných dunách.\n\nKromě keřů je chráněn také zdejší divoký život, který zastupují jelenci ušatí, rysové červení, kojoti, jezevci, skunkovití, mustely, dikobrazi, pytlonošovití, tarbíkomyši, různé druhy myší, jestřábi, sovy, havrani, křepelky, koroptve, bažanti, holubovití, různí pěvci a také chřestýši.\n\nMimo již zmíněné jalovce \"Juniperus occidentalis\" zde žádné stromy nerostou, zdejší vegetaci tedy dále zastupují \"Ericameria nauseosa\", \"Chrysothamnus greenei\", \"Pseudoroegneria spicata\", \"Oryzopsis hymenoides\", písečnice, \"Astragalus sclerocarpus\", nebo opuncie.\n\nMomentálně není divočina legálně přístupná, jelikož všechna okolní půda je soukromým majetkem. Dohoda mezi majiteli a návštěvníky ze začátku roku 2007 však umožňuje turistům po získání povolení cestovat po jedné ze starých polních cest, která končí nedaleko hranic divočiny.\n"}
{"id": "841519", "url": "https://cs.wikipedia.org/wiki?curid=841519", "title": "Polsko na Zimních olympijských hrách 1960", "text": "Polsko na Zimních olympijských hrách 1960\n\nPolsko na Zimních olympijských hrách 1960 reprezentovalo 13 sportovců (7 mužů a 6 žen) ve 4 sportech.\n\n"}
{"id": "841523", "url": "https://cs.wikipedia.org/wiki?curid=841523", "title": "Polsko na Zimních olympijských hrách 1956", "text": "Polsko na Zimních olympijských hrách 1956\n\nPolsko na Zimních olympijských hrách 1956 reprezentovalo 51 sportovců (44 mužů a 7 žen) ve 6 sportech.\n\n"}
{"id": "841526", "url": "https://cs.wikipedia.org/wiki?curid=841526", "title": "Peter Jánošík", "text": "Peter Jánošík\n\nPeter Jánošík (* 2. ledna 1988, Dubnica nad Váhom) je slovenský fotbalový obránce, od února 2016 hráč polského klubu Polonia Bytom. Hraje na postu stopera (středního obránce). Mimo Slovensko působil na klubové úrovni v Česku.\n\nSvoji fotbalovou začal v Dubnici, kde se v roce 2007 propracoval přes všechny mládežnické kategrie do prvního týmu. Následně působil na hostování v Banské Bystrici. V zimním přestupovém období sezony 2009/10 přestoupil do Slovanu Bratislava, se kterým na jaře 2011 získal ligový titul. V průběhu ročníku 2012/13 odešel hostovat českého Hradce Králové. Za mužstvo nastoupil k 16 ligovým utkáním, branku nevstřelil. Po skončení hostování byl v červnu 2013 na testech v polském klubu Podbeskidzie Bielsko-Biała. Na zkoušce neuspěl. V únoru 2014 odešel hostovat do Dubnice. V létě 2014 Slovan definitivně opustil a přestoupil do Spartaku Myjava.\n\nKoncem února 2016 se dohodl na angažmá v polském třetiligobém klubu Polonia Bytom.\n\n"}
{"id": "841528", "url": "https://cs.wikipedia.org/wiki?curid=841528", "title": "Mass Effect: Vzestup", "text": "Mass Effect: Vzestup\n\nMass effect: Vzestup je sci-fi román od autora Drew Karpyshyna. Kniha byla publikována roku 2008, česky roku 2010. Jedná se o druhou knihu ze série Mass Effect, která příběhem předchází stejnojmennou hru vydanou pro Xbox 360 a Microsoft Windows vyvinutou společností BioWare Corp.\n\nPříběh se odehrává po událostech ze hry Mass Effect a navazuje na ni příběh Mass Effect 2.\n\nRomán se odehrává krátce po útoku Sarena a Gethů. Paul Grayson, pracuje pro Cerberus je závislý na drogách (rodopísek), a také je adoptivním otcem autistické dívky Gillian, která má obrovský biotický potenciál. Gillian je členkou projektu Vzestup, jež má za cíl rozvíjet biotické schopnosti lidí. Uvnitř projektu působí člen Cerbera Dr. Jiro, společně s Graysonem dávají Gillian látky, které zvyšují její biotické schopnosti a o všem informují Cerberus.\n\nDalší operativní pracovník Cerberu, Pel je na misi na stanici Omega, aby získal aktuální polohu a přístupové kódy Kvarianské migrační flotily, kontaktoval vykázaného kvariana Gola. Golo ale žádná data nezná a Golův plán, na opatření dat, selže.\n\nV Grissomově akademii se Gillian účastní projektu Vzestup. Jiro ji podal nový lék, poté si z ní ale její spolužák, při obědě, dělá legraci. Gillian to nervově nevydrží a bioticky „vybouchne“ napáchá tak mnoho škod a sama skončí v nemocnici na pozorování, Jiro ji tak nemůže dát další dávku nového léku, podle pokynů Cerberu. Jiro se proto uchýlí k zoufalému činu, pokusí se sabotovat dávkování léku, Kahlee Sandersová a bezpečnostní šéf Hendel Mitra (biotik), Jira při činu přistihnou. Jiro omráčí Hendela, ale Kahlee Jira přemůže a uvězní ho, je odhalen jako agent Cerberu.\n\nGrayson je informován pracovníky projektu Vzestup, že jeho dcera přežila pokus o atentát agentem Cerberu. Grayson chce Gillian z projektu Vzestup stáhnout a ochránit ji před Cerberem, tedy tak alespoň přesvědčí Khalee. Kahlee a Hendel ho, spolu s Gilliam, budou tedy doprovázet. Společně odletěli za Graysonovým kolegou Pelem, Grayson svým společníkům nalhal, že Pel jim pomůže ukrýt Gilliam před Cerberem, ve skutečnosti jde ale o jeho kolegu z Cerberu. Pel ale všechny, včetně Graysona, zradí. Už nepracuje pro Cerberus, je žoldákem a všechny chce prodat tajemnému druhu mimozemšťanů, Kolektorům. Pel také před Khalee a Hendlem odhalí pravou identitu Graysona, tedy, že pracuje pro Cerberus.\n\nKvarian Lemm na své pouti, zjistí, že výzvědná loď zmizela a má v úmyslu ji najít a použít informace, díky kterým by mohl ukončit svou pouť. Zprvu podezřívá Gola, ten ale odvedl Lemmovu pozornost k Pelovi. Lemm zjistí, kde je Pelova skrýš, Lemm při průzkumu Pelovi skrýše překvapivě zachrání Hendela, Gillian a Kahlee. Pel uprchne, Graysona Lemm nezachrání, ale přesto se mu podaří uprchnout. Lemm vysvětluje Kahlee, že je považována za odbornici na AI a domnívá se, že právě ona by byla cenným přínosem pro kvariany a tedy i jeho důvodem k ukončení pouti. Khalee, Hendel a Gilliam s Lemmem míří na kvarianskou migrační flotilu.\n\nGrayson na útěku zabije Pela a nachází také zmučeného kvariana, který pořád dokola mumlá přístupové kódy k Migrační flotile. Grayson informuje Záhadného o Pelově zradě a domnívá se, že Kahlee a ostatní letí do migrační flotily. Záhadný tedy vyšle tým, i s Graysonem, aby získal Gilliam zpět.\n\nNa migrační flotile, Kahlee informuje kapitána o útoku Vládce na, zdá se, že na základě informací se kvariané rozhodnou, zda zahájí riskantní průzkumné mise. Admiralita vyslovuje hypotézu, že Reapeři (Smrťáci) mohou využívat Gethy. Mezitím se Gillian stává otevřenější a šťastnější. Zdá se že kvarianský způsob života ji více vyhovuje a také se zbavila látek podporující její biotiku, které ji ordinoval Cerberus.\n\nGrayson, se dvěma četami komanda Cerberu a Golem, napadne kvarianskou loď. Grayson hledá Gilliam, zatím co vojáci Cerberu útočí na kvariany. Zanedlouho Gillian najde, je ráda, že vidí svého otce, Grayson i přesto, že pracuje pro Cerberus, ji také velmi rád vidí. Grayson ji chce vzít sebou, ale Gilliam odmítá odejít, bez svých přátel, je tak nucen používat omračovač a dává ji do postele. Gillian našel ještě Kahlee, vezme ji sebou do raketoplánu, Kahlee se snaží uprchnout, ale Golo ji v útěku zabrání a zbije ji. Graysonovi je Kahlee líto, uvědomí si, že Gillian bylo lépe, když byla na migrační flotile, Kahlee se o ní starala a nebyla v „péči“ Cerberu. Grayson si vzpomene jak ho Gillian objala a odmítala odejít bez svých přátel (Kahlee, Hendel a Lemm). Proto nakonec Gola zabije. A také zneškodní jeho bomby, kterými se chtěl Golo pomstít kvarianům zato, že ho vyhostily.\n\nPo útoku je Grayson zatčen, při přepravě se mu ale podaří přemoci Kahlee a Lemma, a unikne. Kahlee a Lemm se rozhodnou, že ho nebudou pronásledovat. Kahlee vrací do projektu Vzestup, zatímco Gillian, Hendel a Lemm zůstávají s kvariany a pomůžou jim s průzkumem kolektorů. Grayson kontaktuje Záhadného, připouští, že bude pravděpodobně dříve či později chycen a zabit Cerberem, ale pod podmínkou mlčení o dalších projektech Cerberu, Záhadného vydírá, aby nekonfrontoval Kahlee.\n\n"}
{"id": "841531", "url": "https://cs.wikipedia.org/wiki?curid=841531", "title": "94 (číslo)", "text": "94 (číslo)\n\nDevadesát čtyři je přirozené číslo. Následuje po číslu devadesát tři a předchází číslu devadesát pět. Řadová číslovka je \"devadesátý čtvrtý\" nebo \"čtyřiadevadesátý\". Římskými číslicemi se zapisuje XCIV.\n\nDevadesát čtyři je\n"}
{"id": "841541", "url": "https://cs.wikipedia.org/wiki?curid=841541", "title": "CDS Náchod", "text": "CDS Náchod\n\nCDS s.r.o. Náchod je česká soukromá firma sídlící v Náchodě, která vznikla z bývalé společnosti ČSAD Náchod. Vlastní 54 provozních autobusů a 60 kamionů, jejich vozy mají žlutý nátěr. Autobusové linky jsou součástí integrovaného dopravního systému IREDO. Firma dále poskytuje další služby, např. mytí vozidel, prodej náhradních dílů, prodej pohonných hmot, opravy vozidel, zájezdovou dopravu a přepravu nákladů.\n\nVozový park CDS Náchod (červenec 2018):\n\n\n\n\n\n\n"}
{"id": "841545", "url": "https://cs.wikipedia.org/wiki?curid=841545", "title": "Sdružení katolických kněží", "text": "Sdružení katolických kněží\n\nSdružení katolických kněží (\"Association of Catholic Priests\") je liberální organizace založená v Irsku v září 2010. Dva roky po svém vzniku zastupuje více než 850 irských kněží. Jeho cílem je být fórem pro svobodnou celocírkevní debatu o důležitých otázkách, kterým dnešní církev čelí včetně diskuse na téma celibátu, antikoncepce nebo svěcení žen na kněze. Sdružení se přitom otevřeně hlásí k následování myšlenek a ducha Druhého vatikánského koncilu.\n\nMezi zakládající členy sdružení patří redemptoristický kněz Tony Flannery. Po 14 let byl přispěvatelem řádového periodika. Počátkem roku 2012 jej však Kongregace pro nauku víry přiměla, aby přestal v tomto periodiku sdílet své názory, jelikož nebyly plně v souladu s oficiální linií vatikánské kurie. Dále mu bylo zakázáno vystupovat v médiích. Rovněž editorovi ze zmíněného magazínu, Gerrymu Moloneymu, bylo zakázáno publikovat jakýkoliv materiál, který by nebyl v plném souladu se současným oficiálním výkladem katolické nauky.\n\nSdružení tento krok hodnotí jako cenzuru a umlčování svých členů. Představený redemptoristického kláštera Mount St. Alphonsus u irského města Limerick, Adrian Egan, v reakci na rozhodnutí Kongregace pro nauku víry uvedl, že on sám osobně je „reakcí Vatikánu konsternovaný, vyvedený z míry, udivený a hluboce zklamaný“. Dodal, že kterýkoli kněz je natolik odvážný, aby dal při mši najevo veřejně svůj názor, je umlčen. \n\nNa adresu katolíků, kteří volají po reformě církve, se papež Benedikt XVI. ostře vyjádřil naposled na Zelený čtvrtek 5. dubna 2012, kdy mj. připomněl, že jeho předchůdce Jan Pavel II. zákaz svěcení žen prohlásil za součást „božích zákonů\". Papež doslova uvedl: \"„Je neposlušnost cestou k obnově církve? Chceme věřit autorům této výzvy, kteří tvrdí, že jsou podněcováni starostí o církev a že jsou přesvědčeni o nezbytnosti čelit pomalosti institucí drastickými prostředky, aby otevřeli nové cesty a pozvedli církev na úroveň dnešní doby. Je však neposlušnost opravdu cestou? Je možné v tom zaznamenat nějaké připodobnění se Kristu, které je předpokladem opravdové obnovy anebo jde spíše o zoufalý podnět učinit něco k přetvoření církve podle vlastních tužeb a idejí?“\" \n\n\n\n"}
{"id": "841556", "url": "https://cs.wikipedia.org/wiki?curid=841556", "title": "Re'uven Dafni", "text": "Re'uven Dafni\n\nRe'uven Dafni (: ראובן דפני, rodným jménem: Ruben Kandt; 11. listopadu 1913 – 15. června 2005) byl židovský partyzán a účastník protinacistického odboje, izraelský voják a diplomat, jeden ze zakladatelů kibucu Ejn Gev a dlouholetý náměstek ředitele památníku Jad Vašem.\n\nNarodil se v Záhřebu do chorvatsko-židovské rodiny a měl dva sourozence. Studoval ve Vídni, kde jeho otec působil jako diplomat. Byl aktivním atletem, členem studentské unie a příslušníkem mládežnického sionistického hnutí. V roce 1936 podnikl aliju do britské mandátní Palestiny, kde se stal po svém příjezdu jedním ze zakladatelů kibucu Ejn Gev. V roce 1940 vstoupil do Židovské brigády, jednotky v rámci Britské armády, ve které bojoval proti nacistickému Německu v severoafrické kampani a s níž se zúčastnil invaze na Krétu. V polovině března 1944 spolu s několika dalšími výsadkáři (mimo jiné s Chanou Seneš) seskočil nad Jugoslávií, kde se přidal k místním partyzánům a udržoval radiový kontakt se Spojenci. V chorvatské části Jugoslávie strávil šest měsíců, načež se vrátil do kibucu. V roce 1946 se, jakožto člen židovské vojenské organizace Hagana, vypravil do Spojených států, aby zde nakupoval zbraně a vybíral peníze od místních židovských donátorů. O dva roky později se do Spojených států vrátil a angažoval se ve fundraisingu pro nově vzniklý Izrael. V témže roce byl jmenován prvním izraelským konzulem v Los Angeles. V letech 1953 až 1956 působil jako izraelský generální konzul v New Yorku. Později též zastával pozici generálního konzula v indické Bombaji a post izraelského velvyslance v Keni a Thajsku. Po třináct let, v letech 1983 až 1996 byl náměstkem ředitele památníku Jad Vašem.\n\nS manželkou Rinou (rozená Grossmanová) měl dvě děti, syna Jorama a dceru Avital. Po smrti své ženy se postupně dvakrát oženil.\n\n"}
{"id": "841563", "url": "https://cs.wikipedia.org/wiki?curid=841563", "title": "Hra na honěnou", "text": "Hra na honěnou\n\nHra na honěnou ( „Runaround“) je vědeckofantastická povídka spisovatele Isaaca Asimova. Autor ji napsal v říjnu 1941 a poprvé vyšla v březnu 1942 v časopise \"Astounding Science Fiction\". Byla následně zařazena do sbírek \" I, Robot\" (1950), \"The Complete Robot\" (1982) a \"Robot Visions\" (1990). Česky vyšla ve sbírkách \"Já, robot\" a \"Robohistorie I.\"\n\nDěj povídky je situován do roku 2015, na planetu Merkur jsou vysláni technici firmy Americká korporace robotů a mechanických lidí (AKRaML, v anglickém originále US Robots and Mechanical Men) Gregory Powell a Michael Donovan, aby zjistili, zda bude možné po 10 letech znovu otevřít důlní stanici na slunečné straně. Donovan vyšle jediného moderního robota RCHK-13 (pojmenovaného Rychlík) na povrch pro selen, jenž je potřeba do slunečních baterií. Robot se však dlouho nevrací a technici zjistí, že neustále krouží kolem selenového jezírka. Navíc se zdá být poškozen. Technici musí vymyslet způsob, jak jej co nejrychleji přivést zpět k normálnímu provozu, protože bez zdroje energie jim hrozí na rozpáleném Merkuru smrt.\n\nV této povídce Isaac Asimov poprvé popsal tři zákony robotiky. Autor se v některých svých dílech zmiňuje, že zde poprvé použil termín „robotika“ , ale podle slovníku Oxford English Dictionary se tento termín objevil poprvé v Asimovově povídce „Lhář!“, která vyšla v květnu 1941 (tedy dříve než „Hra na honěnou“).\n\n\nV roce 2015 jsou Greg Powell, Mike Donovan a robot RCHK-13 pojmenovaný „Rychlík“ (v anglickém originále SPD-13 „Speedy“) vysláni na planetu Merkur, aby zde zjistili, zda bude možné po deseti letech opět zprovoznit důlní stanici. Na stanici se z té doby nacházejí archaičtí a pomalí roboti, jsou však plně funkční.\n\nProtože pracovníkům dochází zásoby selenu, jehož je potřeba do slunečních baterií zajišťujících dodávky energie na stanici, pošle Donovan Rychlíka k 17 mil vzdálenému selenovému jezírku. Rychlík je skutečně velmi pohyblivým moderním robotem zkonstruovaným tak, aby vydržel vysoké teploty. Když se robot nevrací ani po 5 hodinách, vzkřísí oba technici starší roboty na stanici a podzemní chodbou se vypraví k jezírku. Chodba ústí nedaleko jezírka, ale pro člověka je to i tak dost, Powell s Donovanem vydrží ve skafandrech v pekelné výhni sotva 20 minut.\n\nNa místě objeví kulhajícího Rychlíka, který stále krouží kolem jezírka. Když se k němu přiblíží, aby mu udělili rozkaz, robot reaguje zmateně a pobíhá dál. Greg Powell si uvědomí, že jezírko obsahuje pro robota nebezpečí - sopečnou činnost uvolňující plyny SO, CO a CO, kterému se snaží vyhnout. CO totiž reaguje se železem (Fe) a vytváří těkavý FeCO. Rychlík je chycen v pasti mezi druhým a třetím zákonem robotiky, neboť druhý zákon mu velí uposlechnout rozkaz člověka (přinést selen) a třetí zase chránit sám sebe (nepřibližovat se k jezírku, odkud hrozí nebezpečí). Jeho pozitronický mozek je ve stavu ambivalence a nepřijímá další rozkazy.\n\nPokusy přimět ho k návratu posílením třetího zákona (zvýšením nebezpečí, když metají za jeho záda CHO) selžou, Rychlík se pouze vychýlí ze své dráhy a najde si novou rovnováhu.\n\nProtože zásoba selenu se začíná povážlivě tenčit (na dodávkách energie závisí jejich přežití, v případě výpadku jim hrozí smrt uškvařením), Powell se rozhodne pro riskantní akci. Druhému i třetímu zákonu je nadřazen zákon první, kdy robot musí i za cenu vlastní existence zachránit lidskou bytost. Vydá se se starým pomalým robotem k Rychlíkovi a dostane se tak daleko, že už se nestihne vrátit, aniž by se neupekl. Rychlík toto nové nebezpečí zaregistruje a okamžitě dopraví Powella do úkrytu.\n\nDonovan jej vyšle pro selen podruhé a dá mu jasný příkaz, který robot splní. Oba technici se těší, až opustí výheň Merkuru a budou přeloženi na mrazivou kosmickou stanici.\n\n"}
{"id": "841567", "url": "https://cs.wikipedia.org/wiki?curid=841567", "title": "Portoriko na Letních olympijských hrách 1996", "text": "Portoriko na Letních olympijských hrách 1996\n\nPortoriko se účastnilo Letní olympiády 1996. Zastupovalo ho 69 sportovců (47 mužů a 22 žen) v 16 sportech.\n\n"}
{"id": "841569", "url": "https://cs.wikipedia.org/wiki?curid=841569", "title": "Portoriko na Letních olympijských hrách 1992", "text": "Portoriko na Letních olympijských hrách 1992\n\nPortoriko se účastnilo Letní olympiády 1992. Zastupovalo ho 71 sportovců (65 mužů a 6 žen) v 12 sportech.\n\n"}
{"id": "841571", "url": "https://cs.wikipedia.org/wiki?curid=841571", "title": "Portoriko na Letních olympijských hrách 1984", "text": "Portoriko na Letních olympijských hrách 1984\n\nPortoriko se účastnilo Letní olympiády 1984. Zastupovalo ho 51 sportovců (43 mužů a 8 žen) v 13 sportech.\n\n"}
{"id": "841573", "url": "https://cs.wikipedia.org/wiki?curid=841573", "title": "Friedl Dicker-Brandeisová", "text": "Friedl Dicker-Brandeisová\n\nFriedl Dicker-Brandeisová, \"rozená\" Friederika Dicker, \"česky\" Bedřiška Brandeisová (30. července 1898, Vídeň – 9. října 1944, Auschwitz-Birkenau), byla rakouská a československá výtvarnice a pedagožka.\n\nNarodila se do židovské rodiny Karoliny a Simona Dickerových. Její matka však záhy zemřela a o malou Friedl se staral pouze otec, který pracoval jako prodavač v papírnictví, kde si malá Friedl mohla malovat.\n\nPo měšťanské dívčí škole se učila fotografii a reprodukčním technikám, později pak studovala textilní směr na c. k. uměleckoprůmyslové škole. Od roku 1916 studovala umění na soukromé škole Johannese Ittena, se kterým se pak přesunula do Bauhausu ve Výmaru. Zde studovala a pracovala až do roku 1923.\n\nTehdy se vrátila do Vídně, kde si otevřela ateliér. V roce 1926 vznikl ateliér Singer-Dicker, který založila se svým partnerem architektem Franzem Singerem. Navrhovali vnitřky domů, bytů, šaty a knihy. V roce 1931 vstoupila do Komunistické strany Rakouska, podporovala demokratické Španělsko v občanské válce. Za svou politickou činnost byla zatčena a vězněna rakouskou klerofašistickou vládou. Po propuštění emigrovala do Prahy. Zde ji její přítelkyně a psychoanalytička Annie Reich dovedla k aplikaci metody uzavření témat minulosti na principu arteterapie. Bedřiška intenzivně malovala a dokončila řadu svých výtvarných děl. Vdala se za svého bratrance Pavla Brandeise a tím získala československé občanství. Roku 1938 odmítla vízum do Palestiny a odstěhovala se se svým mužem do Hronova, kde Pavel Brandeis získal práci jako účetní v textilní továrně rodiny Spieglerů.\n\nNásledujícího roku ovšem přišel o práci v důsledku okupace zbytku Čech a Moravy nacisty a zavádění německých protižidovských zákonů. V roce 1942 byli oba manželé deportováni do Terezína. Zde Friedl působila jako vychovatelka v dívčích a chlapeckých domech – vyučovala výtvarnou tvorbu (odmítala pojímat výtvarnou výchovu jako přípravu budoucích profesionálních výtvarníků), hlavně se však věnovala arteterapii. Byla zde taktéž činná v komunistické odbojové organizaci (kam patřil i vychovatel Valtr Eisinger). Před svým odchodem do Osvětimi nechala v kufru na půdě ukrýt stovky dětských výtvarných děl, která se po válce dostala do pražského Židovského muzea. Dne 9. října 1944 byla zplynována. Její muž holokaust přežil a znovu se oženil.\n\n"}
{"id": "841574", "url": "https://cs.wikipedia.org/wiki?curid=841574", "title": "Portoriko na Letních olympijských hrách 1976", "text": "Portoriko na Letních olympijských hrách 1976\n\nPortoriko se účastnilo Letní olympiády 1976. Zastupovalo ho 80 sportovců (73 mužů a 7 žen) v 12 sportech.\n\n"}
{"id": "841575", "url": "https://cs.wikipedia.org/wiki?curid=841575", "title": "Portoriko na Letních olympijských hrách 1948", "text": "Portoriko na Letních olympijských hrách 1948\n\nPortoriko se účastnilo Letní olympiády 1948. Zastupovalo ho 9 mužů v 3 sportech.\n\n"}
{"id": "841579", "url": "https://cs.wikipedia.org/wiki?curid=841579", "title": "Aminoglykosidy", "text": "Aminoglykosidy\n\nAminoglykosidy jsou molekuly či části molekul nějaké sloučeniny, které mají pozměněnou cukernou (glykosidovou) část pomocí aminu.\n\nVýraz aminoglykosidy se rovněž používá pro označení antibiotik, protože některé aminoglykosidy jsou účinné v léčbě infekcí způsobených zejména aerobními gramnegativními bakteriemi. Mezi tato tzv. aminoglykosidová antibiotika řadíme zejména amikacin, arbekacin, gentamicin, kanamycin, neomycin, netilmicin, paromomycin, rhodostreptomycin, streptomycin, tobramycin a apramycin. Prvním aminoglykosidovým antibiotikem uvedeným na trh byl streptomycin (objeven v r. 1943), který byl také prvním antibiotickým léčivem účinným proti tuberkulóze. Aminoglykosidová antibiotika jsou produkty bakterií \"Streptomyces\" nebo \"Micromonospora\" (viz dále).\n\nAminoglykosidová antibiotika, která jsou produktem bakterií z rodu \"Streptomyces\" mají příponu \"-mycin\", zatímco ty, které jsou produkty bakterií \"Micromonospora\" mají příponu \"-micin\".\nToto názvosloví dobře rozlišuje antibiotika mezi aminoglykosidy, ale nerozlišuje je napříč všemi skupinami antibiotik. Například vankomycin je glykopeptid. Jiným příkladem je makrolidové antibiotikum erythromycin a jeho syntetické odvozeniny jako klarithromycin či azitromycin, jejichž primární účinná molekula byla odvozena od produktu bakterií \"Saccharopolyspora erythraea\", která byla dříve nesprávně řazena mezi \"Streptomyces\" (proto zvoleno omylem -mycin). Oproti aminoglykosidům mají jak glykopeptidy, tak makrolidy jiný mechanismus účinku.\n\nAminoglykosidy mají několik antibiotických mechanismů. Mezi jejich základní účinky patří inhibice proteosyntézy citlivé bakterie, čímž se zastaví její růst a rozmnožování. Přesněji jde o tyto účinky:\n\nKteré mechanismy a v jakém období terapie převáží záleží na dávce léčiva. Samotné plazmatické hladiny léčiva, které jsou důležité pro správný efekt antimikrobiální terapie (monitorování plazmatické hladiny), souvisí s tzv. pozdním efektem antibiotické léčby. Totiž, po zaniknutí terapeutické hladiny v plazmě, která je důležitá pro baktericidní účinek aminoglykosidů, zůstává ještě dostatečné množství aminoglykosidů mimo plazma, kde působí proti opětovnému rozmnožení bakterií (chová se jako bakteriostatikum). Příčinou baktericidního účinku je narušení vnější bakteriální stěny, zatímco za bakteriostatický účinek je zodpovědné navázání antibiotika na zmíněnou ribozomální podjednotku 30S. Toto navázání přetrvává podstatně déle než přítomnost léčiva v plazmě. To vysvětluje závislost dávky jak na typu účinku na bakterii (baktericidní vs. bakteriostatický), tak na pozdní antibiotický efekt.\n\nSkutečnost, že u aminoglykosidů se uplatňují ještě jiné mechanismy než inhibice proteosyntézy, souvisí s jejich rychlým působením na vybrané gramnegativní bacily, které nemůže být podmíněno procesy blokování proteosyntézy, ale jejich působením na buněčnou stěnu citlivých bakterií. Empiricky je tento účinek mj. dán rozdílem mezi účinky tetracyklinu, který působí čistě bakteriostaticky a je inhibitorem proteosyntézy a aminoglykosidů, které působí rovněž baktericidně (tetracyklin nikoliv). Bylo zjištěno, že aminoglykosidy pozměňují strukturu biofilmu stěny bakterie, která je založena na kationtech Mg a Ca. Tato chemická struktura biofilmu zajišťuje klíčová stavební spojení polysacharidů se sousedícími lipopolysacharidy. Kationaktivní aminoglykosidové molekuly způsobují změnou biofilmu \"mikropraskliny\", a tím i změnu propustnosti (permeability) v bakteriální stěně. Právě zásahy a změny na bakteriální stěně mohou mnoho citlivých bakterií usmrtit ještě předtím, než aminoglykosid zasáhne ribozomální 30S podjednotku. Zmíněné mikropraskliny způsobují vytékání cytoplazmatického obsahu bakterie a vnikání (uptake) aminoglykosidů dovnitř bakterie (pozn. zmíněný tetracyklin rovněž musí proniknout skrze stěnu bakterie, ale přitom ji nenarušuje, tak jako to činí aminoglykosidy). Samotný uptake aminoglykosidů přes narušenou stěnu vyžaduje energii bakterie. Vzhledem k tomu, že energie anaerobních bakterií pro tyto účely je nižší než u aerobních, jsou aminoglykosidy vůči anaerobním bakteriím méně účinné.\n\nAminoglykosidy jsou určeny především pro léčbu bakteriálních infekcí, které jsou způsobeny aerobními, gramnegativními patogeny jako jsou pseudomonády, acinetobakterie a enterobakterie. Dále jsou aminoglykosidy účinné vůči některým druhům mykobakterií včetně druhu zapřičiňujícího tuberkulózu. Nejčastěji jsou aminoglykosidy nasazovány na léčbu rozsáhlých septických infekcí, komplikovaných infekcí probíhajících v dutině břišní či močovém ústrojí. Uplatňují se rovněž v léčbě nozokomiálních infekcí dýchacích cest. Infekce způsobené grampozitivními bakteriemi mohou být rovněž léčeny aminoglykosidy, ale vhodnější je použít jiné typy antibiotik, které jsou co do účinnosti a vedlejších účinků vhodnější. V minulosti se v léčbě streptokokových infekcí hojně využívala kombinace aminoglykosidů s beta-laktamovými antibiotiky z důvodu jejich synergického účinku. Tato kombinace našla uplatnění mj. v léčbě endokarditidy tj. zánětu vnitřní výstelky srdce (viz endokard). Osvědčená byla zejména kombinace ampicilinu s gentamicinem.\n\nJak bylo výše poznamenáno aminoglykosidy dokáží interferovat s opravnými mechanismy dekódování DNA, čehož se využívá v léčbě genetických onemocnění způsobených předčasným zastavením proteosyntézy, díky vadným umístěním ukončovacích kódů (biochemické pokyny k ukončení proteosyntézy) v rámci kodónu (viz stop kodon). Nevhodně zařazený stopkodon vede k předčasnému zastavení výroby bílkovinné komponenty resp. vede k výrobě její zkrácené (dysfunkční) varianty. Aminoglykosidy dokážou svým náhodným vkládáním aminokyselin zakrýt chybný ukončovací kód (stopkodon), a tím dovolí dorůst příslušným bílkovinným komponentám.\nJedním z onemocnění, které je mj. způsobeno chybnou produkcí výše uvedeného typu je cystická fibróza. Příčinou tohoto onemocnění je porucha (mutace) genu vyrábějícího tzv. CFTR protein (cystic fibrosis transmembrane conductance regulator). V cca 10 % ze všech případů cystické fibrózy jde o poruchu genu ve smyslu výše uvedené předčasně ukončené translace, která vede k výrobě nefunkčního CFTR proteinu. V pokusech in vitro bylo pomocí antibiotika gentamicinu dosaženo úplného vytvoření CFTR proteinu. Vysvětlení spočívá právě ve změně struktury ribozomálního RNA komplexu, která původně vedla k chybné (zkrácené) výrobě CFTR, tak že chybný stop signál je díky gentamicinu \"přeskočen\" a je pokračováno v normálním procesu výroby CFTR.\n\nProtože aminoglykosidy se díky své značné polaritě nevstřebávají ze zažívacího traktu, neužívají se per os (ústy), ale nitrožilně nebo intramuskulárně (do svalu). Pro infekční kožní či oční onemocnění způsobené citlivými bakteriemi lze použít mast, krém, gel či kapky (např. neomycin v českém přípravku Framykoin®). Aminoglykosidy se mohou užít per os v případě, kdy je potřeba \"vyčistit\" od bakterií zažívací ústrojí. Taková situace může nastat v případě potřeby chirurgického zákroku či v případě jaterní encefalopatie, což je onemocnění, kdy dochází k poruše dusíkového metabolismu (amoniak a další aminy nejsou v játrech zpracovány na močovinu) a dusík s jeho metabolity proniká do mozku, kde způsobuje psychiatrické symptomy). Aminoglykosidy tím, že \"vyčistí\" játra a střeva od bakterií, zabrání zvýšení koncentrace amoniaku, který bakterie produkují a tím výrazně zpomalí metabolismus dusíku. Pro inhalaci v případě zánětů dolních cest dýchacích lze využít Tobramycin.\n\nV oblasti antibiotické léčby gramnegativů mají aminoglykosidy stálé své místo. Jejich používání je odůvodněno i výskytem rezistencí na novější antibiotika spolu s tím, že aminoglykosidy si stále udržují účinnost proti většině gramnegativů v mnoha oblastech světa. Užívání aminoglykosidů je ale spojeno s vážnými vedlejšími účinky spojenými s jejich ototoxicitou a nefrotoxicitou (ohrožují sluchové ústrojí a ledviny). Empirickým řešením tohoto rizika je pečlivé rozvržení a kontrolování dávkování se stanovením takové dávky, která je terapeuticky účinná a přitom nejméně toxická. K hlubšímu porozumění a překonání problému toxicity aminoglykosidů bude potřeba dalších výzkumů. Ideálem by bylo objevit další aminoglykosid, který by si zachoval svojí silnou účinnost proti gramnegativům, ale zároveň by byl zcela oproštěn od všech toxických projevů.\n\nV případě velmi závažné ototoxicity se aminoglykosidy dělí na ty, které spíše zasahují vestibulární ústrojí (gentamicin), což zapříčiňuje závratě, a na ty, co zasahují samotný sluch. Rizika spojená s ototoxicitou se zvyšují dlouhodobým užíváním, nepřiměřeným dávkováním a akumulací léčiva uvnitř organismu z důvodu zpomalení jeho vylučování ledvinami (poruchy ledvin či užívání kličkových diuretik).\n\n"}
{"id": "841580", "url": "https://cs.wikipedia.org/wiki?curid=841580", "title": "Pět dynastií a deset říší", "text": "Pět dynastií a deset říší\n\nPět dynastií a deset říší (, doslova „pět období a deset zemí“) je tradiční označení pro éru politické nestability v Číně v letech 907–960, počínající zánikem říše Tchang a končící ustavením říše Sung. Po roce 907 se v severní Číně vystřídalo pět dynastií, zatímco jih byl rozdělen mezi desítku států.\n\nPět dynastií bylo Pozdní Liang (907–923), Pozdní Tchang (923–936), Pozdní Ťin (936–947), Pozdní Chan (947–951) a Pozdní Čou (951–960).\n\nK deseti říším jsou počítány Wu (907–937), Wu-jüe (907–978), Čchu (907–951), Rané Šu (907–925), Min (909–945), Jižní Chan (917–971), Ťing-nan (924–963), Pozdní Šu (934–965), Jižní Tchang (937–976) v jižní Číně a Severní Chan (951–979) na severu.\n\nKromě patnácti výše zmíněných existovaly i další nezávislé státy a panství – Jen (911–914), Čchi (907–924), Čao (910–921/922), I-wu (910–921), Wu-pching, Čching-jüan, Jin (943–945), Kan-čou, Ša-čou a Liang-čou.\n\nKe konci říše Tchang její vláda poskytla větší pravomoci regionálním vojenským guvernérům \"ťie-tu-š’\". Povstání Chuang Čchaoa (874–884) ještě více oslabilo autoritu tchangské vlády a v následujících desetiletích \"ťie-tu-š’\" spravovali svěřená území prakticky nezávisle. Počátkem 10. století byli nejsilnějšími \"ťie-tu-š’\" v severní Číně:\nV jižní Číně:\n\nČu Wen, původně generál povstalecké Chuang Čchaovy armády, přešel na stranu tchangské vlády a hrál klíčovou roli v porážce povstalců. Obdržel titul \"Süan-wu ťie-tu-š’\" a během několika let upevnil svou moc zničením sousedních správců a stal se nejvlivnějším mužem severní Číny. Roku 904 donutil císaře Čao-cunga k přesunu hlavního města do Luo-jangu, kde ho mohl kontrolovat a o několik měsíců později ho popravil. Novým císařem jmenoval dvanáctiletého Aj-tiho. O tři roky později ho donutil k abdikaci a sám se stal císařem říše (Pozdní) Liang.\n\nŘíše Liang nezískala uznání všech tchangských \"ťie-tu-š’\", někteří odmítli uznat novou dynastii a vyhlásili nezávislost. Nesmiřitelný postoj vůči liangské vládě zaujali zejména šatoský kníže z Ťin Li Cchun-sü v Tchaj-jüanu a Liou Šou-kuang v Jou-čou (Pekingu). V nastalé válce zvítězili Šatoové Li Cchun-süa, roku 915 dobyli Liouovu říši Jen a roku 923 obnovili říši Tchang s Li Cchun-süem na císařském trůnu (pro odlišení od svého vzoru získala od historiků označení Pozdní Tchang). Téhož roku zlikvidovali říši Liang. Tchangskému císaři se podřídila celá severní Čína, roku 925 dobyl i stát Rané Šu v S’-čchuanu.\n\nRelativní klid vydržel jen několik let. Roku 934 odpadl S’-čchuan, kde se ustavilo císařství Pozdní Šu. Vnitřní boje v tchangském státě vyvrcholily roku 936, kdy povstal generál Š’ Ťing-tchang, s pomocí kitanské říše Liao svrhl dynastii Pozdní Tchang a sám se stal císařem říše (Pozdní) Ťin. Za odměnu Kitané získali kromě tributu i šestnáct pohraničních prefektur na severovýchodě Číny.\n\nŤinský císař byl závislý na Kitanech, po několika letech se však vzájemné vztahy zhoršily a roku 943 začala válka, která po třech letech vyústila v dobytí ťinského hlavního města – Kchaj-fengu – a zánik ťinského státu. Sever Číny však Kitané drželi jen krátce, jejich císař zemřel roku 947 na cestě domů a proti Kitanům vypuklo povstání v čele se šatoským \"ťie-tu-š’\" tchajjüanské oblasti Liou Č’-jüanem, který se roku 947 prohlásil císařem říše Pozdní Chan.\n\nŘíše Pozdní Chan vydržela jen necelé čtyři roky. Začátkem roku 951 se vzbouřil čínský generál Kuo Wej, prohlásil se císařem dynastie Pozdní Čou a ovládl většinu severní Číny. V Tchaj-jüanu se však císařem prohlásil člen chanské císařské rodiny Liou Čchung a udržel Šan-si. Jeho stát je pro odlišení od říše Pozdní Chan historiky nazýván Severní Chan. S pomocí Kitanů si Šatoové v Šan-si udrželi nezávislost až do roku 979.\n\nPo úmrtí Kuo Weje roku 954 následoval adoptovaný syn Čchaj Žung. Ten roku 954 odrazil společný útok říší Severní Chan a Liao. Naopak v letech 956–958 útočil na jih, na říši Jižní Tchang, přičemž obsadil její území severně od Jang-c’-ťiang. Roku 959 se pokusil dobýt na Kitanech šestnáct pohraničních krajů, téhož roku zemřel.\n\nRoku 960 se čouský generál Čao Kchuang-jin prohlásil císařem říše Sung a svrhl sedmiletého císaře říše Pozdní Čou. Sungský režim získal stabilitu, když si Čao Kchuang-jin udržel spolehlivou kontrolu armády, potlačil moc vojenských guvernérů \"ťie-tu-š’\" a posílil vliv civilních úředníků. V letech 963–975 dobyl většinu jižní Číny, jeho bratr a nástupce císař Tchaj-cung do roku 982 úplně sjednotil zemi.\n\nV kontrastu k režimům severní Číny, které v rychlém tempu následovaly po sobě, státy jižní Číny vesměs existovaly současně, přičemž každý kontroloval určitou geografickou oblast.\n\nDnešní provincii Ťiang-su od roku 892 ovládal \"ťie-tu-š’\" Jang Sing-mi, kterému roku 902 tchangská vláda udělila titul kníže z Wu (). Jeho syn a nástupce Jang Wo neuznal Ču Wenův převrat roku 907 a novou dynastii Liang, od roku 907 byl tak pánem zcela nezávislého království (od roku 927 císařství) Wu. Rozkládalo se v dnešních provinciích Ťiang-su, An-chuej a Ťiang-si. Hlavním městem bylo zprvu Kuang-ling (dnešní Jang-čou), později Ťin-ling (dnešní Nanking). Říše zanikla roku 937, když Sü Č’-kao, fakticky stojící v čele wuské vlády, provedl státní převrat a zmocnil se trůnu, přičemž stát přejmenoval na Čchi a o dva roky později na (Jižní) Tchang.\nŘíše Jižní Tchang se prohlásila za nástupkyni své slavné předchůdkyně a snažila se sjednotit zemi. Dobyla menší státy Jin, Min a (přechodně) Čchu; poté zahrnovala jižní An-chuej, část Ťiang-su, většinu Ťiang-si, Chu-nan a východní Chu-pej. Roku 961 uznala svou podřízenost říši Sung. Zanikla v letech 975/976, kdy ji obsadila sungská armáda a začlenila do sungského státu.\n\nKrálovství Wu-jüe bylo nejdéle přeživším státem z jižních říší, existovalo v letech 907–978. Patřilo mezi nejmocnější jižní státy, bylo známé svou učeností a kulturou. Založil ho Čchien Liou, který sídlil v Si-fu (dnešní Chang-čou). Zahrnovalo dnešní provincie Če-ťiang a jih Ťiang-su. Čchien Liou byl tchangskou vládou roku 902 jmenován knížetem z Jüe a o dva roky později i knížetem z Wu. Po pádu Tchangů roku 907 se prohlásil králem Wu-jüe. Království zůstalo nezávislé do roku 978, kdy se vzdalo říši Sung.\nKrálovství Min (909–945) založil Wang Šen-č’, který roku 909 dostal titul krále od říše Pozdní Liang. Ze sídla v Čchang-le (moderním Fu-čou) ovládal území dnešní provincie Fu-ťien. Po úmrtí zakladatele státu se na trůně střídali jeho soupeřící synové. Jeden z nich roku 943 odtrhl severozápadní část státu pod návem Jin. Minská vláda požádala o pomoc říši Jižní Tchang. Tchangská armáda poté roku 945 dobyla jak Jin, tak Min. Fu-čou s okolím však obsadilo Wu-jüe a v Čchüan-čou si udržel nezávislost (při formálním uznání jižnětchangské nadřazenosti) tamní \"ťie-tu-š’\" Čchen Chung a jeho nástupci. Jejich panství zůstalo samostatné do roku 978, kdy ho zabrala říše Sung.\n\nNa úplném jihu Číny dominoval od roku 905 \"ťie-tu-š’\" Liou Jin. Roku 917 zemřel, jeho bratr a nástupce Liou Jen se prohlásil císařem říše Jüe, o dva roky později změnil název státu na (Jižní) Chan. Říše zahrnovala dnešní provincie Kuang-tung, Kuang-si a ostrov Chaj-nan; hlavní město bylo v Kuang-čou.\n\nSoučasný Chu-nan a část Kuang-si ovládal Ma Jin, který roku 907 obdržel od císaře říše Pozdní Liang titul knížete z Čchu (, \"Čchu wang\"). Ma Ťin zachovával věrnost říši Pozdní Liang a Pozdní Tchang, která ji roku 923 nahradila. Roku 927 obdržel od císaře říše Pozdní Tchang vyšší titul \"Čchu kuo-wang\" (, doslova „kníže/král země Čchu“) a od té doby vládl nezávisle. Království Čchu zaniklo roku 951, kdy bylo dobyto říší Jižní Tchang. Tchangská nadvláda trvala pouze rok, poté povstali čchuští důstojníci pod vedením Liou Jena. V dalších letech oblast postupně ovládalo několik \"ťie-tu-š’\", než ji roku 963 obsadila sungská armáda.\n\nNejmenším z jižních států byl Ťing-nan (či Nan-pching) v dnešní provincii Chu-pej. Region spravoval od roku 905 \"ťie-tu-š’\" Kao Ťi-sing, loajální k císařům říše Pozdní Liang. Od nové dynastie Pozdní Tchang roku 924 obdržel titul krále Nan-pchingu a od toho roku je Ťing-nan (či Nan-pching) počítán mezi samostatné státy. Království bylo malé a slabé, snažilo se proto udržovat dobré vztahy se severními říšemi, jejichž nadřazenost uznávalo. Roku 963 ho dobyla říše Sung.\n\nCísařství Rané Šu vzniklo roku 907, když \"ťie-tu-š’\" západního S’-čchuanu Wang Ťien obsadil i východní S’-čchuan a prohlásil se císařem. Sídlil v Čcheng-tu. Kromě S’-čchuanu vládl i v západním Chu-peji a jižních částech Kan-su a Šen-si. Roku 918 nastoupil Wang Ťienův syn Wang Jen, neschopný vládce. Roku 925 jeho stát dobyla armáda říše Pozdní Tchang.\n\nS’-čchuan se znovu osamostatnil po jedenácti letech, roku 936, kdy tamní \"ťie-tu-š’\" Meng Č’-siang využil rozkladu říše Pozdní Tchang a prohlásil se císařem. Jeho stát, Pozdní Šu, měl obdobnou rozlohu a stejné hlavní město jako jeho předchůdce. Říše trvala do roku 965, kdy podlehla sungské invazi.\n\n\n"}
{"id": "841585", "url": "https://cs.wikipedia.org/wiki?curid=841585", "title": "Seznam kulturních památek v Křižánkách", "text": "Seznam kulturních památek v Křižánkách\n\n"}
{"id": "841587", "url": "https://cs.wikipedia.org/wiki?curid=841587", "title": "Seznam kulturních památek v Jimramově", "text": "Seznam kulturních památek v Jimramově\n\n"}
{"id": "841590", "url": "https://cs.wikipedia.org/wiki?curid=841590", "title": "Seznam kulturních památek v Jaroměřicích nad Rokytnou", "text": "Seznam kulturních památek v Jaroměřicích nad Rokytnou\n\n\n"}
{"id": "841591", "url": "https://cs.wikipedia.org/wiki?curid=841591", "title": "Skalní věž", "text": "Skalní věž\n\nSkalní věž je přírodní geomorfologický tvar a strukturně denudační tvar reliéfu. Jedná se o izolovaný, vysoký a často též štíhlý sloup či hranol, svým tvarem připomínající věž. Specifickým typem skalní věže je skalní jehla.\n\nSkalní věž vzniká v důsledku mechanické eroze, a to postupným rozčleňováním a destrukcí tabulové plošiny či skalnatého horského hřebene. Její tvar je důsledkem mechanického zvětrávání a odnosu horniny, popřípadě odsedání svahu. Na mořském pobřeží vznikají skalní věže abrazí a izolací odolnějších partií podemílaného a obrušovaného pobřežního srubu (klifu).\n\nSkalní věže se vyskytují v nejrůznějších částech světa. Nacházejí se na okrajích vysokých hor a tabulových plošin, například svědeckých vrchů v aridních oblastech, nebo na silně rozrušených skalnatých pobřežích. Nejčastěji se ovšem vyskytují v oblasti pískovcových skalních měst.\n\nNa evropském kontinentě jsou patrně nejznámější četné skalní věže v  Saském Švýcarsku ve Spolkové republice Německo. Na americkém kontinentě můžeme jmenovat například pískovcové skalní věže v přírodní rezervaci Garden of the Gods v oblasti Shawnee National Forest ve státě Illinois (USA). Výrazné skalní věže a jehly se nacházejí i v další lokalitě jménem Garden of the Gods v Colorado Springs (Colorado). Pozoruhodné skalní tvary se vyskytují také v oblasti Kapadokie v turecké provincii Nevşehir.\n\nNa Slovensku se skalní věže vyskytují v nejrůznějších typech hornin. Nacházejí se například v žulách v nejvyšších polohách Vysokých Tater (např. mohutná Jastrabia veža nad Zeleným plesem), nebo v neovulkanitech (národní přírodní rezervace na vrchu Sitno ve Štiavnických vrších) či v travertinech v národní přírodní rezervaci Dreveník v okrese Spišská Nová Ves.\n\nDalším příkladem jsou slepencové věže v Súlovských skalách a sousední Paštině Závadě. Příkladem vápencových je \"Hričovská Ihla\" (z části bývalý lom).\n\nNa území České republiky je výskyt skalních věží velmi četný. S ohledem na příhodné podmínky pro jejich vznik se nacházejí zejména v kvádrových pískovcích české křídové pánve. Jsou to geomorfologické celky, jako je Ralská pahorkatina, Děčínská vrchovina, území CHKO Kokořínsko - Máchův kraj, CHKO Český ráj, PR Prachovské skály, NPR Adršpašsko-teplické skály či NPR Broumovské stěny.\n\nV České republice se vyskytují také větší či menší věže ze žuly. Mezi nejznámější patří ty na území národní přírodní památky Svatošské skály, v CHKO Jizerské hory, nebo věže \"Kapucín\" a \"Soví věž\" na \"Kapucínských skalách\" u obce Lubenec.\n\nOjedinělé se v České republice vyskytují také skalní věže z jiných hornin, zpravidla ale nedosahují takových výšek. Například \"Ďáblova kazatelna\" na Bořeni (znělec), Hřebenáč v Moravském krasu (vápenec) či Špičatka u Roztok u Křivoklátu.\n\nSkalní věže jsou významným krajinotvorným prvkem, který je často sportovně využíván pro horolezectví.\n\n\n\n"}
{"id": "841592", "url": "https://cs.wikipedia.org/wiki?curid=841592", "title": "Skalní stěna", "text": "Skalní stěna\n\nSkalní stěna je z geomorfologického hlediska strukturně denudační tvar reliéfu. Jde o strmou skalní plochu, jejíž sklon přesahuje 55° a relativní výška 15 metrů. Vzniká exogenními geomorfologickými pochody, avšak může být  založena i strukturně tektonicky. Skalní stěny často postihuje skalní řícení. Jsou zajímavé díky odkryvu geologického profilu a bývají využívány k horolezectví.\n\nV Česku se skalní stěny nachází například v Prachovských skalách, Moravském nebo Českém krasu, Českém ráji či v Adršpašsko-teplických skalách. Ve světě pak třeba ve Vysokých Tatrách (Malý Kežmarský štít) na Slovensku nebo v pohoří Sierra Nevada (El Capitan) ve Spojených státech.\n"}
{"id": "841595", "url": "https://cs.wikipedia.org/wiki?curid=841595", "title": "Seznam ministrů zahraničního obchodu Československa", "text": "Seznam ministrů zahraničního obchodu Československa\n\nToto je seznam ministrů zahraničního obchodu Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr pro zahraniční obchod)\n"}
{"id": "841601", "url": "https://cs.wikipedia.org/wiki?curid=841601", "title": "Found footage", "text": "Found footage\n\nFound footage (v angličtině \"nalezený záznam\") je termín, který v kinematografii označuje filmový styl s charakteristickými vlastnostmi.\n\n\n\"Found footage\" je přístup, který by se dal zařadit k post-moderně; objevuje se až od 80. let 20. století; zpočátku se vyskytoval u experimentálního a amatérského filmu, ale objevilo se i několik filmů tohoto stylu s komerčním rozpočtem.\n\n\nV hudbě, hudebních klipech a zejména ve VJingu se pod pojmem \"found footage\" rozumí pohyblivé obrazy, které VJové vyhledali v archivech nebo (často náhodně) nagrabovali z právě vysílaných vybraných programů v televizi – pro zpracování do VJ performance. Pro nezávislou scénu může mít získávání takových materiálů problematické z hlediska autorských práv, rozšiřující alternativou pak bývá použití archivů s materiálem pod Creative Commons.\n\n"}
{"id": "841604", "url": "https://cs.wikipedia.org/wiki?curid=841604", "title": "Slepcovití", "text": "Slepcovití\n\nSlepcovití (Spalacidae) je čeleď hlodavců z podřádu Anomaluromorpha. Zahrnuje 6 rodů s 36 druhy žijícími ve východní Evropě, v severní a východní Africe, na Blízkém východě a ve střední a jihovýchodní Asii.\n\nJde o středně velké hlodavce, z nichž někteří nemají žádné viditelné oči. Žijí většinu času pod zemí, kde si hloubí nory se složitými systémy tunelů. Zde také hledají svou potravu – hlízy, kořínky a jiné podzemní části rostlin.\n\nPrestižní databáze savců \"Mammal Species of the World\" rozděluje slepcovité do čtyř podčeledí:\n\nZařazení příslušníků této skupiny bylo dlouho nejasné a ani současná klasifikace nemusí být stabilní.\n\nDříve byly do této čeledi zařazováni pouze slepci rodů \"Spalax\" a \"Nannospalax\". Ti byli později seskupeni jen do rodu \"Spalax\" řazeného do myšovitých hlodavců (čeleď Muridae).\n\nNyní tvoří příslušníci rodu \"Spalax\" podčeleď Spalacinae. K ní byly přiřazeny podčeledi Myospalacinae, Rhizomyinae a Tachyoryctinae dříve řazené do myšovitých hlodavců (Muridae) a byla tak nově definována čeleď Spalacidae. Tím vlastně došlo k návratu k stavu, který už v roce 1899 navrhl švédský zoolog Tullberg.\n\n"}
{"id": "841606", "url": "https://cs.wikipedia.org/wiki?curid=841606", "title": "Alcántara", "text": "Alcántara\n\nAlcántara je španělské sídlo, nacházející se v provincii Cáceres poblíž hranic s Portugalskem. K roku 2011 zde žilo 1631 obyvatel. Místní pamětihodností je římský kamenný obloukový most postavený mezi lety 104 a 106 z rozkazu císaře Trajána. V roce 1176 byl v Alcántaře ustaven řád alcántarských rytířů.\n\n\n"}
{"id": "841611", "url": "https://cs.wikipedia.org/wiki?curid=841611", "title": "Zdeněk Trněný", "text": "Zdeněk Trněný\n\nZdeněk Trněný (* 24. listopadu 1955) je bývalý český fotbalista, záložník.\n\nV československé lize hrál za Škodu Plzeň a SK Dynamo České Budějovice. V československé lize nastoupil v 86 utkáních, odehrál 6126 minut a dal 4 góly.\n\n\n"}
{"id": "841612", "url": "https://cs.wikipedia.org/wiki?curid=841612", "title": "Portugalsko na Letních olympijských hrách 2008", "text": "Portugalsko na Letních olympijských hrách 2008\n\nPortugalsko se účastnilo Letní olympiády 2008. Zastupovalo ho 77 sportovců (51 mužů a 26 žen) v 16 sportech.\n\n"}
{"id": "841613", "url": "https://cs.wikipedia.org/wiki?curid=841613", "title": "Václav Korejčík", "text": "Václav Korejčík\n\nVáclav Korejčík (* 24. října 1957) je bývalý český fotbalista, obránce. Jeho bratrem je ligový fotbalista Pavel Korejčík.\n\nV československé lize hrál za Škodu Plzeň a SK Dynamo České Budějovice. V československé lize nastoupil ve 22 utkáních.\n\n\n"}
{"id": "841614", "url": "https://cs.wikipedia.org/wiki?curid=841614", "title": "Jiří Nesvačil", "text": "Jiří Nesvačil\n\nJiří Nesvačil (* 3. září 1957) je bývalý český fotbalista, obránce.\n\nV československé lize hrál za Zbrojovku Brno a SK Dynamo České Budějovice. V československé lize nastoupil v 54 utkáních a dal 2 góly.\n\n\n"}
{"id": "841615", "url": "https://cs.wikipedia.org/wiki?curid=841615", "title": "Portugalsko na Letních olympijských hrách 2004", "text": "Portugalsko na Letních olympijských hrách 2004\n\nPortugalsko se účastnilo Letní olympiády 2004. Zastupovalo ho 81 sportovců (64 mužů a 17 žen) v 16 sportech.\n\n"}
{"id": "841616", "url": "https://cs.wikipedia.org/wiki?curid=841616", "title": "Portugalsko na Letních olympijských hrách 2000", "text": "Portugalsko na Letních olympijských hrách 2000\n\nPortugalsko se účastnilo Letní olympiády 2000. Zastupovalo ho 61 sportovců (48 mužů a 13 žen) v 13 sportech.\n\n"}
{"id": "841617", "url": "https://cs.wikipedia.org/wiki?curid=841617", "title": "Jan z Avily", "text": "Jan z Avily\n\nSvatý Jan z Avily, někdy též Jan z Ávily, ) (6. ledna 1500, Almodóvar del Campo, Ciudad Real – 10. května 1569, Montilla) byl římskokatolický kněz, uznávaný duchovní vůdce a autor duchovních spisů, kterého papež Benedikt XVI. v neděli 7. října 2012, v den zahájení 13. všeobecného zasedání biskupského synodu na téma \"\"Nová evangelizace pro předávání křesťanské víry\"\", prohlásil společně se svatou Hildegardou z Bingen za učitele všeobecné církve.\n\n"}
{"id": "841619", "url": "https://cs.wikipedia.org/wiki?curid=841619", "title": "Zdeněk Urban", "text": "Zdeněk Urban\n\nZdeněk Urban (* 8. prosince 1963 Chomutov) je bývalý český fotbalista, útočník.\n\nV československé lize hrál za SK Dynamo České Budějovice. V československé lize nastoupil ve 38 utkáních a dal 8 gólů. Dále hrál za VTŽ Chomutov a FK Teplice.\n\n\n"}
{"id": "841620", "url": "https://cs.wikipedia.org/wiki?curid=841620", "title": "Portugalsko na Letních olympijských hrách 1996", "text": "Portugalsko na Letních olympijských hrách 1996\n\nPortugalsko se účastnilo Letní olympiády 1996. Zastupovalo ho 107 sportovců (83 mužů a 24 žen) v 18 sportech.\n\n"}
{"id": "841621", "url": "https://cs.wikipedia.org/wiki?curid=841621", "title": "Rivers", "text": "Rivers\n\nRivers je jeden ze států Nigérie. Leží na jihovýchodě země u pobřeží Atlantského oceánu. Na východě sousedí se státem Akwa Ibom, na severu se státy Imo, Abia a Anambra a na západě se státy Bayelsa a Delta. Má rozlohu 11 077 čtverečních kilometrů a jeho hlavním městem je Port Harcourt.\n\nV celém státě žije necelých sedm milionů obyvatel, jedná se o domovský stát pro tři velká etnika: Igby, Ijawy a Ogony.\n\nKrajina ve vnitrozemí má charakter tropického deštného lesa, u pobřeží jsou mangrovové bažiny typické pro deltu Nigeru.\n"}
{"id": "841624", "url": "https://cs.wikipedia.org/wiki?curid=841624", "title": "Rivers (rozcestník)", "text": "Rivers (rozcestník)\n\nRivers může být:\n"}
{"id": "841627", "url": "https://cs.wikipedia.org/wiki?curid=841627", "title": "Portugalsko na Letních olympijských hrách 1988", "text": "Portugalsko na Letních olympijských hrách 1988\n\nPortugalsko se účastnilo Letní olympiády 1988. Zastupovalo ho 64 sportovců (55 mužů a 9 žen) v 14 sportech.\n\n"}
{"id": "841629", "url": "https://cs.wikipedia.org/wiki?curid=841629", "title": "Portugalsko na Letních olympijských hrách 1984", "text": "Portugalsko na Letních olympijských hrách 1984\n\nPortugalsko se účastnilo Letní olympiády 1984. Zastupovalo ho 38 sportovců (29 mužů a 9 žen) v 11 sportech.\n\n"}
{"id": "841630", "url": "https://cs.wikipedia.org/wiki?curid=841630", "title": "Portugalsko na Letních olympijských hrách 1976", "text": "Portugalsko na Letních olympijských hrách 1976\n\nPortugalsko se účastnilo Letní olympiády 1976. Zastupovalo ho 19 mužů v 6 sportech.\n\n"}
{"id": "841632", "url": "https://cs.wikipedia.org/wiki?curid=841632", "title": "Miroslav Čížek", "text": "Miroslav Čížek\n\nMiroslav Čížek (* 27. ledna 1958, Dolní Chrášťany) je bývalý český fotbalista, záložník. Po skončení aktivní kariéry trénuje v nižších soutěžích.\n\nV československé lize hrál za Slavii Praha a SK Dynamo České Budějovice. V československé lize nastoupil v 59 utkáních a dal 3 góly. Dále hrál za LIAZ Jablonec.\n\n\n"}
{"id": "841633", "url": "https://cs.wikipedia.org/wiki?curid=841633", "title": "Portugalsko na Letních olympijských hrách 1960", "text": "Portugalsko na Letních olympijských hrách 1960\n\nPortugalsko se účastnilo Letní olympiády 1960. Zastupovalo ho 65 sportovců (60 mužů a 5 žen) v 11 sportech.\n\n"}
{"id": "841634", "url": "https://cs.wikipedia.org/wiki?curid=841634", "title": "Portugalsko na Letních olympijských hrách 1952", "text": "Portugalsko na Letních olympijských hrách 1952\n\nPortugalsko se účastnilo Letní olympiády 1952. Zastupovalo ho 71 sportovců (68 mužů a 3 ženy) v 10 sportech.\n\n"}
{"id": "841639", "url": "https://cs.wikipedia.org/wiki?curid=841639", "title": "Portugalsko na Letních olympijských hrách 1948", "text": "Portugalsko na Letních olympijských hrách 1948\n\nPortugalsko se účastnilo Letní olympiády 1948. Zastupovalo ho 48 mužů v 8 sportech.\n\n"}
{"id": "841640", "url": "https://cs.wikipedia.org/wiki?curid=841640", "title": "Portugalsko na Letních olympijských hrách 1936", "text": "Portugalsko na Letních olympijských hrách 1936\n\nPortugalsko se účastnilo Letní olympiády 1936. Zastupovalo ho 19 mužů v 5 sportech.\n\n"}
{"id": "841644", "url": "https://cs.wikipedia.org/wiki?curid=841644", "title": "Portugalsko na Letních olympijských hrách 1924", "text": "Portugalsko na Letních olympijských hrách 1924\n\nPortugalsko se účastnilo Letní olympiády 1924. Zastupovalo ho 28 mužů v 8 sportech.\n\n"}
{"id": "841645", "url": "https://cs.wikipedia.org/wiki?curid=841645", "title": "Portugalsko na Letních olympijských hrách 1928", "text": "Portugalsko na Letních olympijských hrách 1928\n\nPortugalsko se účastnilo Letní olympiády 1928. Zastupovalo ho 31 mužů v 8 sportech.\n\n"}
{"id": "841646", "url": "https://cs.wikipedia.org/wiki?curid=841646", "title": "Dušan Kuba", "text": "Dušan Kuba\n\nDušan Kuba (* 13. dubna 1955) je bývalý český fotbalista, útočník.\n\nV československé lize hrál za Dynamo České Budějovice. V československé lize nastoupil ve 28 utkáních a dal 4 góly. Člen jedenáctky století SK Dynamo České Budějovice.\n\n\n"}
{"id": "841648", "url": "https://cs.wikipedia.org/wiki?curid=841648", "title": "Solero", "text": "Solero\n\nSolero je italská obec v provincii Alessandria v oblasti Piemont.\n\nK 31. prosinci 2010 zde žilo 1 740 obyvatel.\n\nAlessandria, Felizzano, Oviglio, Quargnento\n"}
{"id": "841650", "url": "https://cs.wikipedia.org/wiki?curid=841650", "title": "Hajabusa", "text": "Hajabusa\n\nHajabusa ( kandži , hiragana はやぶさ) je japonský výraz pro sokola stěhovavého.\n\nDalší významy jsou:\n"}
{"id": "841651", "url": "https://cs.wikipedia.org/wiki?curid=841651", "title": "František Urban (malíř)", "text": "František Urban (malíř)\n\nFrantišek Urban (15. července 1868 Karlín – 9. března 1919 Královské Vinohrady) byl malíř náboženských, alegorických a symbolistních obrazů. V roce 1912 se stal dopisujícím členem ČAVU.\n\nPo vyučení v libeňské továrně jako malíř porcelánu studoval v ateliéru Františka Ženíška na UMPRUM – dnes VŠUP Praha. Po absolutoriu zde byl do roku 1893 asistentem J. Dědiny.\n\nFrantišek Urban měl za manželku Marii Zahradnickou-Urbanovou , která byla rovněž malířkou a v jejím díle převažovala malba květin. Oženil se s ní v roce 1898.\nPohřben je na Vyšehradském hřbitově (hrob 11B-54).\n\n\n"}
{"id": "841654", "url": "https://cs.wikipedia.org/wiki?curid=841654", "title": "Západosibiřská lajka", "text": "Západosibiřská lajka\n\nZápadosibiřská lajka (rusky: Laika Zapadno-Sibirskaia, anglicky: West Siberian Laika) je plemeno psa, pocházející z Ruska. Ve své domovině, na Uralu a na Západní Sibiři, je chována jako všestranný lovecký pes především k lovu velké zvěře a jako tažný saňový pes. Pojmenování Lajka je odvozeno od ruského slova лаять [lajať] = štěkat. Lajky totiž po nalezení zvěře hlasitě štěkají. Mimo lajky západosibiřské existují také lajky východosibiřské, ruskoevropské, jakutské a karelofinská.\n\nJe to středně velký až velký, silný a statný pes pevné konstituce, s jasně vyjádřeným pohlavním dimorfismem, psi jsou větší než feny, s vyjádřeným samčím výrazem. Formát těla je čtvercový, hřbet je rovný, s výrazným kohoutkem, bedra jsou krátká, záď mírně svažitá. Pevně zatočený ocas je vysoce nasazený a nesený nad hřbetem či nad bedry. Hrudník je prostorný, břicho mírně vtažené. Končetiny jsou dobře zaúhlené, tlapky mají oválný tvar, paspárky nejsou žádoucí. Hlava je suchá, klínovitého tvaru, s mírným stopem. Tlama je dlouhá, s dobře přiléhajícími pysky, žádoucí je kompletní chrup a nůžkový skus. Oči nejsou příliš velké, mají oválný tvar, jsou šikmo položené a poněkud hluboce posazené, hnědé nebo tmavě hnědé barvy. Uši jsou vysoko postavené, stojaté, trojúhelníkového tvaru.\n\nSrst je patrová, skládá se z husté, vlnité podsady a drsné a rovné krycí srsti, která chrání před nepřízní počasí. Na obličeji, na uších a na končetinách je srst krátká, na těle je delší a tvoří límec a kalhoty, ocas je rovnoměrně bohatě osrstěný, bez tvorby vlajky. Přípustné zbarvení je šedé, pepř a sůl, bílé, červené a žluté ve všech odstínech a strakaté s plotnami uvedených barev.\n\nJe to vyrovnaný, sebevědomý pes se silným loveckým pudem. Je temperamentní, poměrně rychle a velmi rád se učí, ale je to pes jednoho pána. Má sice rád jeho rodinu, ale příliš ji nerespektuje. K cizím lidem je odtažitý a nedůvěřivý, nikoliv však agresivní. Má velmi rád děti. Může být celoročně venku, avšak nesnese být dlouho sám, samota je mu nepříjemná.\n\nHodí se pro vyrovnaného člověka, nejlépe pro jednotlivce, který má zkušenosti s dominantními plemeny a umí se chovat jako \"vůdce smečky\", kterého by západosibiřská lajka respektovala.\nZápadosibiřská lajka je potomek psů doprovázejících původní obyvatelstvo Sibiře v oblasti řeky Ob, Osťjaky. Na začátku 20. století vytvořili ruští kynologové první standard těchto psů a nazvaly je chantejské a mansijské lajky. V roce 1947 došlo k vytvoření nových standardů lajek a chantenské a mansijské lajky byly spojeny do jediného plemene, současný standard západosibiřské lajky pochází z roku 1952.\n\nZápadosibiřská lajka je všestranný lovecký pes, vhodný ke stopování, vystavování i k přinášení velké i malé zvěře. Ve své domovině je používaný k lovu medvědů, losů i rysů, je vhodná též k lovu pernaté zvěře. Je použitelný též jako pes hlídací a k tahu.\n\n\n"}
{"id": "841657", "url": "https://cs.wikipedia.org/wiki?curid=841657", "title": "Rozum (Asimov)", "text": "Rozum (Asimov)\n\nRozum (jiným názvem Dedukce, „Reason“) je vědeckofantastická povídka spisovatele Isaaca Asimova, poprvé vyšla v dubnu 1941 v časopise \"Astounding Science Fiction\". Byla následně zařazena do sbírek \" I, Robot\" (1950), \"The Complete Robot\" (1982) a \"Robot Visions\" (1990). Česky vyšla např. ve sbírce \"Robohistorie I.\"\n\nV této povídce se poprvé představí Gregory Powell s Mikem Donovanem, jedná se v podstatě o vylepšené postavy Turner a Snead z autorovy dřívější povídky „Kruh kolem Slunce“ (anglicky „Ring Around the Sun“).\n\nDonovan a Powell byli půl roku po operaci na Merkuru (v povídce „Hra na honěnou“) posláni na kosmickou stanici. Zde zkompletovali k obsluze energetického konvertoru moderního robota CHTR-1, který však zpochybňuje jejich autoritu a odmítá se podřídit rozkazům. Vytvoří si vlastní náboženství a nevěří logickým argumentům svých zhotovitelů.\n\n„Rozum“ je teprve druhou autorovou povídkou o robotech s pozitronickým mozkem. Tou první byla povídka „Robbie“, kterou vytiskl Frederik Pohl v časopise \"Super Science Stories\" v září 1940. Následovala povídka „Rozum“, kterou přijal John Wood Campbell 22. listopadu 1940 a která vyšla po malých úpravách v jeho časopisu \"Astounding Science Fiction\" v dubnu 1941.\n\n\nDvojice techniků Michael Donovan a Gregory Powell pracuje na kosmické stanici, která vysílá paprskem energii na Zemi. Zařízení obsluhuje skupina robotů, které velí robot CHTR-1 „Chytroušek“ (v anglickém originále QT1 Cutie). Ten byl v dílech dopraven na stanici ze Země a tady jej Powell s Donovanem smontovali. Robot se chová velmi nestandardně, zpochybňuje existenci Země, hvězd a odmítá poslouchat příkazy obou techniků. Jeho argumentem je, že jsou příliš slabí a nevýkonní, takže jej nemohli stvořit. Sám si vytvoří vlastní víru, která je naprosto hluchá k jakýmkoli argumentům. Nepřesvědčí ho ani ukázka, když Powell a Donovan smontují dalšího jednoduššího robota.\n\nChytroušek se domnívá, že pánem je energetický konvertor stanice a on byl stvořen k tomu, aby nahradil slabé lidské pracovníky. Ti už svou úlohu splnili a on převzal jejich roli. Zakáže jim vstup do řídícího centra a strojovny a uvězní je v jejich místnosti. Situace se zhoršuje s postupující sluneční bouří, která může vychýlit paprsek z jeho dráhy. I malá výchylka by způsobila na Zemi katastrofu, paprsek energie by mohl zasáhnout a spálit obydlené oblasti. Powell a Donovan už se smiřují s jistým odvoláním a zbavením funkce, později však nevycházejí z úžasu. CHTR-1 s týmem robotů, kteří ho poslouchají na slovo bez problémů udržel paprsek ve své dráze.\n\nTechnici dojdou ke shodě, že Chytrouška nechají tak. On se postará o vše potřebné na stanici a vzhledem ke své neochvějné víře sloužit pánovi (energetický konvertor) je jisté, že tuto práci bude dělat lépe než kterýkoli člověk.\n\nPowella s Donovanem střídají ve službě Franz Muller a Sam Evans, kteří netuší, co je na kosmické stanici čeká. Greg ani Mike jim to totiž neprozradí.\nČesky vyšla povídka v následujících sbírkách nebo antologiích:\n\nPod názvem Rozum:\n\nPod názvem Dedukce:\n\n"}
{"id": "841658", "url": "https://cs.wikipedia.org/wiki?curid=841658", "title": "Seznam ministrů dopravy Československa", "text": "Seznam ministrů dopravy Československa\n\nToto je seznam ministrů dopravy Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr dopravy a spojů apod.)\n\n"}
{"id": "841660", "url": "https://cs.wikipedia.org/wiki?curid=841660", "title": "Arthur Foulkes", "text": "Arthur Foulkes\n\nSir Arthur Alexander Foulkes (11. května 1928, ostrov Inagua, Matthew Town, Bahamy) je bahamský Tiskař, novinář, bývalý poslanec, senátor, ministr. Od 14. dubna 2010 do 8. července 2014 generální guvernér Baham. Je ženatý, má sedm synů a čtyři dcery.\n\nPrvní pracovní příležitostí byl tisk novin a to deník Nassau Guardian, pak konkurenční noviny Tribune. Poté byl Sir Arthur zakládajícím redaktorem bahamských Timesů. \n\nV roce 1967 byl zvolen do parlamentu a následující rok byl jmenován ministrem komunikací, a pak působil jako ministr cestovního ruchu. Byl jedním ze zakladatelů Volného Národního hnutí v roce 1971. \n\nO rok později tedy roku 1972 je jmenován do Senátu a na druhé období roku 1977, poté znovu zvolen do poslanecké sněmovny v roce 1982. \n\nV roce 1972, Foulkes byl jedním ze čtyř delegátů na Bahamách, kteří byli proti nezávislosti na konference o ústavě v Londýně.\n\nV roce 1992 se stal Foulkes vysokým komisařem Spojeného království, sloužil také jako velvyslanec ve Francii, v Německu, v Itálii, v Belgii a při Evropské unii. Později byl prvním bahamským velvyslancem v Čině a na Kubě a to roku 1999.\n\nSir Arthur Foulkes složil přísahu jako generální guvernér dne 14. května 2010.\n"}
{"id": "841661", "url": "https://cs.wikipedia.org/wiki?curid=841661", "title": "Česká a slovenská transatlantická cena", "text": "Česká a slovenská transatlantická cena\n\nČeská a slovenská transatlantická cena (The Czech and Slovak Transatlantic Award – CSTA) je iniciativou, jejímž účelem je odměňování osobností, které výrazně přispěly ke svobodě a demokracii ve střední Evropě, k posílení transatlantických vztahů a začlenění středoevropských zemí do euroatlantických struktur. Nápad pochází od sdružení Jagello 2000 z České republiky, které ho uvedlo ve skutečnost společně se Slovenskou atlantickou komisí. Ceny jsou udělovány dvakrát ročně – na bratislavské bezpečnostní konferenci GLOBSEC a na Dnech NATO v Ostravě & Dnech Vzdušných sil AČR. \n\nLaureáti CSTA jsou vybíráni Čestným výborem vytvořeným za tímto účelem. Jeho členy jsou významní čeští a slovenští diplomaté, politici či představitelé armády. Členy výboru jsou:\n\nCena je původním dílem uznávaného slovenského designéra Patrika Illa. Svým tvarem a protilehlými hranami CSTA symbolizuje transatlantické vazby.\n\n"}
{"id": "841663", "url": "https://cs.wikipedia.org/wiki?curid=841663", "title": "Pákistán na Letních olympijských hrách 1992", "text": "Pákistán na Letních olympijských hrách 1992\n\nPákistán se účastnil Letní olympiády 1992. Zastupovalo ho 27 mužů v 5 sportech.\n\n"}
{"id": "841668", "url": "https://cs.wikipedia.org/wiki?curid=841668", "title": "Pákistán na Letních olympijských hrách 1988", "text": "Pákistán na Letních olympijských hrách 1988\n\nPákistán se účastnil Letní olympiády 1988. Zastupovalo ho 30 mužů v 6 sportech.\n\n"}
{"id": "841669", "url": "https://cs.wikipedia.org/wiki?curid=841669", "title": "Bonifantes", "text": "Bonifantes\n\nChlapecký sbor BONIFANTES byl založen sbormistrem Janem Míškem v roce 1999 v Pardubicích. Sbor se díky profesionálnímu vedení velmi rychle zařadil mezi špičková sborová tělesa evropského formátu. Jako přirozený důsledek rozvíjející se činnosti sboru vznikla v roce 2010 Základní umělecká škola BONIFANTES, jejímž hlavním cílem je příprava žáků pro úspěšnou činnost v koncertních skupinách sboru.\n\nMezi dosaženými úspěchy, je zatím několik koncertních turné po Evropě i v zámoří a výkony v operách a filmech. Sbor se pravidelně účastní mezinárodních soutěží, je zván na prestižní mezinárodní festivaly, včetně Smetanovy Litomyšle a spolupracuje s českými orchestry. Mezi množstvím nahrávek, které sbor natočil je i několik světových premiér.\n\nUměleckým vedoucím Chlapeckého sboru Bonifantes je jeho zakladatel Jan Míšek.\n\nSbor založil v roce 1999 jeho dosavadní sbormistr Jan Míšek. V září a říjnu 1999 probíhaly ve všech pardubických základních školách talentové zkoušky pro výběr chlapců. Během jediného roku se podařilo vybudovat těleso čítající téměř 200 chlapců. Prvních zkoušek se během října a listopadu zúčastnilo 256 chlapců prvních až pátých tříd, kteří byli vybráni z více než 6500 pardubických dětí. Již v únoru 2000 sbor absolvoval svůj premiérový koncert. V roce 2001 si Bonifanti ze své první soutěže odvezli jednu zlatou a dvě stříbrné medaile. První velké zahraniční turné následovalo v roce 2002. Jako důsledek rozvíjející se činnosti sboru byla v roce 2010 založena Základní umělecká škola BONIFANTES.\n\nBonifanti za sebou mají již přes 500 koncertů v Evropě i Americe (Velká Británie, Francie, Rakousko, Belgie, Holandsko, Španělsko, Itálie, Dánsko, Slovinsko, Bosna a Hercegovina, Chorvatsko, Slovensko a USA), výkony v operách (např. G. Bizet - \"Carmen\", G. Puccini - \"Tosca\", G. Rossini - \"Lazebník sevillský\") a filmech (Napoleon). Sbor pravidelně spolupracuje s českými orchestry (J. Jirásek - Kouzlo Českých Vánoc, A. L. Webber - Requiem, V. Wimmer - Apel svědomí, L. Cherubini - Missa solemnis, C. Orff - Carmina Burana, Dmitrij Šostakovič - Symfonie č. 13 „Babij Jar“).\n\nZákladní umělecká škola BONIFANTES je specializovaná jednooborová základní umělecká škola s kapacitou 350 žáků v hudebním oboru. Hlavním cílem školy je příprava žáků pro úspěšnou činnost v koncertních skupinách Chlapeckého sboru BONIFANTES a následné studium na konzervatořích, středních pedagogických a uměleckých školách nebo vysokých školách s uměleckým nebo pedagogickým zaměřením.\nŠkola je součástí výchovně vzdělávací soustavy České republiky, řídí se zákonem č. 561/2004 Sb., o předškolním, základním, středním, vyšším odborným a jiným vzdělávání (školský zákon) a vyhláškou č. 71/2005 Sb. o základním uměleckém vzdělávání.\nZřizovatelem Základní umělecké škola BONIFANTES je umělecký šéf Chlapeckého sboru BONIFANTES Jan Míšek.\n\n"}
{"id": "841672", "url": "https://cs.wikipedia.org/wiki?curid=841672", "title": "Pákistán na Letních olympijských hrách 1960", "text": "Pákistán na Letních olympijských hrách 1960\n\nPákistán se účastnil Letní olympiády 1960. Zastupovalo ho 44 mužů v 7 sportech.\n\n"}
{"id": "841674", "url": "https://cs.wikipedia.org/wiki?curid=841674", "title": "Pákistán na Letních olympijských hrách 1956", "text": "Pákistán na Letních olympijských hrách 1956\n\nPákistán se účastnil Letní olympiády 1956. Zastupovalo ho 55 mužů v 8 sportech.\n\n"}
{"id": "841676", "url": "https://cs.wikipedia.org/wiki?curid=841676", "title": "Elliott Belgrave", "text": "Elliott Belgrave\n\nSir Elliott Fitzroy Belgrave (* 16. března 1931) je barbadoský politik a právník, který od června 2012 do června 2017 zastával funkci generálního guvernéra Barbadosu. V této pozici již dočasně působil od 1. listopadu 2011 do 30. května 2012. V minulosti pracoval jako prokurátor a soudce nejvyššího soudu. Je ženatý, má jednu dceru.\n\nSir Elliott je absolventem univerzity v Cambridge (stát Massachusetts) a Londýnské univerzity, poté pracoval jako šéf prokuratury v Barbadosu a posléze u odvolacího a posléze nejvyššího soudu.\n\nOd 1. listopadu 2011, kdy skončil mandát Clifforda Husbandse, až do 30. května 2012 sloužil jako dočasný generální guvernér Barbadosu.\n\nDočasnou generální guvernérkou od 30. května do 1. června byla soudkyně nejvyššího soudu Sandra Masonová.\n\nDne 22. května 2012 předseda vlády Barbadosu oznámil, že Belgrave bude jmenován 7. barbadoským generálním guvernérem. Královna Alžběta II. jej jmenovala a od 1. června 2012 se složením přísahy ujal úřadu, který vykonával do 30. června 2017.\n"}
{"id": "841679", "url": "https://cs.wikipedia.org/wiki?curid=841679", "title": "Golčův Jeníkov (starý zámek)", "text": "Golčův Jeníkov (starý zámek)\n\nStarý zámek stojí ve městě Golčův Jeníkov, nedaleko nového zámku a tvrze. Jedná se o jednu z částí tzv. zámeckého komplexu v Golčově Jeníkově. Je chráněn jako kulturní památka České republiky.\n\nV roce 1766 zakoupili panství Golčův Jeníkov Krakovští z Kolovrat. V letech 1774-1775 nechal Leopold Krakovský ve městě postavit budovu starého zámku. Jeho prvotní úlohu bylo poskytnutí zázemí pro správu panství a tuto funkci vykonával do roku 1828, kdy ji převzal nový zámek. Starý zámek byl posléze přeměněn na byty. V roce 1830 se majitelkou stala hraběnka Terezie z Trautmannsdorfu. Ta v letech 1834-1836 nechala budovu zámku zbořit a na jeho místě vystavět nový objekt, který sloužil jako pivovar. Zároveň došlo ke zmizení posledních stop po zábělčické tvrzi. Dnes zde najdeme Restauraci Na zámku.\n\n\n"}
{"id": "841688", "url": "https://cs.wikipedia.org/wiki?curid=841688", "title": "Jan Umlauf", "text": "Jan Umlauf\n\nJan Umlauf (21. května 1825 Mlýnice u Červené Vody – 9. ledna 1916, Kyšperk) byl český akademický malíř.\n\nNarodil se do rodiny malíře a řezbáře Dominika Umlaufa (1792-1872), který sice neměl odborného vzdělání, ale dokázal se výtvarnými pracemi uživit. Naproti tomu jeho synové Jan a Ignác (Hynek 1821-1851) už studovali na akademii v Praze a od roku 1839 ve Vídni. Mezi jinými byl jejich učitelem i Josef Führich.\n\nNa rozdíl od staršího, nadanějšího, avšak předčasně zemřelého bratra Ignáce (Hynka), který působil v zahraničí, se Jan vrátil do Kyšperka a věnoval se především církevnímu malířství. Tenkrát to byl i mimo velká města poměrně jistý zdroj obživy. Jan Umlauf však nepohrdl ani méně vznešenými zakázkami. Například pro králický střelecký spolek maloval terče a podobně. O tom, že byl majetným obyvatelem města, svědčí mimo jiné to, že měl volební právo do obecního zastupitelstva, které bylo přiznáváno na základě výše majetku.\n\nUvádí se, že je autorem více než 300 velkých oltářních obrazů, asi 400 portrétů a vytvořil více než 20 křížových cest. Portrétoval mnoho předních měšťanů v Kyšperku, v Ústí nad Orlicí a jinde. Nejvíce se věnoval církevnímu umění. Jeho obrazy zdobí více než 100 kostelů v okolí Kyšperka, na Ústecku a Lanškrounsku, na Moravě i ve vzdálenějších krajích Čech, například 66 obrazů na Svaté hoře u Příbrami. Umlaufův obraz nalezneme například v kostele sv. Ignáce v Praze, či v kostele sv. Václava v Jažlovicích u Říčan.\n\nŘada z jeho obrazů je vystavena na zámku v Letohradě. Jako projev úcty „svému“ městu, odkázal místní Vojáčkově školní galerii mimo jiné také portréty svých rodičů.\n\nJan patřil také k průkopníkům fotografie. Námětem jsou především krajiny z let 1865 až 1875, a to z okolí Letohradu a Příbrami. Ačkoli byl dvakrát ženatý, zemřel bez potomků.\n\n"}
{"id": "841690", "url": "https://cs.wikipedia.org/wiki?curid=841690", "title": "Lajka (rozcestník)", "text": "Lajka (rozcestník)\n\nLajka má několik významů:\n\n\nDále existuje několik plemen psů tohoto názvu:\n"}
{"id": "841694", "url": "https://cs.wikipedia.org/wiki?curid=841694", "title": "Paul Vanden Boeynants", "text": "Paul Vanden Boeynants\n\nPaul Emile François Henri Vanden Boeynants (22. května 1919 – 9. ledna 2001) byl belgický křesťanskodemokratický politik. V letech 1966–1968 a 1978–1979 byl premiérem Belgie. V letech 1972–1979 byl ministrem obrany. Byl představitelem dnes již zaniklé Křesťansko-sociální strany (\"Christelijke Volkspartij - Parti Social Chrétien\"), jejímž předsedou byl v letech 1961–1966.\n\nRoku 1989 byl unesen členy tzv. Haemersova gangu, kteří požadovali výkupné 30 milionů belgických franků. Propuštěn ze zajetí byl Boeynants po měsíci.\n\n"}
{"id": "841695", "url": "https://cs.wikipedia.org/wiki?curid=841695", "title": "Zámecký komplex Golčův Jeníkov", "text": "Zámecký komplex Golčův Jeníkov\n\nZámecký komplex (též Zámecký areál) v Golčově Jeníkově je souhrnné označení, které v minulosti neslo seskupení čtyř historických budov, z nichž se do současnosti dochovaly tři. Nachází se téměř v centru Golčova Jeníkova v místech, kde se do roku 1580 rozprostírala dnes již zaniklá ves Zábělčice.\n\n\"Zábělčická tvrz\" (označovaná také jako \"Staré opatství\") byla nejstarší částí zámeckého komplexu a také poslední připomínka vsi Zábělčice. Přesná doba její existence není známa, nicméně jako obydlená je zmiňována ještě v letech 1622–1624. Pravděpodobně po konfiskaci majetku Janu Rudolfovi Trčkovi z Lípy byla opuštěna a chátrala. K jejímu zániku došlo v letech 1834–1836, při výstavbě pivovaru na místě starého zámku. Jedná se tak o jedinou nedochovanou část komplexu.\n\nNejstarší dochovanou částí zámeckého komplexu je \"Goltzova tvrz\", kterou si v roce 1650-1653 nechal v těsné blízkosti Zábělčické tvrze postavit císařský generál Martin Maxmilián z Goltze, nový majitel panství. Jedná se o jednu z nejmladších věžovitých tvrzí na našem území. Od roku 1836 sloužila jako sklad chmele místního pivovaru, ale po jeho zrušení v roce 1912 chátrala. V roce 2004 se dočkala rekonstrukce a dnes slouží jako galerie.\nOd roku 1963 je zapsána mezi kulturní památky.\n\n\"Starý zámek\" byl vystavěn v letech 1774–1776 Leopoldem Krakovským z Kolovrat, ovšem v letech 1834–1836 byl zbořen a na jeho místě nechala hraběnka Terezie z Trautmannsdorfu postavit pivovar. Dnes se zde nachází Restaurace Na zámku.\nOd roku [1963 je zapsán mezi kulturní památky.\n\n\"Nový zámek\" nechal v letech 1768–1769 jako tabákovou továrnu vystavět Filip Krakovský z Kolovrat. Po přesunu výroby do Sedlce sloužil jako lazaret a od roku 1817, kdy jej zakoupila Louisa Herbersteinová z Kolovrat, tvoří součást zámeckého komplexu. V roce 1828 sem byla ze starého zámku přesunuta správa panství.\nOd roku 1958 je zapsán mezi kulturní památky.\n\n"}
{"id": "841701", "url": "https://cs.wikipedia.org/wiki?curid=841701", "title": "Pákistán na Letních olympijských hrách 1964", "text": "Pákistán na Letních olympijských hrách 1964\n\nPákistán se účastnil Letní olympiády 1964. Zastupovalo ho 41 mužů v 7 sportech.\n\n"}
{"id": "841702", "url": "https://cs.wikipedia.org/wiki?curid=841702", "title": "Pákistán na Letních olympijských hrách 1968", "text": "Pákistán na Letních olympijských hrách 1968\n\nPákistán se účastnil Letní olympiády 1968. Zastupovalo ho 15 mužů v 2 sportech.\n\n"}
{"id": "841705", "url": "https://cs.wikipedia.org/wiki?curid=841705", "title": "Pákistán na Letních olympijských hrách 1972", "text": "Pákistán na Letních olympijských hrách 1972\n\nPákistán se účastnil Letní olympiády 1972. Zastupovalo ho 25 mužů v 5 sportech.\n\n"}
{"id": "841706", "url": "https://cs.wikipedia.org/wiki?curid=841706", "title": "Pákistán na Letních olympijských hrách 1976", "text": "Pákistán na Letních olympijských hrách 1976\n\nPákistán se účastnil Letní olympiády 1976. Zastupovalo ho 24 mužů v 5 sportech.\n\n"}
{"id": "841708", "url": "https://cs.wikipedia.org/wiki?curid=841708", "title": "Pákistán na Letních olympijských hrách 1984", "text": "Pákistán na Letních olympijských hrách 1984\n\nPákistán se účastnil Letní olympiády 1984. Zastupovalo ho 31 mužů v 5 sportech.\n\n"}
{"id": "841710", "url": "https://cs.wikipedia.org/wiki?curid=841710", "title": "Kostel Nejsvětější Trojice (Velenice)", "text": "Kostel Nejsvětější Trojice (Velenice)\n\nKostel Nejsvětější Trojice ve Velenicích byl postaven v roce 1735 hlavně z darů a prostředků obce Velenice na Českolipsku. Je zapsán od 3. 5. 1958 mezi kulturní památky, avšak je nepřístupný a ve špatném stavu.\n\nKostel byl ve vsi postaven za patronace majitele tehdejšího sloupského panství, kam Velenice patřily, hraběte Josefa Maxmiliána Kinského, prostředky věnovala samotná obec a její obyvatelé.\n\nNa prostorném kůru v předsíni byly instalovány varhany od firmy Schifner z České Lípy, v roce 1935 bylo pořízeno nové harmonium.\n\nDne 23. března 1988 byl kostel zapsán do celostátního seznamu kulturních památek (položka 26143/5-3355).\n\nKostel je jednolodní stavba barokního slohu s 25 metrů vysokou věží v západním průčelí, postavená uprostřed obce. Zajímavý a cenný je, či spíše byl rokokový a klasicistní interiér (je zčásti vykradený), byly zde postaveny tři oltáře, prostřední hlavní s otáčecím svatostánkem. Křtitelnice je z 18. století.\n\nZajímavé je průčelí kostela s portálem, kde je štít rodu Kinských a figurální výjev Nejsvětější Trojice. Stavba je dlouhá 30 metrů, na rozích členěná pilastry.\n\nNyní je kostel uzavřen, část stropu je propadlá a stavba viditelně chátrá.\n\nFarní budova z roku 1767 stojí 200 metrů od kostela a je rovněž zapsaná mezi kulturní památky (viz položka 44041/5-5348). U kostela byl kdysi hřbitov, od roku 1894 mají Velenice nový u lesa nad vsí.\n\n\n"}
{"id": "841712", "url": "https://cs.wikipedia.org/wiki?curid=841712", "title": "Lika", "text": "Lika\n\nLika je název jednoho z regionů Chorvatska. Nachází se v příhraničí s Bosnou a Hercegovinou, od Jaderského moře ji oddělují štíty Velebitu. Největším městem v Lice a jejím kulturním a ekonomickým centrem je město Gospić. Administrativně připadá Licko-senjské župě. V dobách existence Rakousko-Uherska byla součástí Licko-krbavské župy.\n\nNa území Liky se nacházejí celkem dvě města (Gospić a Otočac) a sedm obcí (općin) – Brinje, Donji Lapac, Lovinac, Perušić, Plitvička Jezera, Udbina i Vrhovine. Nejznámější přírodní zajímavostí regionu je národní park Plitvická jezera.\n\nEkonomicky patřila Lika vždy ke slabším regionům Chorvatska. Obyvatelstvo se živilo především zemědělstvím, nebo lesnictvím a v období industrializace během 20. století (jak mezi oběma světovými válkami, tak po druhé světové válce) bylo časté stěhování z Liky do větších měst za prací. Pro samotné zprůmyslnění Liky nikdy nebyly vhodné podmínky (hornatá krajina a řídké osídlení). Region však má značný turistický potenciál. Na jeho území se nacházejí dva národní parky (kromě již zmíněných Pltivických jezer také Severní Velebit). Od roku 2004 protíná Liku dálnice A1, což rozvoji turismu v regionu prospělo.\n\nV 18. století tvořila Lika součást tzv. Vojenské hranice, pohraničního pásma mezi Rakouskem a Osmanskou říší.\n\nRoku 1932 došlo v Lice k povstání ustašovců proti královské Jugoslávii. Toto povstání bylo později potlačeno. 27. července 1941 se poblíž vesnice Srb vzbouřilo venkovské srbské obyvatelstvo. Formovalo ozbrojené čety, jejich příslušníkům se také říkalo četnici. Mnohem větší úspěch a ohlas však měly tehdy partyzánské jednotky, které byly pod vedením jugoslávských komunistů. Již na konci srpna měli partyzáni celou Liku pod svojí moci. V socialistické Jugoslávii se den povstání v Lice slavil jako chorvatský a bosenský národní svátek.\n\nEtnický původ obyvatel Liky byl až do chorvatské války o nezávislost smíšený; polovinu Ličanů tvořili Chorvati, druhou polovinu Srbové. V roce 1990 však Srbové vyhlásili na Chorvatsku nezávislou republiku Srbská Krajina. Oblast Liky byla proto svědkem těžkých bojů mezi srbskými ozbrojenci a chorvatskou armádou. Po skončení konfliktu se počet obyvatel po odchodu Srbů snížil jen na pouhých 50 tisíc. Chorvati dnes tvoří 86 % obyvatelstva, Srbové 12 %.\n"}
{"id": "841713", "url": "https://cs.wikipedia.org/wiki?curid=841713", "title": "Seznam ministrů paliv a energetiky Československa", "text": "Seznam ministrů paliv a energetiky Československa\n\nToto je seznam ministrů paliv a energetiky Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr paliv)\n"}
{"id": "841722", "url": "https://cs.wikipedia.org/wiki?curid=841722", "title": "Seznam ministrů stavebnictví Československa", "text": "Seznam ministrů stavebnictví Československa\n\nToto je seznam ministrů stavebnictví Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr výstavby apod.)\n"}
{"id": "841739", "url": "https://cs.wikipedia.org/wiki?curid=841739", "title": "Lovecká trubka", "text": "Lovecká trubka\n\nLovecká trubka či v podstatě synonymně též lovecký roh nebo lesní roh je v podstatě hudební nástroj, používaný po staletí (tj. ve 2. tisíciletí) nejčastěji ke svolávání lovecké společnosti na určitém místě a jejich jednotlivých členů v lese. Mimoto personál, připravující lov - tj. lovčí - používali při přípravě honů rohů jako hlásných instrumentů k pokynům nadhánečům zvěře (většinou ze skupin poddaných) a na signál rohu byli následně vypouštěni smečky psů. \n\nLovecký roh má svůj původ ovšem již ve starověku. Kdysi sloužil k zesílení signálních hlasů při válečných konfliktech, vedle toho byl používán při slavnostních obřadech, průvodech, hrách atd. Roh se později objevil u ponocných a v hudbě. Tam je však dávána přednost rohu kovovému. Z Egypta se dostal do Řecka, pak Říma atd. Dnes se s jeho používáním lze setkat i vedle místa loveckých honů, např. v hudebních představeních. \n\nS oblibou byl lovecký roh (někdy zvaný i lesní trubkou) používán v minulosti při lovech šlechty. Má tvar rozšiřující se zahnuté duté trouby, a to proto, že byla často vyráběna např. z rohů některých zvířat. Její tvar je blízký mj. i k prachovnici. Materiálem byla vedle rohů ze zvířat časem mj. i mosaz, která se přírodnímu rohu (ze skotu) aj. vyrovnala. V muzeích a na zámcích jsou dodnes k vidění časté lovecké rohy z období 17.-20. století.\n\nTrubka byla povětšinou několik decimetrů dlouhá, nejčastěji 30 cm, ale i více. Často mohla být skvostným uměleckým kouskem, neb se ryla a byla i jinak zdobena - např. loveckými motivy - štvanice, sv. Huberta - patrona myslivců a lovců atp.\n\nLesní roh se používal jak přímo v lesích při lovu, tak na začátcích a koncích této kratochvíle, jako jakási úvodní či konečná tečka.\n\n\n\n"}
{"id": "841747", "url": "https://cs.wikipedia.org/wiki?curid=841747", "title": "Saúdská Arábie na Letních olympijských hrách 2000", "text": "Saúdská Arábie na Letních olympijských hrách 2000\n\nSaúdskou Arábii na Letních olympijských hrách v roce 2000 reprezentovala výprava 18 sportovců soutěžících v 5 sportech.\n\n"}
{"id": "841751", "url": "https://cs.wikipedia.org/wiki?curid=841751", "title": "Passion: Music for The Last Temptation of Christ", "text": "Passion: Music for The Last Temptation of Christ\n\nPassion: Music for The Last Temptation of Christ je druhý soundtrack britského hudebníka Petera Gabriela. Album produkoval Gabriel a vyšlo v červnu 1989 u vydavatelství Geffen/Virgin Records. Jde o soundtrack k filmu \"Poslední pokušení Krista\" z roku 1988.\n\n"}
{"id": "841764", "url": "https://cs.wikipedia.org/wiki?curid=841764", "title": "Jablkovice", "text": "Jablkovice\n\nJablkovice je destilát, vyrábí se destilací (zpravidla dvoustupňovou) z jablečného kvasu/zápary. Zápara se získá alkoholovým kvašením (bez přístupu vzduchu) z mletých jablek a působením různých druhů kvasinek, především různých šlechtěných kmenových druhů \"Saccharomyces cerevisiae\". Nejjemnější jablečný destilát se získává z jablečné šťávy - přidávání cukru za účelem zvýšení výtěžku etanolu je pro výrobu pravých ovocných destilátů nepřípustné. Nejznámějším jablečným destilátem je francouzský Calvados. Výsledná chuť je podmíněna délkou a způsobem zrání.\n\n"}
{"id": "841765", "url": "https://cs.wikipedia.org/wiki?curid=841765", "title": "Mariánské Pole", "text": "Mariánské Pole\n\nMariánské Pole (německy \"Marienfeld\") je osada, místní část města Krnova. Rozkládá se na jihozápadním svahu Předního Cvilínského kopce. Do roku 1960 bylo osadou obce Krnov. Od roku 1961 do roku 1978 bylo část obce Mariánské Pole ve městě Krnově. Od 1. ledna 1979 je součástí části obce Pod Cvilínem. Mariánské Pole je v katastrálním území Opavské Předměstí. Jsou zde zahrádkářské osady Cvilín, Sad, Cvilínská alej a Na Vyhlídce.\n\nV roce 1786 byl z nařízení císaře Josefa II. uzavřen poutní kostel Panny Marie Sedmibolestné a Povýšení svatého Kříže na Cvilíně a byl určen k likvidaci. Kostel však byl vykoupen za cenu 406 zlatých čtyřmi krnovskými měšťany. V okolí vrchu Cvilína poté vznikla kolonie domů zvaná Mariánské Pole a kostel znovuotevřený v roce 1795 měl sloužit pro její obyvatele.\n\n\n"}
{"id": "841766", "url": "https://cs.wikipedia.org/wiki?curid=841766", "title": "František Urban", "text": "František Urban\n\nFrantišek Urban může být:\n\n"}
{"id": "841768", "url": "https://cs.wikipedia.org/wiki?curid=841768", "title": "Kosman", "text": "Kosman\n\nKosman může být:\n\n\n\n"}
{"id": "841769", "url": "https://cs.wikipedia.org/wiki?curid=841769", "title": "Tři mušketýři (Benatzky)", "text": "Tři mušketýři (Benatzky)\n\nTři mušketýři (v německém originále ) je – podle označení zvoleného autory – „singspiel“ (zpěvohra) ve dvou dějstvích a patnácti obrazech původem moravského skladatele Ralpha Benatzkého, která má rysy jak operety, tak revue a muzikálu. Sám skladatel své dílo označil jako „hru z romantické doby s hudbou včerejška i dneška“. Libreto sepsali Rudolph Schanzer a Ernst Welisch na základě motivů ze stejnojmenného románu francouzského spisovatele Alexandra Dumase staršího. Vedle Benatzkého, který většinu melodií napsal nebo aranžoval, se na hudební podobě díla podíleli též Adam Gelbtrunk, který hudebně aranžoval tance, Grete Walter, která sestavila operní parodii, a Fred Ralph, Oskar Stalla a Jerzy Fitelberg, kteří provedli celkovou instrumentaci.\n\nPo úspěchu \"Casanovy\", výpravné revuální operety, jejíž hudbu sestavil z motivů Johana Strausse mladšího skladatel Ralph Benatzky, našel ředitel berlínského divadla Großes Schauspielhaus Erik Charell nový námět na revue roku 1928 na cestě po Spojených státech, kde viděl moderní operetu \"Tři mušketýři\" skladatele českého původu Rudolfa Frimla.\n\nBenatzky již v \"Casanovovi\" použil metody pasticcia z melodií Johanna Strausse upravených do moderní podoby. Ve \"Třech mušketýrech\" dosáhl dobového tónu využitím řady melodií francouzské hudby, nikoli snad z doby mušketýrů, ale z doby Dumase staršího (Auber, Meyerbeer, ale též Franz Schubert…), kombinovanou s moderními rytmy a ozvuky dobových šlágrů. Taková byla Charellova představa; Benatzky (podle svých deníků) nebyl spokojen, že musí opět pomáhat cizí hudbě místo své vlastní.\n\nPremiéra \"Tří mušketýrů\" se konala 31. srpna 1929 v berlínském divadle Großes Schauspielhaus (Velké divadlo) v Charellové režii. Choreografii uspořádal Heinrich Kröller, výpravu navrhl Ernst Stern a dirigoval Ernst Hauke. Vystupovali přitom mj. Trude Hesterberg, Trude Lieske, Göta Ljungberg, Käte Lenz, La Jana, Marianne Winkelstern, Alfred Jerger, Siegfried Arno, Max Hansen, Paul Morgan, Joseph Schmidt, Paul Wegener a skupina Harmonika Vagabounds.\n\nV českých zemích provedla Benatzkého \"Tři mušketýry\" poprvé Velká opereta (nyní Divadlo v Dlouhé) podnikatele Bedřicha Jeřábka, která se zpočátku specializovala na velké a inscenačně náročné revuální operety amerického stylu: první byla \"Píseň pouště\" Sigmunda Romberga, poté Frimlova \"Rose Marie\" a jako třetí 25. března 1930 \"Tři mušketýři\". Tím výjimečně předstihla i československé německojazyčné scény, které zpravidla německé novinky uváděly jako první. Přestože byla zredukována na 13 obrazů, měla na české poměry oslňující výpravu (od šéfa výpravy Národního divadla Josefa Gottlieba), d'Artagnana hrál barytonista Národního divadla Hilbert Vávra. Opereta se po tři měsíce dávala za zvýšené vstupné a dosáhla 113 představení. Následně ji hrála ještě tři česká divadla, přičemž Městské divadlo v Olomouci i odkoupilo pražskou výpravu. \"Tři mušketýry\" však hrála i německá divadla (Cheb, Ústí nad Labem, Most, Opava…)\n\nDlouho zapomenutá opereta zažila úspěšnou renesanci při inscenacích roku 2006 v divadle v Nordhausenu (Theater Nordhausen), roku 2008 v Lidovém divadle v Rostocku (Volkstheater Rostock) a roku 2009 v Městském divadle v Gießenu (Stadttheater Gießen), ve spektakulárnějším provedení pak roku 2011 v saských městech Zwickau a Plauen a v Badenu u Vídně.\n\nBenatzkého opereta není jediným hudebně-dramatickým zpracováním námětu. Jen v českých divadlech se již dříve hrály stejnojmenné operety Rudolfa Reimanna a Leona Jessela, prakticky současně měla premiéru i opereta \"Tři mušketýři\" od Rudolfa Kubína, koncem 30. let 20. století vznikla stejnojmenná hudební komedie na text Vítězslava Nezvala s hudbou Alexandra Podaševského. Nejvíce se však v českých divadlech hráli \"Tři mušketýři\" od Rudolfa Frimla. Jedním z posledních hudebně divadelních zpracování je muzikál \"Tři mušketýři\" Michala Davida (2004).\n\nPodle českého operetního znalce Miroslava Šulce se Benatzky ve \"Třech mušketýřích\" „[n]epokoušel [...] o nové tvůrčí postupy, s úspěchem však spojil tradiční intonaci s moderní mluvou“.\n\n\nDvě flétny, hoboj, dva klarinety, tři saxofony, fagot, tři lesní rohy, tři trubky, tři pozouny, harfa, klavír, bicí souprava a smyčce.\n\n\"1. obraz (předehra):\" ulice v Paříži)\n\n„Jeden za všechny – všichni za jednoho“ je heslo tří mušketýrů d’Artagnana, Porthose a Aramise. Nebojují pro peníze, nýbrž – pod vedením plukovníka de Tréville – jen pro čest a slávu. Zvláštní nenávisti se u nich těší kardinál Mazarin, který vykonává úřad ministra vnitra. Není ani o chlup lepší než jeho předchůdce Richelieu, který také neváhal poslat svou tělesnou stráž postupovat bezohledně proti lidu. Naopak panující královně zachovávají tři mušketýři věrnost.\n\n\"2. obraz:\" kardinálova komnata\n\nKrálovna Anna právě hraje šachy s Mazarinem; ona nemůže svého ministra vystát a ráda by viděla, kdyby byl zbaven úřadu, ale jeho vliv je příliš velký, než aby jej bylo možné násilně svrhnout. – Je před ni předveden d’Artagnan, protože se provinil proti jí vyhlášenému zákazu soubojů. Královna se nejprve chystá hříšníka pokárat; ale když vidí, jaký je mušketýr pohledný chlapík, nejenže mu milostivě odpustí, ale navíc mu svěří svůj pečetní prsten. Z plánovaného pokárání zůstane jen jemná prosba, aby se napříště zdržel soubojů.\n\n\"3. obraz (první mezihra):\" ulice před hradbou\n\nKardinál chce do svých intrik zatáhnout svou neteř Manon, která právě pobývá v Paříži. Ale ta není tak bláhová, aby se nechala zatáhnout do plánů svého strýce. Aby d’Artagnana vlákal do pasti, pověří kardinál svou milenku Leonu de Castro, aby jej vyprovokovala k souboji.\n\n\"4. obraz:\" dvůr vojenské krčmy\n\nLeona se – v přestrojení za mladého rytíře – vypraví do oblíbené krčmy tří mušketýrů. Nadává na to i ono, ale mušketýry to nevyvádí z míry. Teprve když Leona začne ve svých urážet královnu, ztratí d’Artagnan trpělivost. Vytasí kord a vrhne se na ni. Jak bylo umluveno, objeví se právě v tom okamžiku kardinál. Ihned chce dát duelistu zatknout. Když se ten ale vykáže královniným pečetním prstenem, poznává Mazarin, že jeho plán selhal.\n\n\"5. obraz (druhá mezihra):\" ulice před hradbou\n\nKardinál se se nevzdává a k dalším intrikám proti královně nachází ochotného pomocníka v páteru Ignotovi. Převlečen za žebráka od svatého Eustache se Ingotus pokouší poštvat lid proti královně. Koneckonců je to rozená Španělka! Proto se také domnívá, že je u lidu neoblíbena. Pod vedením cukráře Caramela se vzbouřený lid skutečně vydává k Louvru.\n\n\"6. obraz:\" předpokoj královské ložnice\n\nKrálovně Anne se s pomocí tří mušketýrů podaří lid znovu upokojit. Kardinál ji však přemlouvá, aby se „pro vlastní bezpečnost“ uchýlila na hrad Nanterre. Má v úmyslu ji tam držet až do rezignace a mezitím vést válku proti Španělsku.\n\n\"7. obraz (třetí mezihra):\" ulice před hradbou\n\nArmáda pořádá přehlídku před královnou, k níž věrně stojí.\n\n\"8. obraz:\" vojenský tábor – stanové město\n\nKrálovna Anna dorazila do vojenského tábora a chystá se zhatit Mazarinovy válečné plány. Snaží se naopak zlepšit vztahy Francie a svého rodného Španělska, a proto zamýšlí oženit svého syna Ludvíka XIV. se španělskou infantkou. Na to je sice nyní ještě příliš brzo, protože oba vyvolení jsou ještě děti, ale první krok – zásnuby – je přece možné učinit již teď. Mazarin se naoko staví s královniným záměrem srozuměn. Anna svěří d’Artagnanovi listinu, kterou má doručit španělskému králi. Tři mušketýři se vydávají společně na cestu.\n\n\"9. obraz:\" park\n\nKardinál se nevzal naděje, že královniným španělským plánům zabrání, a pověřuje Leonu, aby mušketýry o dopis připravila.\n\n\"10. obraz (čtvrtá mezihra):\" cikánský tábor\n\nZ pověření Mazarina najala Leona tlupu cikánů, která nyní na mušketýry číhá ještě před španělskými hranicemi, aby se jim pokusila dopis uloupit. Zdá se, že budou mít úspěch: přepadení se podařilo a dopis padl do Leoniných rukou.\n\n\"11. obraz:\" pašerácký přístav\n\nPorthos byl při přepadení raněn a Aramis jej odváží zpátky do paříže. D'Artagnan pokračuje do Madridu sám.\n\n\"12. obraz (pátá mezihra):\" opona s obrazem mlýna a \"13. obraz:\" interiér mlýna\n\nKardinál převezme od Leony uloupený dopis, musí však konstatovat, že se jedná jen o bezcennou napodobeninu.\n\n\"14. obraz (šestá mezihra):\" postranní ulice\n\nD'Artagnan se vrací do Paříže; podařilo se mu doručit pravý dopis a nyní může královně vyřídit příznivou odpověď.\n\n\"15. obraz:\" Velký sál\n\nI poslední povstání, který se kardinál pokusil proti královně vyvolat, bylo statečnými mušketýry potlačeno. Zásnubám Ludvíka XIV. se španělskou princeznou již nestojí nic v cestě.\n\n"}
{"id": "841771", "url": "https://cs.wikipedia.org/wiki?curid=841771", "title": "Powerviolence", "text": "Powerviolence\n\nPowerviolence (v psaném textu někdy i jako power violence, zkráceně \"p-v\"), je surově, disharmonicky znějící subžánr hardcore punku. Tento hudební styl je velmi blízký, a prakticky odvozený z žánrů thrashcore a grindcore.\n"}
{"id": "841774", "url": "https://cs.wikipedia.org/wiki?curid=841774", "title": "Senegal na Letních olympijských hrách 1988", "text": "Senegal na Letních olympijských hrách 1988\n\nSenegal na letních olympijských hrách 1988 reprezentovalo 23 sportovců, z toho 22 mužů a 1 žena.\n\n"}
{"id": "841776", "url": "https://cs.wikipedia.org/wiki?curid=841776", "title": "Gangnam Style", "text": "Gangnam Style\n\nGangnam Style (: 강남스타일) je singl jihokorejského rappera PSY. Premiéry se dočkal 15. července 2012 jakožto úvodní singl rapperova šestého studiového alba \"PSY's Best 6th Part 1\". V letech 2014 až 2017 byl nejsledovanějším videoklipem na YouTube, kde jako první sdílené video překonal hranici dvou miliard zhlédnutí. \n\nČást textu „Oppan Gangnam style“ by se dala volně přeložit jako zpěvák (oppa), jenž žije ve čtvrti Soulu známé jako Kangnam (강남, v oficiálním přepisu Gangnam). Ve videoklipu jsou použity záběry právě z Kangnamu. Vystupují zde korejské celebrity – televizní baviči Ju Če-sok (Joo Jaeseok, muž ve žlutém obleku), Noh Hong-čchol (Noh Hong-chul, muž ve výtahu) a zpěvačka Kim Hjon-a (Kim Hyun-a, slečna z metra).\n\nKlip debutoval jako číslo jedna v jihokorejské národní hitparádě Gaon Chart. Na počátku října 2012 jeho sledovanost na serveru YouTube přesáhla 410 miliónů zhlédnutí, čímž se stal nejsledovanějším videoklipem žánru K-pop v historii YouTube. V polovině října téhož roku pak dosahovala sledovanost téměř tři čtvrtě miliardy zhlédnutí. Šířil se obdobně jako dýmějový mor.\n\n24. listopadu 2012 přesáhl hranici 803 milionů zhlédnutí, čímž překonal video „Baby“ od Justina Biebera a stal se nejsledovanějším videem všech dob. 21. prosince 2012, přibližně v 16.00 UTC (tj. 17.00 středoevropského času), pak jako první videoklip překonal hranici jedné miliardy zhlédnutí. 1. června 2014 dosáhl dvou miliard zhlédnutí. 25. listopadu 2017 dosáhl tří miliard zhlédnutí, a to jako první video K-popu a korejského původu a celkově jako třetí (po videích „Despacito“ a „See You Again“).\n\nKlip držel na YouTube celkem 6 rekordů – nejsledovanější video, nejdiskutovanější video, nejodebíranější video, video, které ohodnotilo nejvíce diváků (překonáno 11. července 2017), nejlépe hodnocené video (překonán 27. srpna 2016) a nejrychlejší video k dosažení miliardy zhlédnutí (překonán již 2krát).\n\n17. září 2012 byla píseň nominována v kategorii „Nejlepší video“ v soutěži MTV Europe Music Awards 2012 konané v německém Frankfurtu. 20. září téhož roku byl klip zapsán do Guinnessovy knihy rekordů jako nejlépe ohodnocené video na YouTube.\n\nHit se stal terčem mnoha parodií.\n\n\n"}
{"id": "841782", "url": "https://cs.wikipedia.org/wiki?curid=841782", "title": "Australská hymna", "text": "Australská hymna\n\nHymna Austrálie je píseň Advance Australia Fair. Jejím autorem je skotský hudební skladatel Peter Dodds McCormick a vznikla v roce 1878. Oficiální status hymny však získala až v roce 1984. Do té doby byla v Austrálii vlasteneckou písní. Za účelem výběru státní hymny bylo uspořádáno hlasování, v němž se rozhodovalo mezi touto písní, britskou hymnou God Save the Queen, neoficiální australskou hymnou Waltzing Matilda a Song of Australia.\n\n\n\nČeský překlad\n\n"}
{"id": "841790", "url": "https://cs.wikipedia.org/wiki?curid=841790", "title": "Edouard Gagnon", "text": "Edouard Gagnon\n\nEdouard kardinál Gagnon (15. ledna 1918 Port-Daniel – 25. srpna 2007 Montreal), byl kanadský římskokatolický kněz, emeritní předseda Papežské rady pro rodinu a Papežského výboru pro Eucharistický kongres, kardinál.\nKardinál Gagnon byl na kněze vysvěcen 15. srpna 1940 v Montrealu. Řadu let byl členem Společnosti kněží Svatého Sulpice. V šedesátých letech byl jejich představeným pro oblast Kanady, Japonska a Latinské Ameriky. Podílel se na závěrečných pracích II. vatikánského koncilu. Biskupské svěcení přijal 25. března 1969. O tři roky později přesídlil do Říma, stal se rektorem kanadské papežské koleje a začal pracovat v Papežské radě pro rodinu. Jejím předsedou byl v letech 1985 až 1990. Kardinálem ho jmenoval papež Jan Pavel II. 25. května 1985.\n\n\n"}
{"id": "841800", "url": "https://cs.wikipedia.org/wiki?curid=841800", "title": "Joakim Korsuňanin", "text": "Joakim Korsuňanin\n\nJoakim Korsuňanin () byl první arcibiskup v Novgorodu; svůj úřad vykonával přibližně v letech 989 až 1030. Jeho přízvisko napovídá, že pocházel z byzantského města Cherson v dnešní jižní Ukrajině. V Novgorodu zničil Perunův idol a nechal postavit dřevěný chrám svaté Žofie. V pravoslavné církvi je uctíván jako svatý a jeho svátek je 19. června.\n"}
{"id": "841808", "url": "https://cs.wikipedia.org/wiki?curid=841808", "title": "Horská houfnice", "text": "Horská houfnice\n\nTermín horská houfnice může označovat tyto houfnice:\n\n"}
{"id": "841812", "url": "https://cs.wikipedia.org/wiki?curid=841812", "title": "95 (číslo)", "text": "95 (číslo)\n\nDevadesát pět je přirozené číslo. Následuje po číslu devadesát čtyři a předchází číslu devadesát šest. Řadová číslovka je \"devadesátý pátý\" nebo \"pětadevadesátý\". Římskými číslicemi se zapisuje XCV.\n\nDevadesát pět je\n\n"}
{"id": "841814", "url": "https://cs.wikipedia.org/wiki?curid=841814", "title": "Třída Buenos Aires", "text": "Třída Buenos Aires\n\nTřída Buenos Aires byla třída torpédoborců argentinského námořnictva. Třídu tvořilo celkem sedm jednotek, postavených v britských loděnicích. Jednalo se o variantu britské třídy \"G\". Do služby torpédoborce vstupovaly v letech 1937–1938. Jeden byl ztracen po srážce s jinou válečnou lodí. Polovina jich byla vyřazena roku 1971 a zbylé tři v roce 1973.\n\nStavba této třídy byla součástí desetiletého plánu na obnovu floty, schváleného roku 1926. Plán zahrnoval stavbu dvou těžkých křižníků třídy \"Veinticinco de Mayo\", lehkého křižníku ARA \"La Argentina\", dvanácti torpédoborců (z toho dvě jednotky španělské třídy \"Churruca\", tři jednotky třídy \"Mendoza\" a sedm jednotek třídy \"Buenos Aires\") a tří ponorek třídy \"Santa Fe\". Celou třídu stavěly britské loděnice. Jednotlivé torpédoborce do služby vstupovaly v letech 1937–1938. Nesly názvy ARA \"Buenos Aires\" (E6), ARA \"Entre Rios\" (E7), ARA \"Corrientes\" (E8), ARA \"San Juan\" (E9), ARA \"San Luis\" (E10), ARA \"Misiones\" (E11) a ARA \"Santa Cruz\" (E12).\n\nJednotky třídy \"Buenos Aires\":\nPrimární hlavňovou výzbroj tvořily čtyři 120mm kanóny, umístěné ve čtyřech jednodělových věžích. Protiletadlovou výzbroj představovalo osm jednohlavňových 40mm kanónů. Plavidla dále nesla dva čtyřhlavňové 533mm torpédomety. Pohonný systém tvořily dvě parní turbíny Parsons a tři kotle. Nejvyšší rychlost dosahovala 35 uzlů.\n\nBěhem služby byla zesilována protiponorková výzbroj plavidel. Dělo se tak na úkor torpédometů a hlavňové výzbroje. Torpédoborec \"Buenos Aires\" tak v roce 1969 nesl výzbroj, kterou tvořily tři 120mm kanóny, čtyři 40mm kanóny, dva protiponorkové torpédomety, dva salvové vrhače hlubinných pum Hedgehog, čtyři klasické vrhače a jedna skluzavka hlubinných pum.\n"}
{"id": "841820", "url": "https://cs.wikipedia.org/wiki?curid=841820", "title": "Klamonožka hlávkoplodá", "text": "Klamonožka hlávkoplodá\n\nKlamonožka hlávkoplodá (\"Aulacomnium androgynum\") je rostlina z oddělení mechů, z řádu prutníkotvaré. Tvoří sytě žlutozelené, husté, polštářovité porosty, typicky rozeznatelné podle kuličkovitých tělísek (gemů) na četných neolistěných pastopečkách. Podle zprávy \"Seznam a červený seznam mechorostů České republiky (2005)\" patří mezi neohrožené taxony (kategorie LC (Least concern)).\n\nKlamonožka hlávkoplodá dorůstá 10 až 30 mm. Tvoří sytě žlutozelené husté polštářovité porosty, dole nahnědlé. Lodyžky jsou málo rozvětvené, lístky za sucha dovnitř zahnuté a stočené, za vlhka přímo odstálé, vejčitě kopinaté, na vrcholku nahloučené, na ostré špičce jsou vyhlodávaně zubaté. Žebro lístků končí před špičkou. Měřítko lodyžního lístku je 1 mm. Drobné, okrouhle ztloustlé buňky jsou až k bázi stejné, někdy slabě kolenchymatické a uprostřed s dlouhou papilou. Tobolka bývá přímá, podlouhle válcovitá, vyklenutá, rýhovaná, s víčkem kuželovitým. Plodný je vzácně, vegetativně se rozmnožuje tělísky, která se tvoří v klubíčkách na vrcholech neolistěných koncových větévek (pseudopodií či pastopeček).\n\nVyskytuje se na mrtvém dřevě, bázích stromů, vlhkých a zrašelinělých půdách. Rozšíření klamonožky hlávkoplodé je typické zejména v nížinách, vzácně ve středních polohách.\n\n\n"}
{"id": "841827", "url": "https://cs.wikipedia.org/wiki?curid=841827", "title": "Pastelky (hudební skupina)", "text": "Pastelky (hudební skupina)\n\nPastelky je dětská dívčí hudební skupina, která hrála v letech 1994 až 1996. Jejími členkami byly Bára Vališová, Lucie Řeháková, Martina Křistková a Kristýna Vondráčková. Zpívaly mj. zhudebněné texty básníků Jiřího Žáčka, Františka Hrubína a Jitky Škápíkové . Nejznámějším hitem se stala píseň „Beruško, půjč mi jednu tečku“, kde Žáčkovy verše ze šesti básniček zkompiloval a zhudebnil brněnský pedagog Pavel Kováč Na portálu YouTube má píseň v různých verzích miliony zhlédnutí, a v roce 1996 se umístila na 2. místě v hitparádě Eso na TV Nova.Pastelky za svoji kariéru uspořádaly 30 koncertů a vydaly několik desek a kazet.\n\n"}
{"id": "841836", "url": "https://cs.wikipedia.org/wiki?curid=841836", "title": "Chyť toho králíka!", "text": "Chyť toho králíka!\n\nChyť toho králíka! ( „Catch That Rabbit“) je vědeckofantastická povídka spisovatele Isaaca Asimova, poprvé vyšla v únoru 1944 v časopise \"Astounding Science Fiction\". Byla následně zařazena do sbírek \" I, Robot\" (1950) a \"The Complete Robot\" (1982). Česky vyšla ve sbírkách \"Robohistorie I.\" a \"Já, robot\"\n\nMike Donovan a Greg Powell nyní pracují na důlní stanici na asteroidu, tentokrát jim dělá vrásky robot DV-5 řečený „Dave“. Tento moderní robot zodpovídá při těžbě rudy za dalších 6 jednodušších modelů, ale když skupinu nikdo nehlídá, roboti (včetně DV-5) přestávají pracovat.\n\n\nKontroloři robotů Mike Donovan a Greg Powell testují na důlní stanici na asteroidu nový model tzv. skupinového robota. Jde typ DV-5 „Dave“, jenž díky pozitronickému poli ovládá dalších 6 jednodušších robotů, kterým se říká „prsty“. Když na ně technici dohlížejí, všichni roboti pracují naprosto spolehlivě. Problém nastává, když mají pracovat samostatně. Vykazují málo odvedené práce. Donovan s Powellem tajně nainstalují v dolech kameru a pozorují roboty. Zaregistrují podivné pochody a tance robotů. V jejich podání jsou naprosto zesynchronizované. Tento jev nastává v okamžiku, kdy se má hlavní robot nějak rozhodnout či při zvýšeném nebezpečí. Technici Powell a Donovan přijdou na to, že problémem je obvod osobní iniciativy. Při nebezpečné situaci musí Dave kontrolovat a udílet příkazy všem 6 „prstům“, kteří jinak pracují samostatně. Jak kontroloři zjistí, ostatní roboti neví, proč tančí. Přijde pouze povel, který uposlechnou. Powell s Donovanem se rozhodnou připravit DV-5 umělou riskantní situaci. Berou nálože a chystají se odpálit menší zával poblíž místa, kde roboti pracují. Zával je však odřízne. Roboti začnou tančit a Mike s Greggem je nedokážou na sebe upozornit. Powell postřelí a vyřadí z činnosti jednoho z podřízených robotů, což sníží Daveovi míru zodpovědnosti a nyní je schopen slyšet jejich volání o pomoc. První zákon robotiky má teď nejvyšší prioritu a oba technici jsou zachráněni.\n\n"}
{"id": "841842", "url": "https://cs.wikipedia.org/wiki?curid=841842", "title": "Ius in bello", "text": "Ius in bello\n\nIus in bello tvoří právo ozbrojených konfliktů (právo ve válce), jedná se o právní pojem pro pravidla vedení války. Vedle \"ius ad bellum\", které dává právo státu vést válku, stojí \"ius in bello\", které zadává všem účastníkům pravidla, jež ovlivňují vlastní průběh ozbrojeného konfliktu. Jedná se o pravidla, které regulují průběh ozbrojeného konfliktu. Omezují válčící strany při volbě prostředků a způsobů vedení boje (tzv. právo haagské) a stanovují také pravidla ochrany těch, kteří konfliktem trpí. Jedná se o zajatce, nemocné a civilní obyvatelstvo. \n\n\"Ius in bello\" je součástí mezinárodního humanitárního práva. Účelem mezinárodního humanitárního práva je omezit utrpení způsobené válkou a pomoci obětem v co nejvyšší míře. Pojem se začal používat od začátku 20. století. Z pravidel regulujících válku se vytvořila celá síť obyčejových i smluvních norem. Mnohé normy vznikly v době tradičního mezinárodního práva, tedy před ustálením kogentního zákazu použití ozbrojené síly v mezinárodních vztazích. Systém pravidel \"Ius in bello\" je dnes charakteristický vysokou mírou kodifikace a univerzální akceptací základních smluvních instrumentů, především Ženevských úmluv (1949). \n\nBez ohledu na příčiny válečného konfliktu nebo války jsou všechny zainteresované strany povinny dodržovat pravidla \"ius in bello\". Případné nedodržení pravidel válečného práva je klasifikováno jako válečný zločin. \n\n\"Ius in bello\" vychází z Ženevské úmluvy, jejích Dodatků a Haagského práva, které figurují v mezinárodním humanitárním právu. Toto mezinárodní humanitární právo je součástí mezinárodního práva veřejného a svou podstatou představuje \"ius in bello\".\n\nPrávo ozbrojených konfliktů zakládá obecné zásady, jež musejí všechny strany respektovat. Jedná se zejména o eliminaci negativních dopadů na osoby, které jsou přímo nebo nepřímo zasaženy ozbrojeným konfliktem. Mezinárodní humanitární právo je definováno jak dokumenty, tak i zvykovým právem.\n\n\"Ius in bello\" reguluje způsoby a prostředky pro vedení války. Jedná se o pravidla, které obsahuje Dodatkový protokol k Ženevské úmluvě:\n\n\"Ius in bello\" určuje principy postupů znepřátelených stran po vypuknutí válečného konfliktu. Tyto principy vychází z válečného práva.\n\n\n\n"}
{"id": "841845", "url": "https://cs.wikipedia.org/wiki?curid=841845", "title": "Souboj (Knight Rider)", "text": "Souboj (Knight Rider)\n\nSouboj je 12. díl seriálu Knight Rider – Legenda se vrací. KITT se střetává tváří v tvář se svým prototypem a starším bratrem KARRem (Knight Automated Cybernetic Roving Robotic-Exoskeleton). Dojde k obnovení FLAG (Nadace pro právo a pořádek).\n\nSarah, otřesená smrtí svého otce tráví čas na pláži a v jeho domě na Havaji. Opilá se pobije v baru, kde potká Mika. Stráví spolu noc v jejím domě. Mezitím Alex Torres a agent NSA Jack Hurst zavírají Knightovo centrum. Torres nechá vyjmout KITTův čip a doufá, že s ním dokáže opravit chyby v programu KARRa. Billy posílá Mikovi a Sarah balíček a informuje je o situaci v centrále. Mike se dovídá od Dr.Graimana, že byl původním řidičem KARRa. Ale v jeho programu došlo k chybě a umírali lidé. Proto mu byla vymazána paměť. Mike se vydává zpět do LA, kde se setkává se Zoe a Billym. Sarah prozatím pomoc odmítá. Zoe a Billy najdou KITTovu zprávu. Je to píseň, v níž je pomocí binární soustavy šifrována zpráva pro ně. KITT své soubory umístil na web michaelknight.org. Zoe,Mike a Billy se ilegálně vloupají do centrály, aby pomocí výkonných počítačů stáhli KITTa do vyrobeného čipu. To se jim nakonec podaří. Připojila se k nim také Sarah. Torres mezitím re-aktivoval KARRa. Mike a Sarah přepadnou Hursta a od něj se dovídají, že KITT je v oblasti 51. Mike si bere nesmrtící zbraně a vydává se pro něj. Najde ho a pomocí čipu, který mu dal Billy jej znovu aktivuje. Torres se dovídá, že byl KITT uloupen. KARR to považuje za možnou hrozbu. Zmocňuje se Torrese a odjíždí pryč, zničit KITTa. Vozy se potkávají na cestě. KARR má za cíl získat zpět Mika, protože si pamatuje, že byl jeho původním řidičem. Mike to ale odmítá. KARR je nakonec zničen. KITT pomocí funkce Turbo Boost zničí KARRovi jeho kybernetické srdce a ten ta přestane existovat. Bohužel tím nevědomky KITT zabil Alexe Torrese, který se před smrtí stačí omluvit a uznat svou chybu. KITT je pomocí nanotechnologie opět obnoven a přehrává zprávu s poselstvím od Dr.Graimana.\n\na další…\n\n"}
{"id": "841849", "url": "https://cs.wikipedia.org/wiki?curid=841849", "title": "Ialysos", "text": "Ialysos\n\nIalyssos () je řecká obecní jednotka a město na ostrově Rhodos v Egejském moři v souostroví Dodekany. Do roku 2011 bylo obcí. Nachází se v severní části ostrova. Na západě sousedí s obecní jednotkou Petaloudes, na jihu s obecní jednotkou Kallithea a na východě s obecní jednotkou hlavního města Rhodos. Je jednou z deseti obecních jednotek na ostrově.\n\nObecní jednotka Ialyssos je tvořena jednou komunitou a právě jedním městem stejného jména. V závorkách je uveden počet obyvatel komunit a sídel.\n\nIalyssos bylo starověké dórské sídlo, které bylo domovem boxera Diagora z Rhodu. Jedno ze tří proslavených sídel na Rhodosu (další Kamiros, Lindos). Přesná poloha ve starověku není známa, město se pravděpodobně skládalo z venkovských osad, které měly jednotnou správu a společnou akropoli na vrcholu kopce Filerimos. Pojmenování kopce Filerimos pochází z byzantského období. Předchozí pojmenování bylo Achaia, které svědčí o přítomnosti Řeků v této oblasti již v Mykénském období. Řecký zeměpisec Strabón nazýval kopec Ochyroma – „Opevnění“.\n\nNejvíce nálezů z období 3. stol. před naším letopočtem se nachází v blízkém okolí kopce. Další nálezy pak zahrnují sídliště a hroby z Mykénsko-Mínojského období.\n\nZ pozdní klasické a rané Helénistické doby zůstala dochována akropole Ialyssosu, Dórská fontána-dům a základy chrámu Athény Polias. Stavitelské a architektonické části z chrámu Athény Polias byly použity při výstavbě trojlodní rané křesťanské baziliky z období 5. – 6. století našeho letopočtu, z které je v současné době dochováno baptisterium s křížovým půdorysem v jižní lodi. Severní loď baziliky byla opravena a přestavěna v byzantském období na „bezlodní“ kostel.\n\nZ byzantského období pravděpodobně také pochází „bezlodní“ kostel Ai-Yorgis Chostos, jehož zdi byly v 15. století našeho letopočtu pokryty malbami zobrazujícími Pašije a život Panny Marie, dále pak výjevy ze života rytířů a jejich svatých patronů. Z tohoto období se také dochovaly zbytky byzantského opevnění Filerimu, kde ve východní části zůstal komplex pro vojenskou posádku používaný a opravený později rytíři z řádu johanitů.\n\nZ 10. století našeho letopočtu se dochoval komplex katolické monasterie a ubytoven pro návštěvníky. Ve 14. století našeho letopočtu zde rytíři z řádu johanitů vystavěli kostel sestávající z dvou šestiúhelníkových kaplí na místě původního „bezlodního“ kostela z byzantského období.\n\n\n"}
{"id": "841852", "url": "https://cs.wikipedia.org/wiki?curid=841852", "title": "Severní Korea na Letních olympijských hrách 2008", "text": "Severní Korea na Letních olympijských hrách 2008\n\nSeverní Koreu na Letních olympijských hrách v roce 2008 reprezentuje výprava 58 sportovců (21 mužů a 37 žen) v 12 sportech.\n\n"}
{"id": "841855", "url": "https://cs.wikipedia.org/wiki?curid=841855", "title": "Pierluigi Orlandini", "text": "Pierluigi Orlandini\n\nPierluigi Orlandini (* 9. října 1972, San Giovanni Bianco, Itálie) je italský fotbalista který už ukončil kariéru.\n\n\n"}
{"id": "841860", "url": "https://cs.wikipedia.org/wiki?curid=841860", "title": "Severní Korea na Letních olympijských hrách 2004", "text": "Severní Korea na Letních olympijských hrách 2004\n\nSeverní Koreu na Letních olympijských hrách v roce 2004 reprezentuje výprava 36 sportovců (13 mužů a 23 žen) v 9 sportech.\n\n"}
{"id": "841862", "url": "https://cs.wikipedia.org/wiki?curid=841862", "title": "Maurizio Ganz", "text": "Maurizio Ganz\n\nMaurizio Ganz (* 13. října 1968, Tolmezzo, Itálie) je bývalý italský fotbalista. Aktivní kariéru ukončil ve věku 38 let.\n\n"}
{"id": "841868", "url": "https://cs.wikipedia.org/wiki?curid=841868", "title": "Tours de Castillon", "text": "Tours de Castillon\n\n Místo bylo poprvé osídleno a opevněno ve 2. století před naším letopočtem jako oppidum. Byl to strategicky významný opěrný bod nad bažinatou krajinou nazývanou Baux. Archeologický výzkum, prováděný zde v letech 1986–1990, prokázal, ža opevnění oppida tvořil věnec dvojitých valů. Na konci 2. nebo na počátku 1. století před naším letopočtem bylo oppidum zničeno požárem.\n\nVe středověku zde vznikla vesnice, která byla majetkem benediktinského opatství Montmajour poblíž Arles, v průběhu 11. nebo 12. století se stala příslušenstvím blízkého hradu Les Baux-de-Provence. Největší rozkvět prožívala vesnice ve 13. a 14. století, kdy byla nově opevněna a kdy zde žilo nejvíce obyvatel. Z této doby se dochovaly tři hradební věže. V 15. století byla vesnice opuštěna. Její obyvatelé založili vesnici Paradau. Jihovýchodně od objektu bylo objeveno středověké pohřebiště s pěti kosterními pozůstatky.\n\n \n"}
{"id": "841872", "url": "https://cs.wikipedia.org/wiki?curid=841872", "title": "Seznam ministrů techniky Československa", "text": "Seznam ministrů techniky Československa\n\nToto je seznam ministrů techniky Československa, který obsahuje chronologický přehled všech členů vlád Československa působících v tomto úřadu (včetně ministrů zasedajících v těchto vládách pod odvozenými oficiálními názvy rezortu, jako ministr pro technický a investiční rozvoj apod.)\n"}
{"id": "841875", "url": "https://cs.wikipedia.org/wiki?curid=841875", "title": "Cherry Point Refinery", "text": "Cherry Point Refinery\n\nCherry Point Refinery je největší ropná rafinerie v americkém státě Washington. Nachází se zhruba 11 kilometrů jižně od města Blaine a 13 kilometrů severozápadně od města Ferndale, nedaleko kanadských hranic, na pobřeží Georgijské úžiny mezi Březovým a Lummijským zálivem. Celkově se jedná o čtvrtou největší rafinerii na západním pobřeží Spojených států a o osmadvacátou největší v celé zemi. Byla postavena roku 1971 s kapacitou zhruba 16 tisíc m³ a momentálně zpracovává více než 35 800 m³ ropy denně, z čehož z 90 procent je vytvářen benzin, nafta nebo tryskové palivo. Rafinerie má rozlohu 13 km² a je provozována společností BP.\n\nVětšina ropy, kterou rafinerie zpracovává, pochází ze severu Aljašky, odkud je sem přivážena skrz úžinu Juana de Fucy a Rosariovu úžinu ropnými tankery, které ropu vykládají nedaleko mysu zvaného Cherry Point, který patří do Georgijské úžiny. Zbytek přivážené ropy pochází z ropných ložisek na západu Kanady a dostává se sem potrubím.\n\nVyrobené palivo bývá většinou rozváženo do různých čerpacích stanic ve Washingtonu a Oregonu buď prostřednictvím Olympijského ropovodu nebo cisternovými kamiony. Tryskové palivo z této rafinerie pak tvoří 85 procent paliva využívaného na letišti Seattle-Tacoma International Airport. Dále se zde vyrábí pražený koks, jenž se vyváží do nedaleké výrobny hliníku společnosti Alcoa. \n\nV roce 1971 závod vznikl jako rafinerie společnosti ARCO, kterou však firma BP zakoupila v dubnu 2000.\n"}
{"id": "841878", "url": "https://cs.wikipedia.org/wiki?curid=841878", "title": "Hejnice (železniční zastávka)", "text": "Hejnice (železniční zastávka)\n\nHejnice je název železniční zastávky a nákladiště ve stejnojmenném městě v okrese Liberec v Libereckém kraji. Zastávka je mezilehlá na trati číslo 038 spojující Raspenavu s Bílým Potokem. S její výstavbou, jakožto se stavbou celé tratě, se začalo v polovině dubna 1899 a dokončena byla roku 1900. Provoz na trati začal 3. května 1900.\n\nV zastávce se nachází dvě koleje. Jižně od nich je situována staniční budova (čp. 421 v Nádražní ulici), ve které bylo v provozu restaurační zařízení. Na trati se ve vzdálenosti cca 200 m od staniční budovy nachází chráněný železniční přejezd, který býval ze železniční stanice ovládán místní závorářkou.\n\nJihozápadně od železniční budovy je rozcestník turistických tras:\n\n"}
{"id": "841895", "url": "https://cs.wikipedia.org/wiki?curid=841895", "title": "Lužec pod Smrkem (železniční zastávka)", "text": "Lužec pod Smrkem (železniční zastávka)\n\nLužec pod Smrkem je název železniční zastávky v části Lužec města Raspenava v Libereckém kraji. Zastávka je mezilehlá na trati číslo 038 spojující Raspenavu s Bílým Potokem. S výstavbou zastávky – jakožto s výstavbou celé tratě – se začalo v polovině dubna 1899 a dokončena byla v roce 1900. Provoz na trati byl zahájen 3. května 1900. Je situovaná jihovýchodně od nechráněného železničního přejezdu v raspenavské Lužecké ulici.\n\nZastávka je jednokolejná. Podle plánů, dle kterých byla železniční trať stavěna, zde sice měla být postavena stanice, avšak realizována byla pouze manipulační kolej, jež byla navíc v šedesátých letech 20. století snesena. Severovýchodně od kolejiště je postavena čekárna ve formě plechového přístřešku.\n\n"}
{"id": "841897", "url": "https://cs.wikipedia.org/wiki?curid=841897", "title": "Luh pod Smrkem (železniční zastávka)", "text": "Luh pod Smrkem (železniční zastávka)\n\nLuh pod Smrkem je název železniční zastávky v části Luh města Raspenava v Libereckém kraji. Zastávka je mezilehlá na trati číslo 038 spojující Raspenavu s Bílým Potokem. S výstavbou zastávky – jakožto s výstavbou celé tratě – se začalo v polovině dubna 1899 a dokončena byla v roce 1900. Provoz na trati byl zahájen 3. května 1900. Je situovaná severovýchodně od ulice Hejnické ve vzdálenosti cca 350 m jihovýchodně od nechráněného železničního přejezdu ve Fučíkově ulici.\n\nZastávka je jednokolejná. V době výstavby však byla vybudována jako dvojkolejná s druhou (manipulační) kolejí vedenou mezi dnešní kolejí a staniční budovou. Z této manipulační koleje vycházela rovnoběžně se stávající kolejí (směrem k železničnímu přejezdu ve Fučíkově ulici) odstavná vlečka o délce 61 m. Druhá vlečka o délce 30 m vycházela na lužeckém zhlaví a byla vedena podél budovy čp. 301 v Hejnické ulici. Sloužila k obsluze tohoto objektu. Manipulační kolej i obě vlečky byly sneseny.\n\n"}
{"id": "841899", "url": "https://cs.wikipedia.org/wiki?curid=841899", "title": "Arbeitskreis Historische Frauen und Geschlechterforschung", "text": "Arbeitskreis Historische Frauen und Geschlechterforschung\n\nArbeitskreis Historischer Frauenforschung (AKHFG) je německé sdružení historiček a historiků. Podporuje výzkum ženských a genderových dějin a vědeckou výměnu a spolupráci mezi všemi, kteří se zabývají dějinami žen a genderu a usiluje o trvalé zakotvení této oblasti historické vědy do programu univerzitní i mimouniverzitní vědecké obce ve Spolkové republice Německo. Sdružení je členem International Federation for Research in Women's History (IFRWH). \n\nSdružení Arbeitskreis Historischer Frauenforschung vzniklo v roce 2007. Navázalo na činnost pracovního kruhu Arbeitskreis Historische Frauenforschung, který založily v roce 1990 historičky Gisela Bocková, Karin Hausenová, Heide Wunderová a další. Sdružení pořádá nejméně jednou ročně konferenci, během níž se koná také valná hromada. V současném představenstvu jsou: Prof. Dr. Eva Labouvieová (předsedkyně), Prof. Dr. Elke Hartmannová, Prof. Dr. Sylvia Paletscheková, Prof. Dr. Angelika Schaserová (místopředsedkyně), Prof. Dr. Barbara Vogelová (em.), Dr. Kerstin Wolffová. \n\nSvaz má pět regionálních koordinačních center: \n\nVýchod: sdružující spolkové země Berlín, Braniborsko, Sasko (Prof. Dr. Susanne Schötzová)\n\nStřed: sdružující spolkové země Hesensko, Sasko-Anhaltsko, Durynsko (Prof. Dr. Gisela Metteleová; Dr. Kerstin Wolffová)\n\nZápad: sdružující spolkové země Sársko, Porýní-Falc (Prof. Dr. Anne Conradová), Severní Porýní-Vestfálsko (Dr. Julia Paulusová)\n\nJih: sdružující spolkové země Bavorsko, Bádensko-Württembersko (Dr. Elsbeth Böslová)\n\nSever: sdružující Šlesvicko-Holštýnsko, Meklenbursko-Přední Pomořany, Hamburg, Brémy, Dolní Sasko (Prof. Dr. Angelika Schaserová)\n\nOd roku 2009 jednou za dva roky oceňuje Arbeitskreis Historischer Frauenforschung částkou 3.000 eur vynikající doktorské práce na téma z ženských či genderových dějin. \n\nPrvní nositelkou byla Eva Kathrin Dadeová za práci \"Die Mätresse und die Diplomatie. Madame de Pompadour in den Außenbeziehungen der französischen Krone (1745-1764)\". Dadeová se zabývá vedle ženských dějin, kulturními dějinami diplomacie, mezinárodními vztahy a dvory v raném novověku.\n\nV rámci 49. sjezdu německých historiků v Mohuči udělilo dne 26. září 2012 sdružení pro výzkum dějin žen Arbeitskreis Historischer Frauenforschung cenu za nejlepší dizertaci německé historičce dr. Katharině Ulrice Merschové. Její, v roce 2010 na univerzitě v Göttingenu, obhájená práce se zabývá sociální dimenzí vizuální komunikace v ženských komunitách ve vrcholném a pozdním středověku. Katharina Merschová (*1980) publikovala články o ženských řeholních společenstvech, znázorňování jejich donátorek, vztazích ženských konventů s farními obcemi, nápisech v klášterech a o vztahu klášterních knihoven k vybavení jejich kostelů. Od října 2010 pracuje na erfurtské univerzitě na svém habilitačním projektu o zájmech a strategiích laiků při řešení sporů o exkomunikaci v pozdním středověku.\n\n"}
{"id": "841900", "url": "https://cs.wikipedia.org/wiki?curid=841900", "title": "Minnesota Vikings", "text": "Minnesota Vikings\n\nMinnesota Vikings je profesionální klub amerického fotbalu, který sídlí v Minneapolisu ve státě Minnesota. V současné době je členem North Division (Severní divize) National Football Conference (NFC, Národní fotbalové konference) National Football League (NFL, Národní fotbalové ligy), jejíž řady rozšířil v roce 1961.\n\nTým hrával mezi roky 1961-1981 na Metropolitan Stadium na předměstí Bloomingtonu, od roku 1982 do 2013 na Hubert H. Humphrey Metrodome v Minneapolisu a od sezóny 2016 na novém U.S. Bank Stadium.\n\nProfesionální americký fotbal v okolí souměstí Minneapolis–Saint Paul začal v souvislosti se vznikem klubu Minneapolis Marines/Red Jackets, který občas hrával NFL ve dvacátých a třicátých letech. Nicméně další tým zde vznikl až v srpnu 1959, kdy minneapoliští obchodníci Bill Boyer, H.P. Skoglund a Max Winter dostali povolení k vytvoření klubu od nově vzniklé soutěže American Football League (AFL). Nicméně o pět měsíců později, v lednu 1960, po značném tlaku od NFL, tato skupina odmítla připojení k AFL a místo toho se stala čtrnáctým týmem NFL. Do seznamu vlastníků byl přidán Ole Haugsrud, protože ve dvacátých letech prodal tým Duluth Eskimos zpátky NFL a ta mu zato garantovala, že pokud někdy v Minnesotě vznikne tým, on dostane 10% akcií. Ať už to bylo shodou okolností nebo ne, středoškolský tým Oleho Haugsruda, Central High School z města Superior, se rovněž jmenoval Vikings a také vyznával fialovou a žlutou barvu.\n\nOd první sezóny 1961 až do ročníku 1981 byl domovským stadionem klubu Metropolitan Stadium na předměstí Bloomingtonu. Vikings měli v letech 1961 až 1965 tréninkové prostory na Bemidji State University, v roce 1966 se přestěhovali na Minnesota State University ve městě Mankato. V roce 1982 následovalo stěhování do Minneapolisu na stadion Hubert H. Humphrey Metrodome, které skončilo 29. prosince 2013.\n\nOd vzniku v roce 1961 mají Vikings jednu z nejvyšších procentuálních úspěšností v NFL. Do sezóny 2017 tento klub pouze v jednom ročníku (1962) zaznamenal tři a méně vítězství, a naopak je jedním ze šesti týmů, kteří si v jedné sezóně připsali 15 a více vítězství. Vikings se stali šampióny NFL v sezóně 1969, těsně předtím, než se sloučili AFL a NFL. Od sloučení v roce 1970 se dostali do play-off 29krát, což je třetí nejvyšší číslo z celé NFL. Klub se dostal čtyřikrát do Super Bowlu, ale pokaždé odešel poražen. Navíc od sezóny 1978 prohrál všech šest NFC Championship Game, do kterých se probojoval. Celkem 21 členů Síně slávy profesionálního amerického fotbalu prošlo tímto klubem, ovšem pouze čtrnáct jich strávilo v dresu Vikings podstatnou část kariéry.\n\nTým byl oficiálně pojmenován Minnesota Vikings 27. září 1960, protože v oblasti Minneosty se v minulosti usadilo mnoho lidí ze Skandinávie. Hned od začátku odstartovali Vikings velmi energickou kampaň, jejímž výsledkem bylo téměř 26 tisíc prodaných permanentních vstupenek a průměrná návštěvnost domácích zápasů činila 34 586 diváků, 85 procent kapacity stadionu. Postupem let byla maximální kapacita navýšena až na 47 900 osob. Bert Rose, bývalý ředitel pro styk s veřejností Los Angeles Rams byl najat jako historicky první generální manažer. Jako první hlavní trenér byl vytypován Ara Parseghian, tehdejší trenér Northwestern University. Protože byl ale pod smlouvou, jednání se účastnil tajně. Jeho krytí odhalil místní novinář Sid Hartman, který ho následně pod pohrůžkou zveřejnění příběhu donutil odstoupit od jednání. Nakonec byl do funkce 18. ledna 1961 jmenován Norm Van Brocklin, který právě ukončil hráčskou kariéru, když ve finále NFL s týmem Philadelphia Eagles porazil Green Bay Packers 17:13.\n\nJako nový tým měli Vikings v Draftu NFL 1961 právo první volby a vybrali si Running backa Tommyho Masona z Tulane University. Rovněž si ve třetím kole vybrali mladého Quarterbacka z University of Georgia jménem Fran Tarkenton. První vítězný zápas v historii si připsali hned v úvodním utkání, když porazili Chicago Bears 37:13. Pak ovšem Vikings zaplatili nováčkovskou daň a prohráli sedm utkání v řadě, aby sezónu zakončili s celkovou bilancí 3 vítězství a 11 porážek. Podobně se jim vedlo i v následujících letech, když si v prvních sedmi sezónách dohromady připsali 32 vítězství, 7 remíz a 59 porážek, přičemž pouze v roce 1964 skončili s kladnou bilanci (8-1-5).\n\n7. března 1967 byl Quarterback Fran Tarkenton vyměněn do týmu New York Giants a na místo trenéra přišel Bud Grant. Grantovi se v krátké době podařilo vybudovat velmi silnou obranu a už v sezóně 1968 Vikings mohli oslavit zisk prvního divizního tiulu, a zároveň první účast v play-off. O rok později vylepšili bilanci na 12-2, když zaznamenali 12 vítězství v řadě za sebou poté, co prohráli úvodní utkání sezóny proti Giants. Ve finále NFL 1969 na Metropolitan Stadium pak zdolali Cleveland Browns 27:7. Stali se tak prvním ze všech rozšiřujících týmů, který získal titul v NFL a zároveň si zajistili účast v Super Bowlu. Zde ovšem velmi překvapivě prohráli s šampióny AFL Kansas City Chiefs 7:23. Nejužitečnějším hráčem sezóny byl zvolen Quarterback Vikings Joe Kapp, který ovšem cenu odmítl převzít, když prohlásil: \"Není žádný nejužitečnější Viking, je tu 40 nejužitečnějších Vikingů!\"\n\nKlub se přestěhoval do nově zformované divize NFC Central, ale i nadále v sezónách 1970 a 1971 dominoval NFL. V roce 1971 získal titul nejužitečnějšího hráče Alan Page, jako první defenzivní hráč v historii této ceny.\n\n27. ledna 1972 Vikings získali zpátky z Giants stále populárního Tarkentona, což spolu s příchodem Wide receivera Johna Gilliama výrazně vylepšilo pasový útok. Bohužel běhový útok byl příliš nekonzistentní a tak ročník skončili s bilancí 7-7. Jeden ze spolumajitelů, Bill Boyer, zemřel 19. února 1973 a ve vedení byl nahrazen zeťem Jackem Steelem. Na vítěznou vlnu se Minnesota vrátila o rok později, když zvítězila v prvních devíti zápasech a celkem zaznamenala 12 vítězství a pouze 2 porážky. Následně postupila až do Super Bowlu, kde podlehla Miami Dolphins 7:24 Obhajoba divizního titulu v roce 1974 se zdařila a v play-off Vikings potvrdili pověst týmu, kterému se velmi daří v chladných klimatických podmínkách, když zdolali nejprve St. Louis Cardinals 30:14 a poté i Los Angeles Rams 14:10. Super Bowl se ovšem hrál v New Orleans a Vikings v něm podlehli Pittsburgh Steelers 6:16.\n\nDo ročníku 1975 vstoupili opět skvostně, vyhráli prvních deset zápasů a bez problémů si zajistili další divizní titul. V prvním kole play-off ale vypadli s Dallas Cowboys 14:17 po kontroverzní přihrávce na touchdown, která se stala známou jako \"Hail Mary Pass\". Diváci následně zasypali hřiště předměty a rozhodčí Armen Terzian dokonce skončil s otřesem mozku poté, co byl zasažen lahví od whisky. Do třetího Super Bowlu během čtyř let se Vikings probojovali v rooce 1976, ale 3. ledna 1977 na stadionu Rose Bowl v Pasadeně opět prohráli, tentokrát s Oakland Raiders 14:32.\n\nZlom nastal v sezóně 1977, kdy sice Vikings opět vyválčili divizní titul, ale ve finále konference podlehli Dallas Cowboys 6:23. O rok později ve vyrovnané divizi ještě s bilancí 8-7-1 získali místo v play-off, nicméně zde si na ně počíhali Los Angeles Rams a zvítězili 10:34 . Fran Tarkenton následně ukončil kariéru, přičemž v té době byl držitelem rekordů NFL v počtu pasových pokusů (6 467), zkompletovaných přihrávek (3 686), naházených yardech (47 003) a touchdownech (342). V prosinci 1979 byly položeny základy nového staidonu Hubert H. Humphrey Metrodome v centru Minneapolisu.\n\n15. května 1981 se klub přestěhoval do nových prostor na předměstí Eden Prairie, kde se nově nacházely šatny, tréninková hřiště a kanceláře klubu. Komplex dostal jméno \"Winter Park\" po Maxi Winterovi, jedním ze zakladatelů Vikings a prezidentovi klubu v letech 1965 až 1987. Poslední utkání na Metropolitan Stadium bylo sehráno 20. prosince 1981 a Kansas City Chiefs v něm zvítězili 6:10.\n\nV následujících sezónách se Vikings drželi ve středu ligy, obvykle s vyrovnaným poměrem vítězství a porážek, ale do play-off se dostali pouze v sezóně 1982. Mezitím sehráli historicky první zápas NFL v cizí zemi, když na Wembley Stadium v Londýně 6. srpna 1983 porazili St. Louis Cardinals 28:10. 27. ledna 1984 ukončil kariéru trenér Bud Grant, který během sedmnácti sezón zaznamenal bilanci 151-87-5 a dovedl svůj tým 12x do play-off, 11x k diviznímu titulu a čtyřem Super Bowlům. Jeho nástupcem byl jmenován dosavadní asistent ofenzívy Les Steckel, který byl v té době ve věku 38 let nejmladším hlavním trenérem v NFL. Jenže v následující sezóně Vikings prohráli 13 ze 16 zápasů a nejhorší ročník v historii klubu vyústil v jeho odvolání. Grant se na jednu sezónu vrátil a dovedl Minnesotu k bilancí 7-9 v roce 1985, ale 6. ledna 1986 definitivně ukončil kariéru.\n\nJeho místo zaujal Jerry Burns, dlouholetý asistent hlavního trenéra Granta. Stávka NFL v roce 1987 zkrátila program zápasů o jedno utkání, ale Vikings i tak stačilo 8 vítězství a 7 porážek na proklouznutí do play-off. Zde nejprve porazili druhý nejsilnější tým základní části New Orleans Saints 44:10, a poté i nejlepší tým San Francisco 49ers 36:24. Během tohoto utkání stanovil Anthony Carter rekord NFL v počtu nachytaných yardů v jednom utkání, kterých bylo celkem 227. Ve finále konference ale Vikings prohráli s budoucímy mistry Washington Redskins 10:17.\n\nTaké v následujících dvou sezónách se Minnesota dostala do play-off, zde ovšem pokaždé vypadla s 49ers, kteří v té době dominovali celé NFL. Za zmínku z této doby stojí příchod Herschela Walkera, za nejž Vikings Dallas Cowboys poslali mnoho voleb v Draftu NFL. Cowboys toho využili ke stvoření mimořádně silného týmu, který v polovině 90. let vládl NFL. Dodnes je to považován za jeden z nejlepších obchodů v historii NFL, samozřejmě z pohledu Dallasu.\n\nPátým trenérem se stal Dennis Green, který předtím vedl Stanford University v letech 1989 až 1991. Během deseti sezón s Vikings se dostal do osmi zápasů play-off, získal čtyři tituly v divizi NFC Central a dvakrát se, pokaždé neúspěšně, pokusil získat titul v konferenci NFC. Celkem si připsal 97 vítězství a 62 porážek.\n\nTento ročník byl z pohledu Vikings výjimečný. Útok vedený Quarterbackem Randallem Cunninghamem, Running backem Robertem Smithem, veteránem Wide receiverem Crisem Carterem a nováčkem Randy Mossem stanovil tehdejší rekord NFL v počtu získaných bodů v základní části (556), přičemž ani v jediném utkání nezískali 23 bodů nebo méně. Perfektní sezónu jim zhatila Tampa Bay Buccaneers, která v devátém hracím týdnu zvítězila na svém stadionu 24:27. Po pauze v prvním kole play-off Vikings smetli Arizonu Cardinals 41:21 a ve finále konference proti Atlantě Falcons byli velkými favority. Jenže Kicker Gary Anderson, který v dosavadním průběhu sezóny proměnil všechny kopy, minul field gól z 38 yardů a utkání šlo do prodloužení. A přestože Vikings vyhráli los mincí, nakonec po proměněném field gólu Mortena Andersena prohráli 27:30. Stali se tak prvním týmem v historii NFL, který s bilancí 15-1 nebo lepší nedokráčel až do Super Bowlu.\n\nCunningham byl startujícím hráčem i na začátku sezóny, po mizerném startu 2-4 ho ale nahradil Jeff George. Ten si z deseti utkání připsal 8 vítězství a s celkovou bilancí 10-6 Vikings opět proklouzli do play-off. Ve Wild Card play-off zdolali stárnoucí tým Dallas Cowboys 27:10 a v dalším kole vyzvali St. Louis Rams vedené nováčkem Kurtem Warnerem. V divoké přestřelce zvítězila v prvním poločase Minnesota 17:14, jenže ve druhém prohrála 20:35 a celkově pak 37:49. Rams své nečekané tažení završili ziskem Super Bowlu XXXIV.\n\nVikings odstartovali nové desetiletí ziskem divizního titulu a účastí v konferenčním finále, ale pak se další roky potáceli v průměru. V letech 2001 až 2007 pouze dvakrát dosáhli na kladnou bilanci (2003 a 2005), paradoxně se ale do play-off dostali v roce 2004 s osmi porážkami a stejným počtem vítězství. Teprve příchod Bretta Favrea v roce 2009 je vystřelil do konferenčího finále, a opět neúspěšného. Celkově se toto období dá považovat za nejméně úspěšné v historii klubu.\n\nPo skvělém začátku ročníku 2000, ve kterém Vikings vyhráli 11 z 13 prvních utkání, následně tři poslední prohráli. Volno pro první kolo play-off sice uhájili, ale prvenství v konferenci NFC museli přenechat New York Giants. Po snadném zdolání Saints 34:16 v divisional play-off je ve finále konference čekali právě Giants. Ačkoliv byli hostujícím týmem, většinou se jim věřilo víc, především na základě skvělého vstupu do sezóny; místo toho přišla drtivá porážka 0:41, nejhorší v play-off v historii klubu.\n\nPo neuspokojivém začátku ročníku 2001 a pouhých pěti vítězstvích z patnácti zápasů byl propuštěn do té doby úspěšný trenér Dennis Green a nahradil ho Mike Tice. Ten si na první, a zároveň jedinou účast v play-off musel počkat až do sezóny 2004. Zde Vikings v divisional play-off narazili na Philadelphii Eagles a prohráli 14:27. Pro tým z Minnesoty jde o nejméně oblíbeného soupeře, všechna čtyři vzájemná play-off utkání vyhráli Eagles. Mezitím byli Vikings spolu se svými tradičními rivaly přesunuti z NFC Central do nově vytvořené divize NFC North.\n\nVelkou ztrátou byl odchod hvězdného Randyho Mosse, který byl 2. března 2005 vyměněn do týmu Oakland Raiders za právo volby v prvním kole Draftu NFL 2005. Sezóna 2005 ovšem vešla ve známost kvůli skándalu, který se odehrál 17. října. Sedmnáct hráčů klubu bylo na večírku na výletní lodi na jezeře Minnentonka, kde měli někteří mít sex s prostitutkami. Po propuknutí skandálu byli čtyři hráči obviněni z několika přestupků.\n\nPo měsících spekulací se 18. srpna 2009 Vikings dohodli na dvouletém kontraktu s Brettem Favrem, který již dvakrát ohlásil ukončení kariéry a předtím 16 let vedl Green Bay Packers, úhlavního rivala Vikings. 5. října pak pomohl porazit Packers 30:23, čímž se stal prvním hráčem v historii NFL, který dokázal jako startující hráč porazit všech 32 týmů NFL.\n\nZákladní částí prošla Minnesota snadno a díky vítězství v posledním týdnu nad New York Giants 44:7 uhájila druhé místo v Konferenci NFC. Po snadném překonání Dallas Cowboys 34:3 v divisonal play-off se dostala do devátého finále konference v historii. Proti New Orleans Saints celé utkání prohrávala, dopustila se hned pěti turnoverů, přesto dovedla utkání až do prodloužení. V něm rozhodl proměněným field gólem ze 40 yardů Garrett Hartley a poslal Saints do Super Bowlu.\n\nPo neúspěšném vstupu do ročníku 2010 byl dosavadní trenér Brad Childress odvolán a místo něj nastoupil Leslie Frazer, ale k velkým úspěchům to nevedlo. S bilancí 6-10 obsadili poslední místo v divizi, což se jim naposledy stalo v roce 1990. Když pak definitivně ukončil kariéru Favre, propadli se Vikings až na bilanci 3 vítězství, 13 porážek v roce 2011. Víc než sportovní výkony zaujal v té době nepovedený návrat Randyho Mosse, kterého klub měsíc po angažování zase propustil. A také kolaps střechy stadionu Metrodome, který vyústil ve změnu termínů.\n\nPo povedeném Draftu NFL 2012 se zablýsklo na lepší časy, když Vikings dokázali zvítězit v posledních čtyřech utkáních základní části a především závěrečná výhra nad Packers 37:34 je poslala do play-off. Zde se opět střetli s tím samým soupeřem, ale tentokrát odešli poraženi v poměru 10:24. Adrian Peterson byl vyhlášen nejužitečnějším hráčem NFL poté, co naběhal 2 097 yardů, druhý nejvyšší počet v historii NFL.\n\nDalší neúspěšná sezóna 2013 vyústila v odvolání Fraziera a příchod Mikea Zimmera. Ten razantně obrátil kormidlo a již v sezóně 2015 dovedl Vikings k diviznímu titulu, prvnímu od ročníku 2009. Ani skvělá obrana ovšem v prvním kole play-off na všechno nestačila a v defezivně laděném utkání se radovali Seattle Seahawks 9:10, když v nejchladnějším play-off zápase v historii NFL minul rozhodující field gól Blair Walsh.\n\nVýjimečnou pak byla sezóna 2017, ve které kompaktní tým Vikings zvítězil třináctkrát v šestnácti utkáních, zejména díky sérii osmi vítězství v řadě za sebou. Tým sice postihla řada zranění, zejména pak na postu Quarterbacka, takže se startujícím hráčem na této pozici stal až třetí pořadí Case Keenum. Prvenství v divizi uniklo Vikings pouze vinou horších výsledků se stejnými soupeři, než měla Philadelphia Eagles. Po přestávce v prvním kole se Vikings v divisonal play-off střetli s New Orleans Saints. Deset sekund před koncem utkání prohrávali domácí o jeden bod a byli na svých 39 yardech. Case Keenum hodil dlouhou přihrávku na Stefona Diggse, toho ale naprosto minul Safety Saints Marcus Williams a umožnil mu snadno si dokráčet pro touchdown. Událost vešla ve známost jako \"Minneapolis Miracle\" (Zázrak v Minneapolis). Do Super Bowlu, který se ten rok konal na jejich domácím stadionu, ale nakonec nepostoupili, ve finále konference je snadno přehráli neoblíbení Eagles 7:38.\n\nTradiční rohatou helmu a fialovo-zlaté dresy Vikings navrhl Karl Hubenthal, kreslíř novin Los Angeles Examiner. Bert Rose i Norm Van Brocklin znali Hubenthala z dob, kdy působili v klub Los Angeles Rams a tuto práci mu dohodli. Hubenthal rovněž navrhl logo Vikings. V letech 1961 až 1995 zůstalo logo prakticky beze změn a odráželo skandinávský původ lidí, kteří se v této oblasti usídlili.\nHelma je celá fialová s dvěma bílými rohy po stranách, každý z nich je obtažen zlatou barvou. Původní uniformy se skládaly z bílého dresu a bílých kalhot, které měli po stranách fialovo-zlato-fialové pruhy. V letech 1962 až 1964 Vikings používali fialové kalhoty a bílé dresy. Jinak zůstávaly změny pouze kosmetické, jako například přebarvení mřížky helmy na šedou v roce 1980 a návrat k fialové v roce 1985. V roce 1996 bylo logo klubu přidáno na rukávy dresu, pruhy po jeho stranách byly ztmaveny a číslo hráče se přesunulo z rukávu na rameno. Černé tretry Vikings používali až do roku 1984, kdy je za bílé vyměnili jako poslední klub v NFL.\n\n25. dubna 2013, během Draftu NFL, odhalili Vikings nové uniformy. Ty se skládají ze známé fialové helmy s bílými rohy a černou obličejovou mřížkou. Domácí sada dále obsahuje fialový dres, který má vpředu, vzadu a na ramenech bílé číslo hráče. Malé slovní logo Vikings ve zlaté barvě se nachází vpředu nad číslem. Rukávy dresu jsou zakončeny zlatým a bílým pruhem. Kalhoty jsou klasické bílé s fialovo-zlatým pruhem po stranách. Stulpny mají dvě barvy, horní část je fialová a dolní bílá. Tretry jsou fialové se zlatými detaily.\n\nVenkovní světlá sada má bílé dresy s fialovými čísly a fialovou-zlatými pruhy na rukávech. Fialové kalhoty mají mají zlatý a bílý pruh po stranách, helma a tretry zůstávají stejné. Třetí sada dresů je celá fialová, včetně stulpen, všechno ostatní je ve zlaté barvě. Tuto kombinaci Vikings poprvé použili již v roce 1964 v utkání proti Detroit Lions, kdy měli oba týmy v první čtvrtině světlé dresy. Pro druhou čtvrtinu je vyměnili za fialové, ale kalhoty stejné barvy si ponechali. Trvalo dalších 43 let, než byla tato varianta opět použita. Od sezóny 2016 je tato kombinace zařazena trvale jako třetí seda v nabídce dresů.\n\nPo několika neúspěšných pokusech představili Vikings vlastního maskota, nazvaného Viktor the Viking, během sezóny 2007. Vedení klubu dlouho dopředu avizovalo, že bude zaměřen na dětské fanoušky. Jedná se o svalnatou blonďatou postavu s velkým knírem, která nosí dres Vikings s číslem 1 a jejich tradiční fialovou helmu s rohy.\n\nV letech 1970 až 1992 se Hub Meeds převlékal do kostýmu Vikinga a sloužil jako maskot týmu. Během Super Bowlu IV ho totiž ochranka omylem vpustila na hřiště a následně byl požádán, aby se stal maskotem.\n\nV letech 1994 až 2015 byl maskotem Ragnar (hraný Josephem Juranitchem), který byl vytvořen na základě legendárního Ragnara Lodbroka. V roce 2015 Vikings oznámili, že se nedohodli na nové smlouvě s Juranitchem, ten totiž požadoval 20 tisíc dolarů za jeden zápas a propustili ho.\n\nDalším maskotem spojeným s Vikings byl \"Vikadontis Rex\", fialový pěnový dinosaurus. Ten byl oficiálním maskotem Dětské nadace Minnesoty Vikings v letech 1995 až 2000.\n\n\"Skol, Vikings\" je oficiální bojový song Minnesoty Vikings. Byl představen v roce 1961, kdy byl klub založen. Hraje se vždy, když Vikings skórují touchdown, field gól nebo safety, na konci prvního poločasu a po vítězném utkání.\n\nPíseň \"Purple and Gold\" nahrál v roce 2010 rodák z Minneapolis Prince a Vikings ji rovněž používají.\n\nNejvětšími rivaly Vikings jsou všechny tři ostatní týmy z divize NFC North, protože se nacházejí ve stejné oblasti a sdílejí s nimi stejný kulturní rámec. Největšími rivaly jsou ale jednoznačně Green Bay Packers. Někteří dokonce tuto rivalitu hodnotí jako největší v divizi i přesto, že rivalita mezi Bears a Packers sahá až ro roku 1920.\n\nFanoušci Vikings jsou známí nošením \"Helga hats\", fialových čepic doplněných dvěma bílými rohy a blonďatými vlasy, napodobující tak populární, ale nepravdivou teorii o vzhledu vikingských bojovníků. Tyto čepice jsou stále ručně vyráběny v oblasti Minneapolis.\n\nV domácích utkáních Vikings používají Gjallarhorn, pojmenovaný po legendárním rohu boha Heimdalla. Pokaždé když domácí skórují touchdown, dosáhnou na první down nebo se jim povede skvělá akce, je na tento roh zatroubeno. Rovněž je používán na některých předsezónních akcích.\n\nPokřik \"Skol, Vikings\" je používán na domácích zápasech Vikings. Zahrnuje tleskání rukou nad hlavou a skandování slova \"Skol\" jako odpoveď na bubnování. Je odvozen od válečného pokřiku vikingů a používá ho rovněž například Islandská fotbalová reprezentace.\n\n- hráči označení \"kurzívou\" strávili v dresu Vikings pouze malou část své kariéry\n\nHráči draftovaní v prvním kole za posledních deset sezón:\n\n"}
{"id": "841901", "url": "https://cs.wikipedia.org/wiki?curid=841901", "title": "Raspenava (železniční stanice)", "text": "Raspenava (železniční stanice)\n\nRaspenava je název železniční stanice ve stejnojmenném městě v Libereckém kraji. Stanice je mezilehlá na trati číslo 037 spojující Liberec s polským městem Zawidów. Zároveň je koncová na trati číslo 038 vedoucí sem z Bílého Potoka.\n\nVláda České republiky na svém zasedání konaném 8. října 2014 schválila návrh investic, podle kterého mají raspenavská stanice spolu s frýdlantskou projít modernizací za částku 400 milionů korun českých.\n\nPřed staniční budovou se nachází nejdříve dopravní kolej č. 2, ze které je možné uskutečnít odjezd jen ve směru Bílý Potok pod Smrkem; do frýdlantského zhlaví je zapojena jako kolej manipulační. Následují dopravní koleje č. 1 (hlavní), 3, 5 a 7. Z frýdlantského (západního) zhlaví pak odbočuje ještě manipulační kolej č. 4 končící u staniční budovy (čp. 631 v Nádražní ulici), která je postavena severně od kolejiště. Z frýdlantského zhlaví vychází ze stanice jedna traťová kolej do stanice Frýdlant v Čechách, z libereckého zhlaví (východního) vycházejí dvě traťové koleje, přičemž severní z nich je trať do Bílého Potoka a jižní je trať do Liberce.\n\nVýchodním směrem u staniční budovy je rozcestník turistických tras, odkud vede žlutá turistická značka k rozcestí nazvanému „Raspenava – bus“, jež je výchozím bodem pro turistické trasy:\n\n"}
{"id": "841908", "url": "https://cs.wikipedia.org/wiki?curid=841908", "title": "Henriett Seth F.", "text": "Henriett Seth F.\n\nHenriett Seth F. (vlastním jménem Henrietta Fajcsák, * 27. října 1980, Eger, Maďarsko) je maďarská autistická básnířka, prozaička a malířka.\nV Evropě nejslavnější současná maďarská básnířka, která se proslavila svými surrealistickými díly.\n\n\n\n"}
{"id": "841909", "url": "https://cs.wikipedia.org/wiki?curid=841909", "title": "Roman Havlíček", "text": "Roman Havlíček\n\nRoman Havlíček (* 24. listopadu 1959) je bývalý český fotbalista, brankář.\n\nV československé lize hrál za SK Dynamo České Budějovice. V československé lize nastoupil ve 3 utkáních.\n\n\n"}
{"id": "841918", "url": "https://cs.wikipedia.org/wiki?curid=841918", "title": "Český svaz žen", "text": "Český svaz žen\n\nČeský svaz žen je název společenské feministické organizace, založené v systému Národní fronty Čechů a Slováků, která po četných změnách přetrvala dodnes.\n\nV únoru 1948 převzala KSČ vedoucí úlohu v Československu, postupně ve všech formách společenského života. V březnu 1950 byl založen Československý svaz žen, který navázal na mnohé obdobné již dříve existující ženské spolky.\n\nV roce 1968 se vytvořily národní ženské organizace, v systému Národní fronty vznikl v roce 1969 i Český svaz žen, na území Slovenské socialistické republiky Slovenský sväz žien. Československý svaz žen jim byl oběma nadřízen.\n\nV důsledku rozsáhlých celospolečenských změn se rozpadl i formálně dne 7. února 1990 systém Národní fronty. Organizace Československý svaz žen zanikla v roce 1990. Český svaz žen přetrval, zaregistroval se u Ministerstva vnitra 5. června 1990. V jeho čele byla dlouhé roky Zdeňka Hajná. Přetrval i časopis Vlasta, ale na ženských spolcích se stal nezávislým.\n\nOrganizace má zhruba 20 000 členek v 930 základních organizací ze všech krajů republiky. Je organizací nevládní, ženskou, dobrovolnickou, napojenou na mezinárodní ženské hnutí. Organizuje semináře, workshopy, konference, vytváří a realizuje projekty k naplňování svého programu. Organizace vydává časopis Zpravodaj Žena třetího tisíciletí.\n\n"}
{"id": "841920", "url": "https://cs.wikipedia.org/wiki?curid=841920", "title": "Severní Korea na Letních olympijských hrách 2000", "text": "Severní Korea na Letních olympijských hrách 2000\n\nSeverní Koreu na Letních olympijských hrách v roce 2000 reprezentuje výprava 31 sportovců (14 mužů a 17 žen) v 10 sportech.\n\n"}
{"id": "841923", "url": "https://cs.wikipedia.org/wiki?curid=841923", "title": "Severní Korea na Letních olympijských hrách 1996", "text": "Severní Korea na Letních olympijských hrách 1996\n\nSeverní Koreu na Letních olympijských hrách v roce 1996 reprezentuje výprava 24 sportovců (15 mužů a 9 žen) v 9 sportech.\n\n"}
{"id": "841926", "url": "https://cs.wikipedia.org/wiki?curid=841926", "title": "Petr Skála (1959)", "text": "Petr Skála (1959)\n\nPetr Skála (* 13. srpna 1959 České Budějovice) je bývalý český fotbalový brankář. Po skončení aktivní kariéry působí jako trenér v nižších soutěžích a u mládeže.\n\nV československé lize hrál za Č. Budějovice, v české za Union Cheb. V nejvyšší soutěži nastoupil v 60 utkáních. Druhou ligu hrál za DP Xaverov Horní Počernice a Č. Budějovice. Finalista Českého poháru 1984/85.\n\nZačínal v Jiskře Třeboň, působil také v Igle České Budějovice, Dukle Praha, Strakonicích a v nižších rakouských soutěžích.\n\n\n"}
{"id": "841928", "url": "https://cs.wikipedia.org/wiki?curid=841928", "title": "Severní Korea na Letních olympijských hrách 1992", "text": "Severní Korea na Letních olympijských hrách 1992\n\nSeverní Koreu na Letních olympijských hrách v roce 1992 reprezentuje výprava 64 sportovců (36 mužů a 28 žen) v 12 sportech.\n\n"}
{"id": "841931", "url": "https://cs.wikipedia.org/wiki?curid=841931", "title": "Josef Vinš", "text": "Josef Vinš\n\nJosef Vinš (* 7. prosince 1961) je bývalý český fotbalista, útočník nebo ofenzivní záložník. Po skončení aktivní kariéry působí jako trenér na regionální úrovni.\n\nOdchovanec Autoškody Mladá Boleslav hrál nejvyšší soutěž za pražské kluby Bohemians a Slavia, v pozdějším období své kariéry působil v FK Arsenal Česká Lípa a FK Chmel Blšany, v roce 1998 ještě pomohl svému mateřskému klubu postoupit do 2.ligy. V československé lize nastoupil v 96 utkáních a dal 12 gólů. V sezóně 1988/1989 byl s 20 góly za Autoškodu Mladá Boleslav nejlepším střelcem tehdejší 1. ČNFL.\n\n\n"}
{"id": "841932", "url": "https://cs.wikipedia.org/wiki?curid=841932", "title": "Fauville-en-Caux", "text": "Fauville-en-Caux\n\nFauville-en-Caux je francouzská obec v departementu Seine-Maritime v regionu Normandie. V roce 2009 zde žilo 2 147 obyvatel. Je centrem kantonu Fauville-en-Caux.\n\n"}
{"id": "841936", "url": "https://cs.wikipedia.org/wiki?curid=841936", "title": "Malála Júsufzajová", "text": "Malála Júsufzajová\n\nMalála Júsufzajová nebo Malála Júsufzaj ( ; * 12. července 1997), je pákistánská bojovnice za lidská práva, zejména právo dívek na vzdělání, za což v roce 2014 získala Nobelovu cenu za mír.\n\nNarodila se 12. července 1997 v městě Mingora, kde její rodina vlastnila několik škol. Proslavila se bojem za lidská práva, především za vzdělání žen, v jejím rodném údolí Svát v provincii Chajbar Paštúnchwá v severozápadním Pákistánu, kde bylo tamními stoupenci Tálibánu dívkám zakázáno docházet do škol. Její boj přerostl v mezinárodní hnutí. Za své vzory považovala Muhammada Alího Džinnáha a Bénázir Bhuttovou a značně ji inspirovaly i myšlenky a humanitární práce jejího otce Ziauddina Júsufzaje.\n\nKoncem roku 2008 přišel Aamer Ahmed Khan a jeho kolegové z BBC Urdu s nápadem zpracovat a popsat rostoucí vliv Tálibánu ve Svátu formou románu. Rozhodli se požádat dívku školního věku, aby si anonymně vedla blog o svém životě tam. Jejich korespondent v Péšávaru - Abdul Hai Kakar, byl ve spojení s tamním učitelem Ziauddinem Júsufzajem, ale nepodařilo se mu najít studentky, které by byly ochotné se tohoto úkolu ujmout, protože v něm jejich rodiny viděly příliš velké riziko. Júsufzaj proto nakonec navrhl svou vlastní dceru, jedenáctiletou Malálu. V té době Tálibánská vojska vedená Maulanem Fazlullahem přebírala vládu nad údolím Svát, přičemž zakazovala televizi, hudbu, dívkám přístup ke vzdělání a ženám chodit nakupovat.\n\nNásledující léto novinář Adam B. Ellick vytvořil pod vedením \"New York Times\" dokument o Malálině životě, zatímco pákistánská vojska zasahovala v jejím regionu. Malála rozdávala rozhovory pro tisk i televizi a byla nominována na \"Mezinárodní dětskou cenu míru\" aktivistou Desmondem Tutu.\n\nJúsufzajová byla 9. října 2012 zraněna tálibánským střelcem, když se ji pokusil zavraždit. Upadla do bezvědomí a v kritickém stavu byla převezena do Kardiologického institutu v Rávalpindí. Později se ale její stav zlepšil natolik, že byla převezena do Queen Elizabeth Hospital v Birminghamu. Pokus o vraždu vyvolal národní i mezinárodní vlnu podpory Júsufzajové. \"Deutsche Welle\" v lednu 2013 napsalo, že by se mohla stát „nejslavnější náctiletou na světě“. Týdny po pokusu o její vraždu skupina padesáti předních muslimských duchovních vydala fatvu proti těm, kteří se ji pokusili zabít.\n\nPo svém zotavení se Malála stala přední aktivistkou za vzdělání. V Birminghamu založila svou vlastní neziskovou organizaci, kterou nazvala \"Malala Fund\", a jako spoluautorka vydala celosvětový bestseller \"I am Malala.\" V roce 2015 byl o Júsufzajové natočen dokument \"He Named Me Malala\", jenž se dostal do užšího seznamu možných nominací na Oscara. Časopis \"Times\" ji v letech 2013, 2014 a 2015 označil za jednu z nejvlivnějších osob světa. V roce 2012 získala vůbec první pákistánskou \"Národní cenu za mír\" a v roce 2013 jí byla udělena \"Sacharovova cena za svobodu myšlení\". Roku 2014 obdržela spolu s Kajlášem Satjárthím \"Nobelovu cenu za mír\" za svůj boj proti útisku dětí a mladistvých a za právo na vzdělání pro všechny děti. V té době sedmnáctiletá se tak stala nejmladší držitelkou \"Nobelovy ceny\" vůbec. V letech 2013 až 2017 studovala na dívčí škole Edgbaston High School v Birminghamu. V roce 2017 jí bylo uděleno čestné občanství v Kanadě a stala se nejmladším člověkem, který kdy zasedal v kanadské sněmovně. V srpnu 2017 byla přijata ke studiu Lady Margaret Hall na Oxfordské univerzitě, aby studovala na bakalářský titul z filozofie, politologie a ekonomie.\n\nV den svých 16. narozenin přednesla řeč na půdě OSN v New Yorku, ve které apelovala na důležitost vzdělání pro miliony dětí, které dnes do škol chodit nemohou. Základní školu v současnosti podle BBC nemůže navštěvovat 57 milionů dětí na světě, a to zejména dívek. Ve vzdělání vidí možnost obrany proti radikálním myšlenkám. „Extremisté se knih bojí, síla vzdělání je děsí. Kniha a pero – to jsou naše nejsilnější zbraně,“ uvedla.\n\n\n"}
{"id": "841937", "url": "https://cs.wikipedia.org/wiki?curid=841937", "title": "Severní Korea na Letních olympijských hrách 1980", "text": "Severní Korea na Letních olympijských hrách 1980\n\nSeverní Koreu na Letních olympijských hrách v roce 1980 reprezentuje výprava 47 sportovců (39 mužů a 8 žen) v 8 sportech.\n\n"}
{"id": "841941", "url": "https://cs.wikipedia.org/wiki?curid=841941", "title": "Ladislav Mikeš", "text": "Ladislav Mikeš\n\nLadislav Mikeš (* 15. září 1958) je bývalý český fotbalista, brankář.\n\nV československé lize hrál za SK Dynamo České Budějovice. V československé lize nastoupil ve 22 utkáních. Dále hrál za Škodu Plzeň a Armaturku Ústí nad Labem.\n\n"}
{"id": "841942", "url": "https://cs.wikipedia.org/wiki?curid=841942", "title": "San Giorgio", "text": "San Giorgio\n\nSan Giorgio (\"česky Svatý Jiří\") může být:\n\n\n\n"}
{"id": "841943", "url": "https://cs.wikipedia.org/wiki?curid=841943", "title": "Severní Korea na Letních olympijských hrách 1976", "text": "Severní Korea na Letních olympijských hrách 1976\n\nSeverní Koreu na Letních olympijských hrách v roce 1976 reprezentovala výprava 38 sportovců (36 mužů a 2 ženy) v 8 sportech.\n\n"}
{"id": "841946", "url": "https://cs.wikipedia.org/wiki?curid=841946", "title": "Petr Čermák (1963)", "text": "Petr Čermák (1963)\n\nPetr Čermák (* 3. května 1963, Kutná Hora) je bývalý český fotbalista.\n\nV československé a české lize hrál za Slavii Praha, RH Cheb, SK Dynamo České Budějovice a FK Švarc Benešov. V československé a české lize nastoupil v 60 utkáních a dal 5 gólů.\n\n"}
{"id": "841947", "url": "https://cs.wikipedia.org/wiki?curid=841947", "title": "Mark Eyskens", "text": "Mark Eyskens\n\nMarc Maria Frans Eyskens (* 29. dubna 1933) je belgický křesťanskodemokratický politik.\n\nJe představitelem strany Křesťanskodemokratická a vlámská strana (Christen-Democratisch en Vlaams). V roce 1981 byl krátce premiérem Belgie, jeho vláda se rozpadla kvůli nedohodě o financování valónského ocelářského průmyslu. V letech 1979–1980 byl ministrem rozvojové pomoci, 1981–1985 byl ministrem hospodářství, 1980–1981 a 1985–1988 ministrem financí, 1989–1992 ministrem zahraničních věcí. V letech 1977-2003 byl členem dolní komory belgického parlamentu. Roku 1998 získal čestný titul státní ministr (\"Minister van Staat\", \"Ministre d'État\").\n\n"}
{"id": "841949", "url": "https://cs.wikipedia.org/wiki?curid=841949", "title": "Severní Korea na Letních olympijských hrách 1972", "text": "Severní Korea na Letních olympijských hrách 1972\n\nSeverní Koreu na Letních olympijských hrách v roce 1972 reprezentuje výprava 37 sportovců (23 mužů a 14 ženy) v 10 sportech.\n\n"}
{"id": "841950", "url": "https://cs.wikipedia.org/wiki?curid=841950", "title": "Edmond Leburton", "text": "Edmond Leburton\n\nEdmond Jules Isidore Leburton (18. dubna 1915, Waremme – 18. června 1997, Waremme) byl belgický sociálnědemokratický politik. V letech 1973–1974 byl premiérem Belgie. Jeho vláda přijala mj. zákon na ochranu menšin či zákon na ochranu nájemníků. Byl představitelem Socialistické strany. V letech 1977–1979 byl předsedou dolní komory belgického parlamentu.\n\n"}
{"id": "841951", "url": "https://cs.wikipedia.org/wiki?curid=841951", "title": "Lie Lie Lie", "text": "Lie Lie Lie\n\nLie Lie Lie je další singl z alba Elect the Dead od Serje Tankiana, zpěváka ze skupiny System of a Down. K písni byl natočen videoklip režisérkou Marthou Colburn. Na písní se podílela operní zpěvačka Ani Maldjian, zpívá části \"la la la la la la la la lie lie lie\" se Serjem. Píseň zazněla v úvodním intru Fear Itself od NBC.\n\n"}
{"id": "841954", "url": "https://cs.wikipedia.org/wiki?curid=841954", "title": "Radovan Loužecký", "text": "Radovan Loužecký\n\nRadovan Loužecký (* 21. září 1963) je bývalý český fotbalista, útočník. Po skončení aktivní kariéry působí jako trenér mládeže.\n\nV československé a české lize hrál za Spartu Praha a SK Dynamo České Budějovice. V československé lize nastoupil v 16 utkáních.\n\n\n"}
{"id": "841956", "url": "https://cs.wikipedia.org/wiki?curid=841956", "title": "Severní Korea na Zimních olympijských hrách 1964", "text": "Severní Korea na Zimních olympijských hrách 1964\n\nSeverní Koreu na Zimních olympijských hrách v roce 1964 reprezentuje výprava 13 sportovců (6 mužů a 7 žen) v 2 sportech.\n\n"}
{"id": "841958", "url": "https://cs.wikipedia.org/wiki?curid=841958", "title": "Severní Korea na Zimních olympijských hrách 1992", "text": "Severní Korea na Zimních olympijských hrách 1992\n\nSeverní Koreu na Zimních olympijských hrách v roce 1992 reprezentuje výprava 20 sportovců (9 mužů a 11 žen) v 5 sportech.\n\n"}
{"id": "841959", "url": "https://cs.wikipedia.org/wiki?curid=841959", "title": "Milan Přibyl", "text": "Milan Přibyl\n\nMilan Přibyl (* 10. prosince 1967) je bývalý český fotbalista, záložník.\n\nV československé a české lize hrál za SK Dynamo České Budějovice. V československé a české lize nastoupil v 91 utkáních a dal 4 góly. Dále hrál za FK Teplice.\n\n"}
{"id": "841965", "url": "https://cs.wikipedia.org/wiki?curid=841965", "title": "San Giorgio a Liri", "text": "San Giorgio a Liri\n\nSan Giorgio a Liri je italská obec v provincii Frosinone v oblasti Lazio.\n\nK 31. prosinci 2011 zde žilo 3 198 obyvatel.\n\nObec byla během druhé světové války vlivem bombardování americkými a britskými vojsky téměř zcela zničena.\n\nCastelnuovo Parano, Esperia, Pignataro Interamna, Sant'Apollinare, Vallemaio\n"}
{"id": "841966", "url": "https://cs.wikipedia.org/wiki?curid=841966", "title": "Singapur na Letních olympijských hrách 2008", "text": "Singapur na Letních olympijských hrách 2008\n\nSingapur se účastnil Letní olympiády 2008. Zastupovalo ho 25 sportovců (11 mužů a 14 žen) v 6 sportech.\n\n"}
{"id": "841967", "url": "https://cs.wikipedia.org/wiki?curid=841967", "title": "Singapur na Letních olympijských hrách 1960", "text": "Singapur na Letních olympijských hrách 1960\n\nSingapur se účastnil Letní olympiády 1960. Zastupovalo ho 5 mužů v 3 sportech.\n\n"}
{"id": "841972", "url": "https://cs.wikipedia.org/wiki?curid=841972", "title": "Veroli", "text": "Veroli\n\nVeroli je italská obec v provincii Frosinone v oblasti Lazio.\n\nK 31. prosinci 2011 zde žilo 20 788 obyvatel.\n\nAlatri, Balsorano, Boville Ernica, Collepardo, Frosinone, Monte San Giovanni Campano, Morino, Ripi, San Vincenzo Valle Roveto, Sora, Torrice\n"}
{"id": "841975", "url": "https://cs.wikipedia.org/wiki?curid=841975", "title": "Slovinsko na Letních olympijských hrách 2004", "text": "Slovinsko na Letních olympijských hrách 2004\n\nSlovinsko na Letních olympijských hrách 2004 reprezentovalo 79 sportovců (56 mužů a 23 žen).\n\n"}
{"id": "841977", "url": "https://cs.wikipedia.org/wiki?curid=841977", "title": "Xanana Gusmão", "text": "Xanana Gusmão\n\nXanana Gusmão, narozen jako José Alexandre Gusmão (* 20. června 1946), je respektovaný bojovník za nezávislost Východního Timoru. V letech 2002–2007 byl prvním východotimorským prezidentem, v letech 2007 až 2015 pak působil jako ministerský předseda země.\nDne 14. dubna 2002 Gusmão vyhrál se ziskem 82,7% prezidentské volby, kdy porazil svého protikandidáta Francisca Xaviera do Amarala. 20. května 2002 se tak stal prvním prezidentem nezávislého Východního Timoru.\n\nV roce 2006 došlo ve Východním Timoru k mocenskému boji mezi prezidentem Gusmãem a předsedou vlády Mari Alkatirim. V něm se prezident mohl spolehnout na podporu většiny armády a Alkatiri na podporu policie. Alkatiri byl podezřelý, že má ozbrojenou jednotku složenou z civilistů, která měla zastrašovat a eliminovat politické odpůrce. Po těchto obviněních vyzval dne 21. června 2006 prezident Gusmão předsedu vlády k rezignaci s pohrůžkou, že pokud tak neučiní, rezignuje on sám. Dne 25. června se sešli přední představitelé politické strany \"Fretilin\", aby diskutovali o budoucnosti Alkatiriho jako předsedy vlády. Toto jednání se uskutečnilo v době probíhajících protestů tisíců lidí, kteří požadovali rezignaci předsedy vlády, nikoliv prezidenta. Straníci vyslovili úřadujícímu premiéru důvěru, ten však ve snaze ukončit nestabilitu dne 26. června 2006 odstoupil. Obvinění Alkatriho byla následně komisí OSN označena jako nepodložená. Zároveň komise kritizovala Gusmãa za jeho pobuřující prohlášení v období krize.\n\nGusmão se rozhodl neobhajovat post prezidenta během prezidentských voleb konaných v roce 2007. V březnu téhož roku oznámil svůj úmysl vést stranu \"Congresso Nacional de Reconstrução de Timor (CNRT)\" do parlamentních voleb, které se měly konat téhož roku. Vyjádřil také přání stát se předsedou vlády, pokud by jeho strana vyhrála volby. Jako první proběhly prezidentské volby a novým prezidentem Východního Timoru se dne 20. května 2007 stal José Ramos-Horta. V parlamentních volbách skončila \"CNRT\" druhá za vítěznou stranou \"Fretilin\". Zisk 24,10% hlasů ji zajistil 18 křesel v parlamentu. \"CNRT\" následně vytvořila koalici, která měla v parlamentu většinu. Po týdnech dohadů mezi touto koalicí a stranou \"Fretilin\" o tom, kdo by se měl pokusit vytvořit vládu, oznámil 6. srpna 2007 úřadující prezident Horta, že vládu sestaví koalice vedená \"CNRT\". Toto prezidentovo rozhodnutí vyvolalo vlnu násilí. Gusmão se 8. srpna 2007 stal předsedou vlády poté, co složil přísahu v prezidentském paláci v Dili.\n\nDne 11. února 2008 se kolona, ve které byl i Gusmão dostala pod palbu. Stalo se tak hodinu poté, co byl prezident Horta postřelen do břicha. Ve stejné době také Gusmãovu rezidenci obsadili rebelové. Podle \"Associated Press\" tyto incidenty zvýšily riziko pokusu o převrat. Popisovány byly také jako pokusy o atentát a únos.\n\nParlamentní volby v roce 2012 vyhrála Gusmãova strana \"CNRT\". Ten tak sestavil novou vládu, ve které zastával funkci předsedy vlády a zároveň ministra obrany. Ministrem pro ropu a přírodní zdroje se stal Alfredo Pires.\n\nNa počátku 2015 Gusmão oznámil svou rezignaci a předčasný odchod do důchodu. 5. února 2015 informoval své koaliční partnery, že chce svým nástupcem navrhnout bývalého ministra zdravotnictví Ruie Araúja. Ve stejný den zaslal dopis se svou rezignací prezidentu republiky. Ten ji přijal a pověřil Araúja sestavením nové vlády.\n\n\n\n\n"}
{"id": "841979", "url": "https://cs.wikipedia.org/wiki?curid=841979", "title": "Slovinsko na Letních olympijských hrách 2000", "text": "Slovinsko na Letních olympijských hrách 2000\n\nSlovinsko na Letních olympijských hrách 2000 reprezentovalo 79 sportovců (56 mužů a 23 žen).\n\n"}
{"id": "841981", "url": "https://cs.wikipedia.org/wiki?curid=841981", "title": "Slovinsko na Letních olympijských hrách 1996", "text": "Slovinsko na Letních olympijských hrách 1996\n\nSlovinsko na Letních olympijských hrách 1996 reprezentovalo 37 sportovců (25 mužů a 12 žen).\n\n"}
{"id": "841987", "url": "https://cs.wikipedia.org/wiki?curid=841987", "title": "Slovinsko na Letních olympijských hrách 1992", "text": "Slovinsko na Letních olympijských hrách 1992\n\nSlovinsko na Letních olympijských hrách 1992 reprezentovalo 35 sportovců (29 mužů a 6 žen).\n"}
{"id": "841992", "url": "https://cs.wikipedia.org/wiki?curid=841992", "title": "Mexiko na Letních olympijských hrách 1992", "text": "Mexiko na Letních olympijských hrách 1992\n\nMexiko na Letních olympijských hrách 1992 reprezentovalo 102 sportovců (76 mužů a 26 žen). Jedinou olympijskou medaili, stříbrnou, získal chodec Carlos Mercenario.\n\n"}
{"id": "841993", "url": "https://cs.wikipedia.org/wiki?curid=841993", "title": "Seznam členů Slovenské národní rady po volbách v roce 1946", "text": "Seznam členů Slovenské národní rady po volbách v roce 1946\n\nToto je seznam členů Slovenské národní rady po volbách v roce 1946, kteří zasedali v tomto nejvyšším zákonodárném sboru Slovenska. \n\nŠlo o první Slovenskou národní radu zvolenou v řádných volbách. Nešlo ovšem o volby přímé, ale o úpravu složení SNR na základě výsledků celostátních voleb do Ústavodárného Národního shromáždění v roce 1946 (podobně jako byly výsledky celostátních voleb aplikovány na rozdělení mandátů v místních národních výborech). Podle Nařízení Slovenské národní rady 91/1946 \"O obnovení Slovenskej národnej rady na podklade výsledku volieb do Ústavodarného národného shromaždenia\" měly politické strany předložit seznam kandidátů do SNR a těm se měl přidělit mandát v SNR poměrně podle výsledků celostátních voleb. V celostátních volbách zvítězila na Slovensku Demokratická strana a druhou nejsilnější formací se stala Komunistická strana Slovenska. Tomu odpovídal i výsledný poměr počtu mandátů v SNR. Menší zastoupení získaly i další dvě politické strany (Strana slobody a Strana práce) \n\nV průběhu volebního období SNR došlo koncem roku 1947 k politickým změnám, které znamenaly oslabení pozic Demokratické strany a po únorovém převratu v roce 1948 došlo k masivní ztrátě mandátů v SNR mezi členy Demokratické strany, jejíž k novému režimu loajální zbytek se transformoval na Stranu slovenské obrody.\n\nŘazeno abecedně, v závorce stranická příslušnost (tam, kde je známa).\n\n\n\n\n"}
{"id": "841994", "url": "https://cs.wikipedia.org/wiki?curid=841994", "title": "Igor Orozovič", "text": "Igor Orozovič\n\nIgor Orozovič (* 7. července 1984 Praha) je český herec a muzikant.\n\nHraje na klavír, zpívá, skládá hudbu, tančí a maluje. Hovoří anglicky, francouzsky a srbsky.\n\nPo maturitě na gymnáziu studoval dva roky muzikálové herectví na Konzervatoři Jaroslava Ježka a poté činoherní herectví na DAMU v Praze, kterou absolvoval v roce 2011 titulní rolí Molièrova \"Tartuffa\" a rolí Dr. Dorna v Čechovově \"Rackovi\". V posledním ročníku DAMU obdržel Cenu Jiřího Adamíry, kterou uděluje Nadace Život umělce. V letech 2016 a 2017 na DAMU i herectví vyučoval. \n\nV době studií hostoval ve Staročeských vánočních hrách Evy Kroeschlové, ve studiu Saint Germain-Rock Café v Praze (Amin ve \"Svaté zemi\"), v Divadle Na prádle (Ambrož v \"Kříži u potoka\"), nebo v Divadle Ta Fantastika v \"Dámě s kaméliemi\".\n\nV roce 2009 prošel Igor Orozovič vítězně konkurzem na titulní roli Sofoklova \"Oidipa\" v činohře Národního divadla moravskoslezského v Ostravě a získal zde zároveň stálé angažmá.  V průběhu čtyř sezon ztvárnil například: Mozarta v Shafferově \"Amadeovi\" (\"2011 Nominace na Cenu Alfréda Radoka v kategorii Talent a Cena divadelního festivalu OST-RA-VAR\"), Orsina v Shelleyově hře \"Cenci\", Nikolu Šuhaje v \"Baladě pro Banditu\", Števu v \"Její pastorkyni\" Gabriely Preissové, Rudu Gotheina ve \"Smrtihlavovi\" M. Walsera, Jarka Lukavského v McNallyho a Yazbekově muzikálu \"Donaha!\" (Hole dupy), Algernona ve Wildově Jak je důležité míti Filipa, Petra v Kuřačkách nebo Faraona v muzikálu A. Lloyd Webera Josef a jeho úžasný pestrobarevný plášť (\"2012 Nominace na Cenu Thálie v kategorii Muzikál\"). Od roku 2010 hrál Tybalta v ostravských Shakespearovských slavnostech a o rok později Jidáše v \"Evangeliu podle houslí\" od Pavla Helebranda.\n\nOd roku 2013 je Igor Orozovič členem Činohry Národního divadla v Praze.\n\nVytvořil zde již mnoho rozmanitých rolí – například: Švandu ve \"Strakonickém dudákovi\" J. K. Tyla, Pana Cvrčka v Čapkově Ze života hmyzu, Jiřího Traxlera v revue O. Havelky V rytmu swingu buší srdce mé (\"2016 Nominace na Cenu Thálie v kategorii Muzikál\"), Vasila Soleného v Čechovových \"Třech sestrách\", Johna Majora v \"Audienci u královny\" P. Morgana, Johna Eastmana v \"Noční sezoně\" od R. Lenkiewiczové, legionáře Kalužu v \"Plukovníku Švecovi\" R. Medka, krále v Erbenově \"Kytici\", Oronta v Molièrově \"Misantropovi\" a také Kreóna v Sofoklově \"Oidipovi\".\n\nV roce 2009 založil s Milanem Šotkem a Jiřím Suchým z Tábora Cabaret Calembour, který rozvíjí poetiku divadel malých forem a literárních kabaretů. Ke všem představením píše hudbu a podílí se na textech. Soubor získal cenu Český tučňák 2012 v oboru Mladé divadlo. Cabaret Calembour našel svoji domovskou scénu v Divadle pod Palmovkou a se hrou Plejtvák, která získala Cenu Alfréda Radoka v kategorii Nejlepší původní česká hra roku 2013, pravidelně hostuje na scéně Divadla Ypsilon.\n\nV roce 2018 vydalo nakladatelství Paseka sebrané spisy Cabaretu Calembour \"Všechno nejlepší\", mapující deset let jeho činnosti. Kniha vedle textů obsahuje i Orozovičovy autorské ilustrace.\n\nIgor Orozovič spolupracoval a spolupracuje i s dalšími divadly, kde vystupuje jako host: Komedie (\"Lazarus\" – komorní muzikál od D. Bowieho a E. Walshe), Divadlo Mír (\"Jak důležité je mít Filipa\" O. Wilda), Divadlo v Dlouhé (\"Lucerna\" A. Jiráska), Kalich (\"Božská Sarah\" od J. Murella), Činoherní klub (Dostojevského \"Bratři Karamazovi\"), Studio Dva (\"Les\" od A. N. Ostrovského), Ungelt (komorní muzikál M. Skarlandtové a K. Štolby \"Touha jménem Einodis či Kurtizána\" P. Ondrucha). Od roku 2017 spolupracuje také s Jihočeskou filharmonií na koncertním provedení \"Balady pro banditu\". \n\nNejen herecky, ale i autorsky se Igor Orozovič podílel spolu s Tomášem Dianiškou na inscenaci \"Bezruký Frantík\", kterou uvádí od září 2019 Divadlo pod Palmovkou. Je autorem i scénické hudby (ve spolupráci s Ivanem Acherem), stejně jako u představení \"Skořápka\" (Ungelt), \"Báječná neděle v parku\" Crève Coeur (Kalich) nebo dříve \"Lov na losa\" (2011, Jihočeské divadlo).\n\nIgor Orozovič účinkoval také v řadě filmů a televizních seriálů, například: Bella Mia, Nepravděpodobná romance, Zakázané uvolnění, Laputa, Fotograf, Rapl, Polda, Případ dvou sester, Živé terče, Past. \n\nS charakteristickým hlasem Igora Orozoviče se mohou posluchači setkat v nahrávkách: Jiří Traxler – Život v rytmu swingu (2019, Supraphon); Radůza  – Uhlíř, princ a drak (2019, Supraphon); Černá Petra (2019, Český rozhlas); Balada pro banditu (2017, Radioservis); Ray Bradbury – Strom duchů (2016, Plus). S jeho hudbou určenou dětem vyšlo album Prasátko Pigy a kouzelná pohlednice plná písniček (2018, Supraphon – \"nominace na Audioknihu roku\")\n\nIgor Orozovič hovoří anglicky, francouzsky a srbsky. Hraje na klavír, věnuje se výtvarné práci (výstavy jeho koláží a linorytů proběhly např. v Kavárně Alibi, Alchymista…). Autorsky se podílí na hudební části speciálních večerů Národního divadla Nová krev. Také je občasným hostem pořadů Barování Sandry Novákové a Filipa Rajmonta v Malostranské besedě v Praze. \n\n\n\n\n\n"}
{"id": "841999", "url": "https://cs.wikipedia.org/wiki?curid=841999", "title": "Ondrej Kadák", "text": "Ondrej Kadák\n\nOndrej Kadák (* 18. února 1952) je bývalý slovenský fotbalový útočník.\n\nV československé lize hrál za Slovan Bratislava a ZŤS Petržalka. Nastoupil ve 49 utkáních a dal 6 gólů.\n\n"}
{"id": "842000", "url": "https://cs.wikipedia.org/wiki?curid=842000", "title": "John Bruton", "text": "John Bruton\n\nJohn Gerard Bruton (* 18. května 1947) je irský politik. V letech 1994–1997 byl premiérem Irska, vedl tzv. duhovou koalici se Labour party a Demokratickou levicí. V letech 1981–1982 a 1986–1987 byl ministrem financí, 1983–1986 ministrem průmyslu, obchodu a turismu, roku 1987 ministrem veřejné správy. Je představitelem strany Fine Gael, jejímž předsedou byl v letech 1990–2001. V letech 1969-2004 byl nepřetržitě poslancem dolní komory irského parlamentu (\"Dáil Éireann\"). V letech 2004–2009 byl velvyslancem Evropské unie ve Spojených státech.\n\n"}
{"id": "842001", "url": "https://cs.wikipedia.org/wiki?curid=842001", "title": "Alojzij Ambrožič", "text": "Alojzij Ambrožič\n\nAlojzij Matthew kardinál Ambrožič (v anglické podobě Aloysius Matthew Ambrozic) (27. ledna 1930 Gabrje – 26. srpna 2011 Toronto) byl kanadský římskokatolický kněz slovinského původu, torontský arcibiskup a kardinál.\n\nNarodil se ve Slovinsku jako druhé ze sedmi dětí. Na konci druhé světové války, v květnu roku 1945, celá rodina uprchla do Rakouska, kde během tří let života v uprchlických táborech dokončil gymnaziální studia. V roce 1948 s rodinou emigroval do Kanady a vstoupil do semináře svatého Augustina v Torontu. Na kněze byl vysvěcen 4. června 1955.\nPo pastorační praxi ve farnosti v Port Colborne odjel do Říma, kde v letech 1957–1960 absolvoval studia teologie biblické exegeze. Po návratu do Kanady sedm let vyučoval ve svém domovském semináři. Doktorát z teologie získal v roce 1970 na univerzitě ve Würzburgu. \n\nV roce 1976 byl jmenován pomocným biskupem v Torontu, biskupské svěcení přijal 27. května téhož roku. V referátu měl mimo jiné pastoraci přistěhovalců a uprchlíků. V roce 1986 se stal torontským biskupem-koadjutorem a v roce 1990 vystřídal kardinála Geralda Cartera v čele arcidiecéze. V této funkci se mj. podílel na přípravách Světového dne mládeže v Torontu. \n\nKardinálem ho jmenoval papež Jan Pavel II. 21. února 1998. Po dosažení kanonického věku rezignoval na funkci arcibiskupa Toronta. Po rezignaci, kterou přijal papež Benedikt XVI. v prosinci 2006 se jeho nástupcem se stal Thomas Christopher Collins.\n\n\n"}
{"id": "842002", "url": "https://cs.wikipedia.org/wiki?curid=842002", "title": "Miroslav Sopko", "text": "Miroslav Sopko\n\nMiroslav Sopko (* 19. prosince 1950) je bývalý slovenský fotbalista, obránce.\n\nV československé lize hrál za Tatran Prešov a ZŤS Petržalka. V československé hrál 6 sezón za Prešov a jednu sezónu za Petržalku, za kterou nastoupil ve 27 utkáních. Reprezentoval Československo v týmu do 23 let. Dále hrál za Jednotu Trenčín.\n\n"}
{"id": "842017", "url": "https://cs.wikipedia.org/wiki?curid=842017", "title": "Zvonková", "text": "Zvonková\n\nPřední a Zadní Zvonková (německy \"Vorder-/Hinter-Glöckelberg\") bývala kdysi rozlehlá, téměř výlučně etnicky německá obec na pravém břehu Lipna u hranice s Rakouskem.\n\nObec mívala tři části: Glöckelberg (Zvonkovou), Josefsthal (Josefův Důl) a Hüttenhof (Huťský Dvůr). Podle seznamu obcí Ortsrepertorium z roku 1913 zde žilo celkem 1610 obyvatel ve 212 domech.\n\nJejí poloha se jí stala osudnou. Přímo obcí totiž procházela tzv. „železná opona\" – Zadní Zvonková se tak po 2. světové válce ocitla v zakázaném hraničním pásmu a byla po odsunu německého obyvatelstva srovnána se zemí. Stát zde zůstaly pouze tři budovy: kostel sv. Jana Nepomuckého, fara a dům, který dnes funguje jako penzion. Přední Zvonková sice administrativně přežila a obyvateli se jí stali příslušníci Pohraniční stráže.\n\nKostel sv. Jana Nepomuckého v Zadní Zvonkové pochází z let 1788-1794. Po požáru v roce 1876 byl novogoticky upraven. V padesátých letech 20. století byl odsouzen k zániku. V době končícího komunistického režimu z něj zbývalo pouze zarostlé torzo bez střechy s pobořenou věží i obvodovými zdmi. Chrámovou lodí a vymlácenými okny prorůstaly vzrostlé stromy. Díky péči zejména německých původních obyvatel či jejich potomků a příznivců se kostel dočkal nákladné opravy. Obnoven a nově upraven byl i zcela zdevastovaný přilehlý hřbitov.\nO několik let později byla opravena i blízká fara, v níž bývalo umístěno malé muzeum věnované pražskému německy píšícímu spisovateli a básníkovi Johannesi Urzidilovi, který sem rád jezdíval. Muzeum řadou dobových fotografií a artefaktů vypovídalo o životě v dnes již zaniklé obci. Expozice ale již byla uzavřena.\n\nMezi nejvýraznější osobnosti Zadní Zvonkové patřil Engelmar Unzeitig (1911-1945). Do Zvonkové přišel jako farář v roce 1940 a stavěl se otevřeně proti nacismu. Kvůli svým výrokům byl rok nato zatčen gestapem a později se dostal do koncentračního tábora Dachau, kde přežil čtyři roky. V roce 1944 se v táboře rozšířil tyfus. Páter Unzeitig se sám přihlásil, zda může nemocným spoluvězňům pomáhat. Po nějaké době se nemocí nakazil a krátce před osvobozením v roce 1945 zemřel. Jeho popel se z Dachau podařilo propašovat do Würzburgu.\n\nNěkteří spoluvězni Unzeitiga označovali za světce a nazývali ho Anděl z Dachau. V červnu 1991 byl ve Würzburgu zahájen jeho kanonizační proces. Druhá fáze procesu byla oficiálně započata ve Vatikánu v květnu 1999. V prosinci 2009 papež Benedikt XVI. potvrdil Unzeitigovy hrdinské ctnosti, což je předpokladem pro jeho blahořečení. Dne 21. ledna 2016 uznal papež František jeho mučednictví a tím se mu otevřela cesta k blahořečení. 24. září 2016 byl v bavorském Würzburgu blahořečen.\n\nV Zvonkové se narodil a zemřel i rolník a politik Johann Kaim (1798–1875), během revolučního roku 1848 poslanec Říšského sněmu.\n\nV katastru Zvonkové jsou vyhlášeny tři přírodní památky:\n\n"}
{"id": "842018", "url": "https://cs.wikipedia.org/wiki?curid=842018", "title": "Slovinsko na Zimních olympijských hrách 2010", "text": "Slovinsko na Zimních olympijských hrách 2010\n\nSlovinsko na Zimních olympijských hrách 2010 reprezentovalo celkem 47 sportovců, 30 mužů a 17 žen, soutěžilo v 10 sportech.\n\n"}
{"id": "842021", "url": "https://cs.wikipedia.org/wiki?curid=842021", "title": "Slovinsko na Zimních olympijských hrách 2002", "text": "Slovinsko na Zimních olympijských hrách 2002\n\nSlovinsko na Zimních olympijských hrách 2002 reprezentovalo celkem 40 sportovců, 24 mužů a 16 žen, soutěžilo v 8 sportech.\n\n"}
{"id": "842022", "url": "https://cs.wikipedia.org/wiki?curid=842022", "title": "Charles Haughey", "text": "Charles Haughey\n\nCharles James \"Charlie\" Haughey (16. září 1925 – 13. června 2006) byl irský politik. Byl premiérem Irska v letech 1979–1981, roku 1982 a v letech 1987–1992. V letech 1961–1966 byl ministrem spravedlnosti, 1964–1966 ministrem zemědělství, 1966–1970 ministrem financí, 1977–1979 ministrem zdravotnictví, 1977–1979 ministrem sociální péče, 1987–1992 ministrem regionálního rozvoje. Byl představitelem strany Fianna Fáil, jejímž byl v letech 1979–1992 předsedou.\n\nBěhem jeho kariéry ho provázela řada skandálů, například roku 1970 aféra \"Géarchéim na nArm\", během níž byl odhalen tajný vývoz zbraní pro Irskou republikánskou armádu v Severním Irsku, roku 1983 zase propukl skandál poté, co se ukázalo, že Haugheyova vláda nechala nezákoně odposlouchávat tři irské novináře, Geraldine Kennedyho, Bruce Arnolda a Vincenta Brownea.\n\n\n"}
{"id": "842023", "url": "https://cs.wikipedia.org/wiki?curid=842023", "title": "Slovinsko na Zimních olympijských hrách 1994", "text": "Slovinsko na Zimních olympijských hrách 1994\n\nSlovinsko na Zimních olympijských hrách 1994 reprezentovalo celkem 22 sportovců, 17 mužů a 5 žen, soutěžilo v 3 sportech.\n\n"}
{"id": "842024", "url": "https://cs.wikipedia.org/wiki?curid=842024", "title": "Krup", "text": "Krup\n\nKrup (neboli laryngotracheobronchitida) je zánětlivé onemocnění dýchacích cest, které je způsobeno virovou infekcí horních cest dýchacích. Infekce vede ke vzniku otoku uvnitř hrdla, který brání normálnímu dýchání. Příznaky krupu jsou „štěkavý“ kašel, stridor (vysoký hvízdavý zvuk při nádechu) a chrapot. Symptomy krupu mohou být mírné, středně těžké nebo těžké a v noci se často zhoršují. Ke zlepšení stavu může pomoci třeba i jen jediná dávka perorálně podávaných steroidů. V závažnějších případech se někdy používá epinefrin (adrenalin). Hospitalizace je nutná jen velmi zřídka.\n\nKrup je diagnostikován na základě příznaků a symptomů poté, jakmile jsou vyloučeny závažnější příčiny (například epiglotitida čili zánět hrtanové příklopky nebo vdechnutí cizího tělesa). Další vyšetření, jako například krevní testy, rentgen a testy na přítomnost bakterií a virů nejsou ve většině případů potřebná. Krup je běžným onemocněním a vyskytuje se u přibližně 15 % dětí obvykle ve věku od 6 měsíců do 5-6 let. U mladistvých a dospělých se objevuje vzácně.\n\nSymptomy krupu zahrnují „štěkavý“ kašel, stridor(vysoký hvízdavý zvuk zejména při nadechování), chrapot a dýchací potíže, které se v noci obvykle zhoršují. „Štěkavý“ kašel je často přirovnáván ke zvuku vydávanému tuleni nebo lachtany. Pláč může sípání ještě zhoršit; sípání může znamenat, že dýchací cesty jsou zúžené. Se zhoršením krupu může sípání ustávat.\n\nK dalším symptomům patří horečka, zánět nosní sliznice (symptomy typické pro nachlazení) a vtažení kůže mezi žebry. Zvýšená sekrece slin nebo skutečnost, že pacient vypadá velmi nemocně, obvykle indikují jiné zdravotní potíže.\n\nKrup je obvykle považován za důsledek virové infekce. Někteří tímto výrazem označují i akutní laryngotracheitidu, spastický krup, záškrt hrtanu, bakteriální tracheitidu, laryngotracheobronchitidu a laryngotracheobronchopneumonitidu. První dvě onemocnění jsou virová a mají mírnější symptomy; další čtyři jsou bakteriálního původu a mívají závažnější průběh.\n\nZa krup je v 75 % případů odpovědný virus parainfluenzy, zejména typu 1 a 2. Mezi další viry, které mohou krup způsobit, patří viry chřipky A a B, virus spalniček, adenovirus a respirační syncytiální virus (RSV). Spastický krup (krup provázený štěkavým kašlem) je způsoben stejnou skupinou virů jako akutní laryngotracheitida, není ale provázen obvyklými příznaky infekce (jako například horečka, bolesti v krku a zvýšený počet bílých krvinek). Léčba a reakce na léčbu jsou totožné.\n\nKrup bakteriálního původu lze dále klasifikovat na záškrt hrtanu, bakteriální tracheitidu, laryngotracheobronchitidu a laryngotracheobronchopneumonitidu. Záškrt hrtanu je způsoben bakterií \"Corynebacterium diphtheriae\", zatímco bakteriální tracheitida, laryngotracheobronchitida a laryngotracheobronchopneumonitida jsou vyvolány virovou nákazou, jež je následována bakteriální infekcí. Bakteriemi s nejčastějším výskytem jsou\"Staphylococcus aureus\", \"Streptococcus pneumoniae\", \"Hemophilus influenzae\" a \"Moraxella catarrhalis\".\n\nVirová infekce vede k otoku hrtanu, průdušnice a k hromadění bílých krvinek v dýchacích cestách. Otok může ztížit dýchání.\n\nKrup je diagnostikován na základě příznaků a symptomů. Prvním krokem je vyloučení jiných chorob, které mohou blokovat horní cesty dýchací, zejména epiglotitidy, cizího tělesa v dýchacích cestách, subglotické stenózy, angioedému, retrofaryngeálního abscesu a bakteriální tracheitidy.\n\nRentgen krku se obvykle neprovádí, je-li ale realizován, může ukázat zúžení průdušnice, anglicky zvané symptom „kostelní věže“, protože tvar zúžení připomíná kostelní věž. Symptom „kostelní věže“ se objevuje jen v polovině případů.\n\nKrevní testy a virologické testy (testy na přítomnost viru) mohou způsobit zbytečné podráždění dýchacích cest. Naopak virové kultury získané prostřednictvím nasofaryngeálního odsávání (procedura používající trubičku k odsátí hlenu z nosu) mohou být použity k potvrzení přesné příčiny. Tyto testy se obvykle používají pouze u osob, které se účastní výzkumu. Pokud se stav nemocného nezlepší standardní léčbou, lze provést další testy na přítomnost bakterií.\n\n\nNejběžnějším systémem pro klasifikaci závažnosti krupu je Westleyho škála. Spíše než v klinické praxi se tento test používá pro vědecké účely. Jde o součet bodů přidělených pěti faktorům - stupeň vědomí, cyanóza, stridor, příjem vzduchu a retrakce hrudní stěny. Body přiřazené jednotlivým faktorům jsou uváděny v tabulce zleva doprava a celkové skóre je v rozsahu od 0 do 17.\n\n\n85 % dětí přijímaných na pohotovosti má mírnou formu krupu; těžká forma krupu je vzácná (<1 %).\n\nKrupu lze předejít imunizací (vakcínami) proti chřipce a záškrtu .\n\nDěti trpící krupem by měly zůstávat co nejvíce v klidu. Obvykle se podávají steroidy, v závažných případech se používá epinefrin (adrenalin). Dětem s hodnotou saturace kyslíkem (množstvím kyslíku v krvi) nižší než 92 % by měl být podáván kyslík, osoby s těžkou formou krupu by měly být hospitalizovány na pozorování. Je-li potřeba dodávat kyslík, doporučuje se přiložení zdroje kyslíku do blízkosti tváře dítěte, jelikož způsobuje menší rozrušení než přiložení kyslíkové masky. Endotracheální intubaci (hadičku zavedenou do dýchacích cest) potřebuje méně než 0,2 % léčených osob.\n\nK léčbě krupu mohou být použity kortikosteroidy, jako například dexametazon a budesonid. Výrazného zlepšení se dosahuje již šest hodin po podání. Ačkoli tyto léky jsou účinné při orálním podání (ústy), parenterálně (injekcí) i inhalací, upřednostňuje se orální podání. Obvykle stačí jediná dávka, která je obecně považována za dostatečně bezpečnou. Dexametazon v dávkách 0,15, 0,3 a 0,6 mg/kg se zdá být stejně účinný.\n\nStřední a těžkou formu krupu lze léčit nebulizovaným adrenalinem (vdechovaný aerosol rozšiřující dýchací cesty). Ačkoli adrenalin snižuje závažnost symptomů krupu do 10 - 30 minut, jeho účinek trvá jen asi 2 hodiny. Pokud je stav dítěte lepší i po 2 – 4 hodinách po podání a neobjeví se žádné další komplikace, může dítě opustit nemocnici.\n\nByly provedeny i studie jiných metod léčby krupu, neexistuje však dostatek důkazů podporujících jejich využití. Vdechování horké páry nebo zvlhčeného vzduchu je tradičním způsobem svépomocné léčby, klinické studie ale neprokázaly její účinnost, a tak se v současnosti používá pouze zřídka. Použití léků proti kašli, které obvykle obsahujídextrometorfan a/nebo guiafenesin, se rovněž nedoporučuje. Ačkoli v minulosti byly ke snížení námahy při dýchání používány inhalace helioxu (směsi hélia a kyslíku), existuje jen velmi málo důkazů o účinnosti této metody. Jelikož krup je obvykle onemocněním virového původu, antibiotikum nejsou používána, pokud neexistuje podezření na výskyt bakterií. Na bakteriální infekce se doporučují antibiotika vankomycin and cefotaxim. V závažných případech souvisejících s chřipkou typu A nebo B lze podávat antivirové neuraminidázové inhibitory.\n\nKrup virového původu je obvykle krátkodobým onemocněním; jen zřídka dochází k úmrtí z důvodu respiračního selhání a/nebo zástavy srdce. Symptomy se obvykle zlepší do dvou dnů, mohou ale trvat až sedm dnů. Další neobvyklé komplikace zahrnují bakteriální tracheitidu, zápal plic a plicní edém.\n\nKrupem onemocní přibližně 15 % dětí, obvykle ve věku mezi 6 měsíci a 5-6 lety. Krup je příčinou přibližně 5 % hospitalizací u této věkové skupiny. Ve vzácných případech krupem onemocní i děti ve věku 3 měsíců nebo 15 let. U mužů se krup vyskytuje o 50 % častěji než u žen. Nejběžnějším obdobím výskytu choroby je podzim.\n\nSlovo \"krup\" je odvozeno od slovesa \"croup\" , pocházejícího z rané moderní angličtiny a znamenajícího „chraptivě křičet“; poprvé bylo použito pro pojmenování nemoci, jež se vyskytla ve Skotsku, a v 18. století se stalo všeobecně používaným. Difterický krup je znám již z časů Homérova antického Řecka. V roce 1826 odlišil Bretonneau krup virového původu od krupu způsobeného záškrtem. Francouzi nazývali krup virového původu „faux-croup“ - výrazem „croup“ pojmenovávali nemoc způsobenou bakteriemi diftérie. Od nástupu účinné imunizace se krup způsobený záškrtem v podstatě nevyskytuje.\n"}
{"id": "842027", "url": "https://cs.wikipedia.org/wiki?curid=842027", "title": "Spojené arabské emiráty na Letních olympijských hrách 2004", "text": "Spojené arabské emiráty na Letních olympijských hrách 2004\n\nSpojené arabské emiráty na Letních olympijských hrách 2004 reprezentovali 4 muži.\n\n"}
{"id": "842031", "url": "https://cs.wikipedia.org/wiki?curid=842031", "title": "Kateřina Volná", "text": "Kateřina Volná\n\nKateřina Volná (* 1976, Liberec) je česká badatelka, scenáristka a publicistka. Soustředí se na soudobé dějiny, zejména na akademický život za komunistického režimu v Československu.\n\nPochází z Liberce. Vystudovala žurnalistiku a rusistiku na Karlově univerzitě.\n\nOd roku 2006 vede výzkum období tzv. normalizace na Filozofické fakultě Univerzity Karlovy. Ve spolupráci s historiky nejmladší generace připravila k vydání dvě komentované edice dokumentů \"Prověřená fakulta. KSČ na FF UK v letech 1969–1989\" a \"S minulostí zúčtujeme. Sebereflexe Filozofické fakulty UK v sedmdesátých a devadesátých letech dvacátého století\" a monografii \"Náměstí Krasnoarmějců 2. Učitelé a studenti Filozofické fakulty UK v období normalizace\", která v listopadu 2012 vyvolala mediální skandál kvůli zveřejnění spolupráce populárního moderátora TV NOVA Karla Voříška s StB.\n\nJe spoluautorkou scénáře filmových dokumentů \"První mezi rovnými\" o výhodách politiků a \"Vládneme, nerušit\", který zpracovává knihu novináře Erika Taberyho o opoziční smlouvě a byl v roce 2008 oceněn cenou Trilobit, udělovanou Českým filmovým a televizním svazem FITES. Publikovala texty v časopisech Babylon, Host, A2 a Literární noviny.\n\nByla laureátkou Ceny Jana Opletala za roky 2009–2011, udělované Studentskou komorou Rady vysokých škol, která je národní studentskou reprezentací.\n\nRada Studentské unie UK nominovala v roce 2012 Volnou na členku rady Ústavu pro studium totalitních režimů, další nominaci dostala od sdružení Antikomplex. Senát ji ale do rady nezvolil.\n\n\n"}
{"id": "842034", "url": "https://cs.wikipedia.org/wiki?curid=842034", "title": "Haggen Food &amp; Pharmacy", "text": "Haggen Food &amp; Pharmacy\n\nHaggen Food & Pharmacy je největší nezávislá síť maloobchodů s potravinami na severozápadě Spojených států amerických. Pod názvy Haggen a Top Food & Drug provozuje více než třicet poboček především v koridoru tvořeném mezistátní dálnicí Interstate 5 mezi kanadsko-americkou hranicí v Blaine a metropolitní oblastí Portland. Své sídlo má ve městě Bellingham, kde ji v roce 1933 založili manželé Bennett a Dorothy Haggenovi a Doug Clark otevřením prvního obchodu na ulici Bay Street.\n\nSpolečnost byla založena uprostřed Velké hospodářské krize v roce 1933 Bennettem a Dorothy Haggenovými a Dougem Clarkem, který byl bratrem Dorothy Haggenové. V centru města Bellingham svůj obchod nejprve nazvali \"Economy Food Store\"', tedy ekonomickým obchodem s potravinami. Dařilo se jim dost dobře na to, aby si mohli brzy dovolit přemístit podnik do většího objektu na křižovatce ulic Railroad Street a Magnolia Street, kde získal nové jméno, \"The White House Grocery\". Roku 1941 získal obchod svou vlastní pekárnu, která se potkala s pozitivním ohlasem a velkou oblibou. V roce 1947 se mohl podnik dále rozrůstat, a tak byl obchod přemístěn do obchodního centra Town and Country Shopping Center na ulici Meridian Street, kde sloužil jako hlavní nájemce a získal nové jméno, Haggen's Thriftway. Tamní pobočka je stále v provozu.\n\nO pár let později se společnost nadobro přejmenovala na Haggen, Inc. a pokračovala v růstu. V 60. letech minulého století už byl podnik připraven rozrůst se za hranice města Bellingham. Roku 1962 byla tak otevřena pobočka v Everettu a v roce 1968 další v Lynnwoodu. Roku 1971 společnost zakoupila řetězec Grocery Boy, čímž získala další dvě pobočky v Lynnwoodu. Další rozvoj firmy byl pomalý, jelikož na rozdíl od ostatních společností v oboru se Haggen spoléhal na výstavbu nových obchodů místo skupování slabších řetězců. V roce 1979 byla rozloha vlajkové pobočky v Bellinghamu zvýšena na 3 700 m² a celá pobočka byla přeměněna na první supermarket Haggen v historii firmy.\n\nV roce 1982 byla vytvořena divize zvaná \"TOP Foods\", která vznikla transformací poboček ve městech Snohomish a Wenatchee na supermarkety. Tento tah byl úspěšný a brzy zajistil růst dosahu společnosti po celém regionu Pugetova zálivu. Dveře do metropolitní oblasti Seattle byly ale dále zavřené, jelikož ta byla zaplněna obchody společností QFC, Albertsons a Safeway. V roce 1995 společnost otevřela pod názvem Haggen své první pobočky v Portlandu, poté ale přerušila otevírání nových poboček, aby se mohla soustředit spíše na renovaci těch stávajících.\n\nRoku 1989 se Haggen stal prvním americkým potravinovým obchodním řetězcem, který provozoval na svých pobočkách kavárny Starbucks. Spolupráce nakonec vyústila ve jmenování bývalého CEO Starbucks Jima Donalda CEO Haggenu, kterým se stal v září 2009.\n\nV lednu 2010 bylo oznámeno, že bellinghamské obchody s výjimkou pobočky v Barkley Village již nebudou v provozu non stop. Podle vyjádření společnosti za to mohl nízký počet zákazníků. Tah se setkal se smíšenou odezvou, přesto stejný osud potkal všechny pobočky TOP Foods kromě těch ve městech Olympia, Snohomish a Woodinville.\n\nV únoru 2011 bylo oznámeno, že bratři a prezidenti firmy Don a Rick Haggenovi prodali majoritní podíl skupině Convest Group, ale že rodina Haggenových bude nadále držitelem menšinového podílu akcií. Částí této dohody bylo odvolání Jima Donalda s pozice CEO, kde ho nahradil C. J. Gabriel z Convest Group, který se stal i prezidentem firmy.\n"}
{"id": "842035", "url": "https://cs.wikipedia.org/wiki?curid=842035", "title": "Srbsko na Letních olympijských hrách 2008", "text": "Srbsko na Letních olympijských hrách 2008\n\nSrbsko se účastnilo Letní olympiády 2008. Zastupovalo ho 87 sportovců (63 mužů a 24 žen) v 11 sportech.\n\n"}
{"id": "842081", "url": "https://cs.wikipedia.org/wiki?curid=842081", "title": "Heptan-1-ol", "text": "Heptan-1-ol\n\n\"Heptan-1-ol\" (též 1-heptanol, heptyl-1-alkohol, 1-heptylalkohol, \"n\"-heptylalkohol nebo enant(h)ylalkohol), funkční vzorec CHOH, je izomer alkoholu heptanolu, ve kterém je hydroxylová skupina připojena na koncový atom uhlíku. Jeho oxidací vzniká kyselina enanthová (systematicky kyselina heptanová), a proto patří mezi mastné alkoholy a je označován mimo jiné jako enanthylalkohol.\n\nKromě 1-heptanolu existují také další 3 izomery heptanolu s nerozvětveným řetězcem; heptan-2-ol, heptan-3-ol a heptan-4-ol, které mají různě umístěnou hydroxylovou skupinu. Existuje také několik rozvětvených izomerů.\n\nHeptanol má příjemnou vůni a používá se tak ve výrobě kosmetiky.\n\n"}
{"id": "842082", "url": "https://cs.wikipedia.org/wiki?curid=842082", "title": "Heptanol", "text": "Heptanol\n\nHeptanol je souhrnné označení pro jednotlivé izomery stejnojmenného alkoholu:\n\n"}
{"id": "842097", "url": "https://cs.wikipedia.org/wiki?curid=842097", "title": "Niederegger", "text": "Niederegger\n\nJ. G. Niederegger GmbH & Co. KG je německá potravinářská společnost se sídlem v Lübecku. Zabývá se výrobou marcipánu a nugátu, v současnosti nabízí přes 300 různých produktů.\n\nSpolečnost byla založena Johannem Georgem Niedereggerem 1. března 1806 v Lübecku a už po sedm generací je majetkem rodiny Niedereggerů. Ve středu Lübecku je nyní Kavárna Niederegger, která kromě podnikové prodejny nabízí i muzeum marcipánu.\n\n"}
{"id": "842098", "url": "https://cs.wikipedia.org/wiki?curid=842098", "title": "Grenier de réserve", "text": "Grenier de réserve\n\nGrenier de réserve (česky \"Rezervní sýpka\") byl centrální sklad obilovin v Paříži vystavěný a posléze zbořený v 19. století jako ústřední zásobárna obilí pro hlavní město. Nacházel se na \"Boulevardu Bourdon\" ve 4. obvodu.\n\nStavba vznikla v roce 1807 na příkaz Napoleona. Jednalo se o kamennou budovu 350 m dlouhou, 25 m širokou a 23 m vysokou. Původní plán předpokládal šest pater, ale byly postaveny jen tři úrovně: suterén, přízemí a podkroví.\n\nObilí přivážely lodě po vodním kanálu Bassin de l'Arsenal. Přístaviště se nacházelo pod úrovní bulváru Bourdon, zboží procházelo tunelem pod bulvárem a poté bylo vyzdviženo do přízemí budovy.\n\nBěhem epidemie cholery v roce 1832 sklad sloužil dočasně jako nemocnice.\n\nUmístění a tvar budovy se ukázal jako nevhodný. Navíc byl v roce 1836 vybudován rozsáhlý sklad u kanálu Bassin de la Villette. Město Paříž koupilo sýpku od státu v roce 1842 jako veřejné úložiště potravin. Pekaři byli požádáni, aby zde byla uložena rezerva pšeničné mouky a obilí pro zákazníky na tři měsíce. V suterénu byl uložen olej a víno. Pro usnadnění přístupu do sýpky ze strany ulice byl v roce 1843 proražen vstup z ulice \"Rue de Brissac\".\n\nV roce 1871 byla během bojů za Pařížské komuny sýpka podpálena. Po jejím zboření byla prodloužena ulice \"Rue Mornay\". Prostor bývalé sýpky dnes využívá dopravní společnost RATP.\n"}
{"id": "842117", "url": "https://cs.wikipedia.org/wiki?curid=842117", "title": "Nižné Jamnícke pleso", "text": "Nižné Jamnícke pleso\n\nNižné Jamnícke pleso je největší jezero v Jamnícke dolině v Západních Tatrách na Slovensku. Je známé také pod názvy Dolné Jamnícke pleso případně s přehozenýma délkama Nižné Jamnické pleso nebo Dolné Jamnické pleso. Má rozlohu 1,1315 ha a je 178 m dlouhé a 95 m široké. Dosahuje maximální hloubky 8,2 m. Jeho objem činí 25 180 m³. Leží v nadmořské výšce 1732 m.\n\nNachází se v horní části Jamnícke doliny jižně od sedla Pod Deravou a severně od hřebene Jazerného vrchu. Západně od něj se nachází Vyšné Jamnícke pleso.\n\nPlesem protéká Jamnícky potok, přítok Račkovej, která náleží k povodí Váhu. Rozměry jezera v průběhu času zachycuje tabulka:\nPleso je veřejnosti přístupné\n\n\n"}
{"id": "842122", "url": "https://cs.wikipedia.org/wiki?curid=842122", "title": "Seznam členů Slovenské národní rady po volbách v roce 1948", "text": "Seznam členů Slovenské národní rady po volbách v roce 1948\n\nToto je seznam členů Slovenské národní rady po volbách v roce 1948, kteří zasedali v tomto nejvyšším zákonodárném sboru Slovenska. \n\nŠlo o druhou Slovenskou národní radu zvolenou v řádných volbách a zároveň první, která již byla volena na základě nově přijaté Ústavy Československé republiky. Volby v roce 1948 se odehrávaly již po únorovém převratu v systému jednotné kandidátní listiny Národní fronty. Zvoleno bylo 100 poslanců SNR. Početně dominovala Komunistická strana Slovenska. Mandáty získala i Strana slovenské obrody (poúnorová nástupkyně Demokratické strany) a také Strana slobody.\n\nŘazeno abecedně, v závorce stranická příslušnost (pokud je známa).\n\n\n\n"}
{"id": "842136", "url": "https://cs.wikipedia.org/wiki?curid=842136", "title": "Srí Lanka na Letních olympijských hrách 2000", "text": "Srí Lanka na Letních olympijských hrách 2000\n\nSrí Lanka se účastnilo Letní olympiády 2000. Zastupovalo ho 18 sportovců (9 mužů a 9 žen) v 4 sportech.\n\n"}
{"id": "842137", "url": "https://cs.wikipedia.org/wiki?curid=842137", "title": "Srí Lanka na Letních olympijských hrách 1948", "text": "Srí Lanka na Letních olympijských hrách 1948\n\nSrí Lanka se účastnilo Letní olympiády 1948. Zastupovalo ho 7 mužů v 2 sportech.\n\n"}
{"id": "842138", "url": "https://cs.wikipedia.org/wiki?curid=842138", "title": "Surinam na Letních olympijských hrách 1988", "text": "Surinam na Letních olympijských hrách 1988\n\nSurinam se účastnil Letní olympiády 1988. Zastupovalo ho 6 sportovců (4 muži a 2 ženy) v 4 sportech.\n\n"}
{"id": "842139", "url": "https://cs.wikipedia.org/wiki?curid=842139", "title": "Surinam na Letních olympijských hrách 1992", "text": "Surinam na Letních olympijských hrách 1992\n\nSurinam se účastnil Letní olympiády 1992. Zastupovalo ho 6 sportovců (5 muži a 1 žena) v 3 sportech.\n\n"}
{"id": "842140", "url": "https://cs.wikipedia.org/wiki?curid=842140", "title": "Kalina Henryho", "text": "Kalina Henryho\n\nKalina Henryho (\"Viburnum henryi\") je stálezelený keř pocházející z Číny. Má tužší, poměrně úzké listy a bílé vonné květy. V Česku je v teplých oblastech vzácně pěstována jako okrasný keř.\n\nKalina Henryho je stálezelený nebo poloopadavý keř až malý strom dorůstající výšky až 7 metrů. Borka je světle hnědá. Mladé letorosty jsou zelené nebo purpurově hnědé a lysé, větévky z předchozího roku jsou šedohnědé, s drobnými roztroušenými kulatými lenticelami. Zimní pupeny jsou podlouhlé, kryté 2 páry oddělených šupin, žlutě hvězdovitě chlupaté. Listy jsou vstřícné, bez palistů, obvejčitě podlouhlé až podlouhlé nebo úzce podlouhlé, tužší, s 5 až 10 cm dlouhou a 2 až 4 cm širokou čepelí. Na líci jsou listy lysé a lesklé, na rubu v paždí žilek hvězdovitě chlupaté. Žilnatina je tvořena 5 až 7 páry postranních žilek. Žilky jsou povětšině nevětvené, odbočují v poměrně ostrém úhlu a lehce se stáčejí směrem k vrcholu listu. Rašící listy jsou načervenalé. Řapíky bývají lysé, tlusté, zelené nebo červenavé.\nKvěty jsou bílé, přisedlé, vonné, ve vrcholových latách. Kalich je načervenalý, lysý. Koruna je kolovitá, asi 6 mm v průměru, téměř nebo zcela lysá, s asi 1 mm dlouhou korunní trubkou a 2 mm dlouhými vejčitě okrouhlými cípy. Tyčinky jsou přirostlé v horní části korunní trubky a jsou asi stejně dlouhé nebo o málo delší než korunní cípy. Kvete v květnu a červnu. Plody jsou oválné, 8 až 9 mm dlouhé, zpočátku červené, později purpurově černé.\n\nKalina Henryho se vyskytuje ve střední, jižní a jihovýchodní Číně. Roste v hustých lesích a na vlhkých travnatých svazích v nadmořských výškách 900 až 2600 metrů.\n\nKalina Henryho je v Česku vhodná pouze pro nejteplejší oblasti. Vyžaduje výslunné až polostinné stanoviště a vlhkou, dobře odvodněnou, mírně kyselou zem. Na sklonku zimy a po odkvětu je vhodné hnojení. Množí se především polodřevnatými řízky, sbíranými od konce května do konce června. Množení je možné i semeny, ta je však nutno stratifikace|stratifikovat a mohou klíčit i několik let.\n\nKalina Henryho je v Česku poměrně vzácně pěstována v teplých oblastech jako okrasný keř. Je uváděna z Pražské botanické zahrady v Tróji, vysazena je i v Arboretu MU v Brně. Popsána byla v roce 1888, v kultuře je od roku 1901. Pěstován je také její kříženec s kalinou narůžovělou (\"Viburnum erubescens\"), kalina Hillierova (\"Viburnum x hillieri\").\n\n"}
{"id": "842142", "url": "https://cs.wikipedia.org/wiki?curid=842142", "title": "Surinam na Letních olympijských hrách 1984", "text": "Surinam na Letních olympijských hrách 1984\n\nSurinam se účastnil Letní olympiády 1984. Zastupovalo ho 5 sportovců (5 mužů) ve 3 sportech.\n"}
{"id": "842143", "url": "https://cs.wikipedia.org/wiki?curid=842143", "title": "Súdán na Letních olympijských hrách 2008", "text": "Súdán na Letních olympijských hrách 2008\n\nSúdán se účastnil Letní olympiády 2008. Zastupovalo ho 9 sportovců (5 mužů a 4 ženy) v 2 sportech.\n\n"}
{"id": "842145", "url": "https://cs.wikipedia.org/wiki?curid=842145", "title": "Surinam na Letních olympijských hrách 1976", "text": "Surinam na Letních olympijských hrách 1976\n\nSurinam se účastnil Letní olympiády 1976. Zastupovali ho 3 sportovci (3 muži) ve 2 sportech.\n"}
{"id": "842146", "url": "https://cs.wikipedia.org/wiki?curid=842146", "title": "Surinam na Letních olympijských hrách 1972", "text": "Surinam na Letních olympijských hrách 1972\n\nSurinam se účastnil Letní olympiády 1972. Zastupovali ho 2 sportovci (2 muži) ve 2 sportech.\n"}
{"id": "842149", "url": "https://cs.wikipedia.org/wiki?curid=842149", "title": "Surinam na Letních olympijských hrách 1968", "text": "Surinam na Letních olympijských hrách 1968\n\nSurinam se účastnil Letní olympiády 1968. Byla to první účast Surinamu na Olympijských hrách. Surinam zastupoval pouze jeden sportovec (muž).\n\n"}
{"id": "842150", "url": "https://cs.wikipedia.org/wiki?curid=842150", "title": "Penny stock", "text": "Penny stock\n\nPenny stock (též cent stock) je označení pro akcie veřejně obchodovaných společností, jejichž cena je nižší než 1 USD. Obecně se však za penny stock považují akcie s nízkou cenou, která nemusí nutně být pod 1 USD, můžou to být akcie do 5 nebo i 10 dolarů. Společnosti, které mají takto nízké ceny akcií, většinou mají zároveň i nízkou tržní kapitalizaci a jedná se tedy o malé společnosti. Takovéto společnosti jsou často obchodovány mimo hlavní burzy na tzv. OTC trzích (over-the-counter markets), kde ke komunikaci s makléřem (zprostředkovatelem akcií) dochází pouze telefonicky nebo prostřednictvím počítačových sítí. Tyto akcie většinou bývají velice volatilní, pojí se s nimi zvýšené investiční riziko a bývají předmětem manipulace skrze tzn. \"pump and dump\" manipulaci (viz níže). Potenciál, které však nabízejí, je na rozdíl od blue chips, obrovský a zhodnocení 100 %, 200 % nebo i 1000 % během jednoho roku a někdy pouze během pár měsíců či dokonce i dnů, zde není neobvyklým jevem, s čímž se u blue chips nesetkáváme. Známý a velice úspěšný americký trader, jménem Timothy Sykes, obchodováním penny stock, během let 1999-2002, přeměnil částku $12 415 na $1,65 milionu \"(což je zhodnocení více jak 13 000 %)\".\n\nTyto dvě skupiny akcií jsou velice rozdílné. Penny stocks jsou akcie těch nejmenších společností, širokou veřejností většinou neznámé. Jsou vysoce volatilní, s vyšším rizikem ztráty, mnohdy se denně zobchoduje pouze několik tisíc jejich akcií, často jsou nováčky na trhu a většinou nevyplácí dividendy. \"Entrée Gold, Lake Shore Gold, Lone Pine Resources\" - názvy uvedených společností (penny stocks) jste zřejmě v životě neslyšeli. Oproti tomu jsou Blue chips akcie obrovských světově známých společností, které jsou stabilní, s nižším rizikem ztráty, denně se zobchoduje mnoho milionů akcií, na trhu jsou již řadu let a většinou pravidelně vyplácí dividendy. Jedná se o společnosti jako je \"Apple, Microsoft, Goldman Sachs, Dell\" atd. Důležitý rozdíl, který však je pro investory rozhodující, je potenciální výnos. Jak již bylo řečeno, ten se u penny stocks mnohdy pohybuje i ve stovkách procent během několika dnů, což je pro společnost jakou je například Apple naprosto nemožné. Mnoho investorů a traderů po celém světě si vybudovalo menší jmění investováním do penny stocks. Ve Spojených státech amerických je obchodování penny stocks, mezi drobnými investory, velice oblíbené a rozšířené. Existuje řada internetových diskuzí a internetových stránek, které se zabývají touto problematikou, avšak naprostá většina z nich je v anglickém jazyce.\n\nPump and Dump je jedna z nejrozšířenějších manipulačních technik, která se používá u penny stocks. Jedná se o poměrně jednoduchou techniku, která spočívá v nalákání investorů na \"zaručený\" zisk investicí do určené akcie. Propagátor této akcie, již předem sám investoval a nyní se snaží nalákat další investory, kteří by vytlačili cenu jeho akcií vzhůru. Jakmile cena akcie vzroste, propagátor své akcie prodá mnohdy s několikanásobným zhodnocením. Nejčastější způsob jak nalákat další investory, je skrze tzv. newsletter - hromadné rozesílání mailů, každému kdo má zájem, další možnost je publikovaní článků na různých internetových stránkách, diskuzích a v konečné řadě telefonování potenciálním investorům. Tato manipulační technika však funguje většinou pouze u akcií, které mají velmi nízké objemy obchodů. Jedná se o nelegální techniku.\n\n\n"}
{"id": "842154", "url": "https://cs.wikipedia.org/wiki?curid=842154", "title": "Surinam na Letních olympijských hrách 2012", "text": "Surinam na Letních olympijských hrách 2012\n\nSurinam se účastnil Letní olympiády 2012. Zastupovalo ho 5 sportovců (3 muži a 2 ženy) ve 3 sportech.\n"}
{"id": "842156", "url": "https://cs.wikipedia.org/wiki?curid=842156", "title": "Surinam na Letních olympijských hrách 2008", "text": "Surinam na Letních olympijských hrách 2008\n\nSurinam se účastnil Letní olympiády 2008. Zastupovali ho 4 sportovci (2 muži a 2 ženy) ve 2 sportech.\n"}
{"id": "842157", "url": "https://cs.wikipedia.org/wiki?curid=842157", "title": "Surinam na Letních olympijských hrách 2004", "text": "Surinam na Letních olympijských hrách 2004\n\nSurinam se účastnil Letní olympiády 2004. Zastupovali ho 4 sportovci (2 muži a 2 ženy) ve 2 sportech.\n"}
{"id": "842158", "url": "https://cs.wikipedia.org/wiki?curid=842158", "title": "MakSim", "text": "MakSim\n\nMarina Sergejevna Abrosimovová ( , * 10. června 1983 v Kazani, Sovětský svaz, dnes Ruská federace), známá pod uměleckým pseudonymem MakSim (rusky \"МакSим\"), je ruská populární zpěvačka a hudební producentka.\n\nSvé debutové studiové album \"Obtížný věk\" vydala oficiálně 28. dubna 2006. V říjnu 2007 vydala druhé studiové album s názvem \"Můj ráj\". V prosinci 2009 vyšlo třetí album \"Samotář\". Během své kariéry získala řadu hudebních ocenění. V Rusku patří mezi jednu z nejpopulárnějších zpěvaček současnosti.\n\nV říjnu 2008 se na Bali provdala za ruského hudebního producenta Alexeje Lugovtsova, v dubnu 2009 se jim narodila dcera Aleksandra.\n\n\n"}
{"id": "842163", "url": "https://cs.wikipedia.org/wiki?curid=842163", "title": "Surinam na Letních olympijských hrách 2000", "text": "Surinam na Letních olympijských hrách 2000\n\nSurinam se účastnil Letní olympiády 2000. Zastupovali ho 4 sportovci (2 muži a 2 ženy) ve 2 sportech.\n"}
{"id": "842164", "url": "https://cs.wikipedia.org/wiki?curid=842164", "title": "Surinam na Letních olympijských hrách 1996", "text": "Surinam na Letních olympijských hrách 1996\n\nSurinam se účastnil Letní olympiády 1996. Zastupovalo ho 7 sportovců (4 muži a 3 ženy) ve 3 sportech.\n"}
{"id": "842167", "url": "https://cs.wikipedia.org/wiki?curid=842167", "title": "Ladislav Hudec (architekt)", "text": "Ladislav Hudec (architekt)\n\nLadislav Hudec (známý též jako László Hugyecz) (8. ledna 1893, Banská Bystrica – 26. října 1958, Berkeley) byl slovenský architekt, který se proslavil zejména svými stavbami v Šanghaji, kde působil v letech 1918-1945. V Šanghaji postavil na 65 staveb, jež ve své době výrazně poznamenaly toto město. Jeho nejslavnější tamní budovou je 22patrový Park Hotel. V roce 1947 uprchl z Číny do Švýcarska, v roce 1950 pak přesídlil do USA, kde v Berkeley vyučoval na University of California.\n\nJe pohřben na evangelickém hřbitově v Banské Bystrici, kam byly jeho ostatky převezeny v r. 1970 v souladu s jeho přáním.\n\nV roce 2010 o něm režisér Ladislav Kaboš natočil dokumentární film \"Změnil tvář Šanghaje\" (\"The man who changed Shanghai\").\n\n\n"}
{"id": "842168", "url": "https://cs.wikipedia.org/wiki?curid=842168", "title": "Ladislav Hudec", "text": "Ladislav Hudec\n\nLadislav Hudec může být:\n\n"}
{"id": "842169", "url": "https://cs.wikipedia.org/wiki?curid=842169", "title": "Maussane-les-Alpilles", "text": "Maussane-les-Alpilles\n\nMaussane-les-Alpilles je francouzská obec v departementu Bouches-du-Rhône, v regionu Provence-Alpes-Côte d'Azur. Žije zde asi 2 000 obyvatel.\n\nMaussane-les-Alpilles je položeno mezi pohořím Alpilles a rovinami Crau a Camargue. Je osídleno nepřetržitě od antiky. Je vyhlášené pěstováním oliv a výrobou olivového oleje, který má vlastní apelaci: AOC Vallée des Baux. V okolí se pěstuje vinná réva. V osadě Les Calans, která k Maussane administrativně patří, je velký ovčín. Obec má rozvinutou infrastrukturu: 2 obchody s potravinami, obchod specializovaný na ovoce a víno, 3 pekařství, 3 kavárny, početné restaurace a hotely, na okraji města je kemp, dále je zde škola, banka, pošta a galerie. Pravidelný provensálský trh se zde koná ve čtvrtek dopoledne. Přibližně 100 dní v roce zde vane mistrál. Vzhledem ke své atraktivní poloze je obec v sezóně hojně navštěvována turisty.\n\n\n"}
{"id": "842173", "url": "https://cs.wikipedia.org/wiki?curid=842173", "title": "Národní park Taman Negara", "text": "Národní park Taman Negara\n\nTaman Negara (což v malajštině značí \"národní park\") je území o rozloze 4343 km² rozkládající se na teritoriu tři sultanátů ve federaci Malajsie. Je to největší a nejstarší malajský národní park. Zdejší tropický deštný prales je považovaný za nejstarší na světě.\n\nPark vznikl jako společný projekt v létech 1938/1939 a byl pojmenován po britském králi Jiřím V. (King George V. National Park). Po vyhlášení nezávislosti Malajsie v roce 1957 získal současný název. Předpokládá se, že na tomto místě roste tropický prales nepřerušované po dobu 130 miliónu let, žádná doba ledová ani sopečná činnost tuto oblast nezasáhla.\n\nRozkládá se v centru malajského poloostrova na styku tří sultanátů, rozlohou největší část (2447 km² – 57 %) je v Pahangu, pak následuje část (1043 km² – 24 %) v Kelantanu a nejmenší (853 km² – 19 %) je v Terengganu. Jeho pomyslný střed je pouhé 4° nad rovníkem, panuje tam vlhké tropické klima s průměrnou teplotou okolo +30 °C.\n\nNachází se ve vnitrozemí, jeho nadmořská výška se pohybuje od 60 m až po vrchol Mount Tahan vysoký 2187 m, nejvyšší horu malajského poloostrova. Existuje ještě několik dalších vrcholků přes 1000 m, jsou to však pozvolné formace bez ostrých skalisek. Většina oblasti je nížinatá, asi 5  % leží pod 300 m n. m. Správní sídlo parku Gunung Tahan se dokonce nachází v nadmořské výšce pouhých 120 m.\n\nV parku žije zhruba 200 druhů savců. Největším zvířetem parku je slon indický (\"Elephas maximus\"). Žije zde kriticky ohrožený nosorožec sumaterský (\"Dicerorhinus sumatrensis\"). Z velkých šelem zde loví tygr malajský (\"Panthera tigris ssp. jacksoni\"), levhart indočínský (\"Panthera pardus ssp. delacouri\") či medvěd malajský (\"Helarctos malayanus\"). Dalšími významnými druhy jsou gaur malajský (seladang, \"Bos gaurus hubbacki\"), makak jávský (\"Macaca fasciculata\"), sambar (\"Rusa unicolor\"), muntžak (\"Muntiacus sp.\") či tapír čabrakový (\"Tapirus indicus\").\n\nZ více než 250 druhů ptáků jsou nejnápadnější zoborožci a bažanti. Z exotičtejších druhů se zde vyskytuje například vlha malajská (\"Merops viridis\"), chřástalec maskový (\"Heliopais personata\") či drongo (\"Dicrurus sp.\").\n\nNajdeme zde desítky druhů plazů, obojživelníků i ryb. Rovněž se zde vyskytuje mnoho druhů hmyzu, jen motýlů zde bylo identifikováno přes 1000 druhů.\n\nTaman Negara nabízí návštěvníkům mnoho rozličných akcí pro zpestření jejich pobytu. Jsou to poznávací vycházky (jako např. po visutém mostě 500 m dlouhém) vždy s průvodci, od jednoduchých jednodenních až po mnohadenní různě fyzicky náročné s přespáváním v připravených chatkách, případně i výstup na horu Mount Tahan, plavba po řece, lovení ryb na vyhrazených místech, noční vycházky spojení s pozorováním zvířat, návštěva jeskyní s netopýry a pod. Mnohdy lze navštívit i vesnice kočovných etnik Orang Asli, původních domorodých obyvatel žijících jednoduchým životem (lovci a sběrači) a majících právo lovu i v národním parku.\n\nV národním parku žijí i vzácná zvířata jako sloni, tygři, levharti či nosorožci. Jejich počty jsou ale malé a zvířata jsou plachá, takže je jen nepatrná naděje styků turistů s nimi. Mimo majestátných lesních velikánů a dalšího tropického rostlinstva lze při návštěvě ve volné přírodě spatřit hady, ještěry, opice a mnoho motýlů, velký počet tropického hmyzu a zaslechnout zpěv mnoha ptáků.\n\nNěkteří návštěvníci se z návštěvy národního parku Taman Negara vracejí zklamáni, neboť jim vadí organizovanost a dohled průvodců. Ale jen takto lze zaručit jejich bezpečnost a tuto starobylou krajinu udržet nenarušenou i pro budoucnost.\n"}
{"id": "842177", "url": "https://cs.wikipedia.org/wiki?curid=842177", "title": "Seán Brady", "text": "Seán Brady\n\nSeán Baptist kardinál Brady (* 16. srpna 1939 Drumcalpin) je irský římskokatolický kněz, bývalý primas Irska, kardinál. Od roku 2010 čelil mnoha výzvám k rezignaci v souvislosti se svou rolí při vyšetřování případů sexuálního obtěžování dětí ze strany kněze v polovině 70. let.\n\nKněžské svěcení přijal 22. února 1964, doktorát z kanonického práva získal na Papežské lateránské univerzitě v roce 1967. Poté působil jako na vysoké škole v Irsku a v Římě - zde byl nejdříve vicerektorem (od roku 1980) a později rektorem (v letech 1987 až 1993) Irské papežské koleje.\n\nDne 13. prosince 1994 ho papež Jan Pavel II. jmenoval arcibiskupem-koadjutorem arcidiecéze Armagh, biskupské svěcení přijal 14. února 1995. Následující rok, 1. října 1996, se stal arcibiskupem Armaghu a primasem Irska. V této funkci zavedl třídenní setkání diecézních kněží a ve farnostech tříletý program diskuse a modlitby \"Renew\", který navazoval na obdobné akce v diecézích v USA. Po podpisu Belfastské dohody v roce 1998 vedl delegaci Katolické církve během jednání se všemi politickými stranami Severního Irska.\n\nKardinálem ho jmenoval papež Benedikt XVI. při konzistoři 24. listopadu 2007.\n\nOd března 2010 je známo, že kardinál Brady se v roce 1975 účastnil vnitřního církevního procesu, který se týkal skutků otce Brendana Smytha, jenž sexuálně zneužíval děti. Ačkoli měl Brady k dispozici seznam jmen a adres dětí, které Smyth zneužíval, neinformoval o tom ani jejich rodiče ani policii. Po účastnících procesu bylo naopak vyžadováno mlčení. Smyth tak mohl ve svých zločinech pokračovat a než se dostal v roce 1994 k soudu, zneužil další desítky dětí.\n\nBrady proto čelil řadě výzev k rezignaci, které nejdříve odmítl vyslyšet., dne 8. září 2014 pak rezignoval na post arcibiskupa Armaghu. Jeho nástupcem se stal arcibiskup Eamon Martin.\n\n\"a rovněž informace z článku na anglické Wikipedii\".\n\n"}
{"id": "842183", "url": "https://cs.wikipedia.org/wiki?curid=842183", "title": "Clarity", "text": "Clarity\n\nClarity je debutové studiové album rusko-německého producenta elektronické hudby Antona Zaslavskiho (Zedd), vydané 5. října 2012 vydavatelstvím Interscope Records. Takzvaná \"Deluxe Edition\" tohoto alba byla vydána 24. září 2013, předcházelo jí vydání singlu \"Stay the Night\", na kterém Zedd spolupracoval se zpěvačkou Hayley Williams ze skupiny Paramore, 10. září 2013. Po vydání sklízelo album od kritiků smíšené ohlasy.\n\nS \"Clarity\" bylo oficiálně vydáno pět singlů (s oficiálním vydáním: \"Shave It\", \"Spectrum\"\", Clarity\"; a s \"Deluxe Edition\": \"Stay the Night\", \"Push Play\") a dva propagační singly: \"Stache\" a \"Fall Into the Sky\". \"Shave It\" (\"Lead Single\" tohoto alba) se umístilo na čtvrtém místě hitparády US Hot Dance Club Songs. Po tom následovalo \"Spectrum\", které trumflo hitparádu Hot Dance Club Songs. \"Clarity\", třetí singl na desce vydaný v roce 2013, se dostal na osmé místo hitparády Billboard Hot 100. \"Stay the Night\" byl \"Lead Single\" v \"Deluxe Edition\" tohoto alba a v Hot 100 se umístil na osmnáctém místě. \"Push Play\" byl druhý singl v \"Deluxe Edition\" a poslední singl z alba celkově.\n"}
{"id": "842185", "url": "https://cs.wikipedia.org/wiki?curid=842185", "title": "Neon TV", "text": "Neon TV\n\nNeon TV je univerzitní televizí na Univerzitě Tomáše Bati ve Zlíně. Je to projekt, který v rámci předmětu Televizní studio umožňuje studentům Fakulty multimediálních komunikací zapojit se do zpracování audiovizuálních děl, jako jsou reportáže, zpravodajství a streamované videopřenosy přes internetovou síť. Realizace veškerých činností je prováděna výhradně studentským týmem, pod dozorem pedagogů z ústavu audiovize a animace a ústavu marketingových komunikací.\n\nVe druhé polovině zimního semestru 2004/2005 vzniká na základě získaného grantu formování projektu televizního studia. Ten byl vytvořen za účelem zvyšování znalostí a dovedností studentů Fakulty multimediálních komunikací. \nV akademickém roce 2007/2008 byla poprvé použita technologie streamovaného videa v přímém přenosu. V této době vzniká subjekt univerzitní televize Neon TV, který je produktem vyučovaného předmětu Televizní studio. \n\n\nNa chodu univerzitní televize se podílejí garanti předmětu Mgr. Tomáš Šula a MgA. Pavel Hruda,cvičícím pedagogem je Mgr. Jan Čada.\nSamotnou činnost zajišťují zvolení studenti v čele s manažerem Neon TV , která je rozdělena do několika sekcí: videoreportáže, propagace, redakce. \n\nTvorba zpravodajského webu www.neontv.cz. Obsahem tohoto webu je audiovizuální i neaudiovizuální tvorba. Mezi audiovizuální výstupy patří reportáže, zpravodajství a živé přenosy (např. Miss Academia, Cena Salvátor, Percipio). Neaudiovizuální obsah webu tvoří články, tiskové zprávy, pozvánky a fotoreporty ze zlínského prostředí.\nOd podzimu 2012 přišla Neon TV s novým pořadem Host týdne a radiovým pořadem Opilcovo ráno. \n\n\n"}
{"id": "842186", "url": "https://cs.wikipedia.org/wiki?curid=842186", "title": "Ezeizský masakr", "text": "Ezeizský masakr\n\nEzeizský masakr proběhl v Argentině dne 20. června 1973. Jeho cílem byli levicoví perónisté vedení tehdejším prezidentem Héctorem Cámporem, kteří se shromáždili na letišti Ezeiza, aby přivítali Juana Peróna po návratu ze španělského exilu. Odstřelovači z řad pravicových perónistů skrytých v davu postříleli minimálně 13 osob a dalších nejméně 365 zranili, přesná čísla nejsou známa. Tento incident prohloubil dlouhodobé neshody mezi pravicovým a levicovým křídlem perónismu a stal se důvodem pro přerušení jejich spolupráce.\n"}
{"id": "842187", "url": "https://cs.wikipedia.org/wiki?curid=842187", "title": "Nejvyšší hory amerických zemí", "text": "Nejvyšší hory amerických zemí\n\nSeznam nejvyšších hor amerických zemí obsahuje seznam nejvyšších hor jednotlivých amerických (severních i jižních) zemí.\n\nNejvyšší hory teritorií a zámořských území (např. Bermudy, Francouzská Guyana, Grónsko nebo Portoriko) v seznamu nejsou.\n\n\n"}
{"id": "842190", "url": "https://cs.wikipedia.org/wiki?curid=842190", "title": "System Management Bus", "text": "System Management Bus\n\nSystem Management Bus (zkráceně SMBus nebo SMB) je jednoduchá dvouvodičová sběrnice vyvinutá za účelem snadné komunikace. Nejčastěji ji můžeme nalézt na základních deskách počítače pro komunikaci se zdrojem napájení instrukcí ON/OFF.\n\nJe odvozena ze sběrnice I²C pro komunikaci na základní desce se zařízením s malou šířkou pásma, a to zejména s čipy souvisejícími s napájením. V notebooku je to například subsystém dobíjení baterie (viz Smart Battery data). Jiná zařízení mohou zahrnovat teplotní, ventilátorová nebo napěťová čidla a čipy hodin. K SMBus segmentu se mohou připojit PCI karty.\n\nZařízení může poskytnout informace o výrobci, uvést typ modelu/číslo dílu, uložit svůj stav a pozastavit událost, hlásit různé typy chyb, přijímat regulační parametry a návratový stav. SMBus není obecně uživatelsky konfigurovatelné nebo přístupné. Ačkoli u SMBus zařízení obvykle nelze identifikovat jejich funkci, nová PMBus rozšířila SMBus o tuto možnost.\n\nSMBus byla definována společností Intel v roce 1995. Je založena na I²C protokolu sériové sběrnice firmy Philips a přinesla hodiny, data a instrukce. Její frekvenční rozsah je 10 kHz až 100 kHz (PMBus rozšiřuje až na 400 kHz). Její úrovně napětí a časování jsou přísněji definována než u I²C, ale zařízení, které patří do obou systémů jsou často přiřazována do jedné skupiny sběrnic.\n\nSMBus se používá jako propojení v několika normách platformového managementu včetně ASF, DASH a IPMI.\n\nI když je SMBus odvozen od I²C, je zde několik hlavních rozdílů mezi specifikací obou sběrnic v oblastech napájení, časování, protokolů a provozních režimů.\nPři spojování zařízení I²C nastavuje V na 5,0 V ±10% a stanoví tak vstupní úrovně na 1,5 a 3,0 V. Místo vstupních úrovní vztahujících se k V, SMBus musí být stanovena na 0,8 a 2,1 V. Tato specifikace SMBus umožňuje sběrnici implementace s V rozmezím 3 až 5 V.\n\nSMBus má „High Power“ verze 2.0, která obsahuje 4 mA „sink current“, který nemůže pohánět I²C čipy, ledaže je pull-up odpor dimenzován na I²C úrovně. NXP zařízení mají vyšší výkonnostní sadu elektrických charakteristik než SMBus 1.0. Hlavní rozdíl je proudová kapacita s V = 0,4 V.\n\n\nSMBus „high power“ přístroje a I²C zařízení budou pracovat společně, pokud pull-up odpor je navržena pro 3 mA.\n\nSMBus hodiny jsou definovány na 10–100 kHz, zatímco I²C může být 0–100 kHz, 0–400 kHz, 0–1 MHz a 0–3,4 MHz, v závislosti na režimu. To znamená, že když I²C sběrnice běží na méně než 10 kHz nebude SMBus kompatibilní, protože SMBus zařízením může vypršet časový limit. Mnohá SMBus zařízení však budou podporovat nižší frekvence.\n\n\nK dispozici jsou následující rozdíly v použití NACK sběrnicové signalizace: V I²C, slave přijímač nemá právo uznat slave adresy, pokud například adresu nelze přijmout z důvodů provádění nějakého dotazu v reálném čase. SMBus vyžaduje aby zařízení potvrdilo svou vlastní adresu vždy, jako mechanismus k odhalování přítomnosti přenosných zařízení na sběrnici (baterie, dokovací stanice, atd.). I²C určuje, že slave, i když uznává svou vlastní adresu, se může rozhodnout o nějaký čas později, že dál neobdrží žádné datové bajty. I²C určuje, že zařízení předchozí situaci indikuje tím, že generuje chybu na následujícím prvním bajtu. Kromě označení obsazených slave zařízení, SMBus také využívá NACK k označení příjmu neplatných příkazů nebo dat. Protože takový stav může nastat na posledním bajtu převodu, je nutné, aby SMBus zařízení měly schopnost generovat chyby po převodu každého bajtu a před dokončením transakce (to je důležité, protože SMBus neposkytuje žádnou jinou opětovnou signalizaci). Tento rozdíl v použití NACK signalizace má vliv na konkrétní implementaci SMBus portů, a to zejména v zařízeních, která zpracovávají kritické systémové údaje jako SMBus hosta a SBS součásti.\n\nKaždá zpráva transakce na SMBus má formát jednoho z definovaných SMBus protokolů. SMBus protokoly jsou podmnožinou formátů pro přenos dat definovaných v I²C specifikacích. I²C zařízení, ke kterým lze přistupovat prostřednictvím jednoho z SMBus protokolů, jsou kompatibilní s SMBus specifikací. K I²C zařízením, které se nedrží těchto protokolů nelze přistupovat standardními způsoby, jaké jsou definovány v SMBus a ACPI specifikacích.\n\nSMBus používá I²C hardware a hardwarové adresování I²C, ale přidává software druhé úrovně pro stavbu speciálních systémů. Z části specifikace zahrnují \"Address Resolution Protocol\", který umožňuje dynamickou alokaci adres. Dynamická přenastavení hardwaru a softwaru umožňuje zařízením na sběrnici „hot-plugged“ a použít ihned, bez restartování systému. Zařízení jsou rozpoznány automaticky a jsou jim přiřazeny unikátní adresy. To je výhodné zejména pří zapojení plug-and-play uživatelského rozhraní. V obou těchto protokolech je velmi výhodný, protože rozlišuje mezi host systémem a všemi ostatními zařízeními v systému, které mohou mít jména a funkce master nebo slave.\n\nSMBus má funkci time-out, která resetuje zařízení, pokud komunikace trvá příliš dlouho. To vysvětluje minimální taktovací frekvenci 10 kHz, aby se zabránilo zablokování sběrnice. I²C může být „DC“ sběrnice, což znamená, že při provádění rutinních operací slave nastavuje časovač master, zatímco masteru je dál přístupný. Master dostane oznámení že slave je příliš přehlcený, ale nechce ztratit komunikaci. Slave umožní pokračování komunikace po provedení tohoto operace. Proto není v I²C-bus protokolu určeno jak dlouhá musí být odezva, jako u SMBus systému, který je limitován 35 ms. SMBus protokol předpokládá, že pokud něco trvá příliš dlouho, pak je problém na sběrnici a že všechny zařízení je nutné resetovat, aby se vyčistil tento režim. Slave zařízení pak neumožňují držet hodiny LOW příliš dlouho.\n\nSMBus 2.0 a 1.1 vždy umožňují kontrolu chyby paketu (\"Packet Error Checking\", zkratka PEC). V tomto režimu je PEC byte (chybový kód paketu) připojen na konec každého přenosu. Byte se vypočítá pomocí kontrolního výpočtu CRC-8, počítaného z celé zprávy včetně adresy a read/write bitu. Využívá polynom x8+x2+x+1 (CRC-8-ATM HEC algoritmus, inicializovány na nulu).\n\nSMBus má navíc volitelně sdílené přerušení signálu s názvem SMBALERT#, které mohou být použity slavem k odpovědi hostu na dotaz o zajímavých událostech. SMBus také definuje méně častý „Host Notify Protocol“, poskytující obdobné oznámení, ale kolem více dat a vytváří na I²C multi-master mód.\n\nSMBus zařízení jsou podporována v operačních systémech FreeBSD, OpenBSD, NetBSD, DragonFly BSD, Linux, Windows 2000 a novějších.\n\n\n"}
{"id": "842191", "url": "https://cs.wikipedia.org/wiki?curid=842191", "title": "Peter Pavlovič", "text": "Peter Pavlovič\n\nPeter Pavlovič (* 11. července 1951) je bývalý slovenský fotbalista, obránce. Po skončení aktivní kariéry působí jako fotbalový funkcionář.\n\nV československé lize hrál za ZŤS Petržalka. V československé lize nastoupil v 51 utkáních a dal 2 góly.\n\n"}
{"id": "842192", "url": "https://cs.wikipedia.org/wiki?curid=842192", "title": "Jozef Kubica", "text": "Jozef Kubica\n\nJozef Kubica (* 10. ledna 1955) je bývalý slovenský fotbalista, záložník. Po skončení aktivní kariéry trénuje v nižších soutěžích.\n\nV československé lize hrál za Duklu Banská Bystrica a ZŤS Petržalka. Nastoupil v 88 utkáních, odehrál 6.266 minut a dal 7 gólů. S Duklou Banská Bystrica vyhrál v roce 1981 Slovenský pohár. V nižších soutěžích hrál i za BZVIL Ružomberok.\n\n\n"}
{"id": "842194", "url": "https://cs.wikipedia.org/wiki?curid=842194", "title": "Dračí hory", "text": "Dračí hory\n\nDračí hory (afrikánsky: \"Drakensberg\", zulu: \"uKhahlamba\") je název pohoří ve východní části Jihoafrické republiky. Toto pohoří, jež hraničí se státy Lesotho a Svazijsko, je nejvyšší v jižní Africe. Je dlouhé asi 1000 km. Vrcholky hor dosahují až do výše 3482 m nad mořem. Nachází se zde řada přírodních rezervací a mj. také druhý nejvyšší vodopád na světě Tugela Falls, vysoký 948 m. Název pohoří pochází od dánských osadníků, kteří se na území začali stěhovat v průběhu 17. a 18. století.\n\nDračí hory jsou zapsány na seznam světového dědictví.\n"}
{"id": "842195", "url": "https://cs.wikipedia.org/wiki?curid=842195", "title": "Ivan Vrabec", "text": "Ivan Vrabec\n\nIvan Vrabec (* 12. října 1962) je bývalý slovenský fotbalista, obránce a fotbalový trenér.\n\nV československé lize hrál za ZŤS Petržalka, Inter Bratislava a FC Nitra. V československé lize nastoupil ve 40 utkáních.\n\nVe slovenské nejvyšší soutěži trénoval FC Nitra.(01/2011 - 03/2011)\n\nTrenér OFK Dunajská Lužná.\n\nTrenér A-týmu AS Trenčín (od 09/2013).\n\n"}
{"id": "842196", "url": "https://cs.wikipedia.org/wiki?curid=842196", "title": "Björn-Uwe Abels", "text": "Björn-Uwe Abels\n\nBjörn-Uwe Abels (* 20. července 1941, Berlín) je prehistorický archeolog a hlavní konzervátor bavorské památkové péče v Memmelsdorfu. V letech 1978/79 a 2005/2006 přednášel na univerzitě Otty Friedricha o raně laténském osídlení Bavorska.\n\nJe členem Německého archeologického institutu a žije v Bambergu.\n\n\n"}
{"id": "842198", "url": "https://cs.wikipedia.org/wiki?curid=842198", "title": "San Giorgio del Sannio", "text": "San Giorgio del Sannio\n\nSan Giorgio del Sannio je italská obec v provincii Benevento v oblasti Kalábrie.\n\nK 31. prosinci 2011 zde žilo 9 947 obyvatel.\n\nApice, Calvi, Paduli, San Martino Sannita, San Nazzaro, San Nicola Manfredi\n"}
{"id": "842200", "url": "https://cs.wikipedia.org/wiki?curid=842200", "title": "Sýrie na Letních olympijských hrách 2004", "text": "Sýrie na Letních olympijských hrách 2004\n\nSýrie se účastnila Letní olympiády 2004. Zastupovalo jí 6 sportovců (5 mužů a 1 žena) v 5 sportech.\n\n"}
{"id": "842201", "url": "https://cs.wikipedia.org/wiki?curid=842201", "title": "Sýrie na Letních olympijských hrách 1996", "text": "Sýrie na Letních olympijských hrách 1996\n\nSýrie se účastnila Letní olympiády 1996. Zastupovalo jí 7 sportovců (6 mužů a 1 žena) v 5 sportech.\n\n"}
{"id": "842202", "url": "https://cs.wikipedia.org/wiki?curid=842202", "title": "Kletba z temnot", "text": "Kletba z temnot\n\nKletba z temnot je americký hororový thriller z roku 2012 v režii Ole Bornedala.\n\nDěvčátko objeví na trhu starou skřínku, ale neví, že tato skříňka je zakletá. Objevuje u svých majitelů psychické problémy a až po čase objeví její rodina důvod problémů. Že za ní může duch, který ve skříňce sídlí a obsadí duši lidí. .\n"}
{"id": "842203", "url": "https://cs.wikipedia.org/wiki?curid=842203", "title": "Sýrie na Letních olympijských hrách 1984", "text": "Sýrie na Letních olympijských hrách 1984\n\nSýrie se účastnila Letní olympiády 1984. Zastupovalo ho 9 mužů v 5 sportech.\n\n"}
{"id": "842205", "url": "https://cs.wikipedia.org/wiki?curid=842205", "title": "Sousedská hlídka", "text": "Sousedská hlídka\n\nSousedská hlídka (: \"The Watch\") je americký filmová komedie z roku 2012 režiséra Akivy Schaffera, v němž ztvárnil hlavní roli Ben Stiller\n\nV tomto filmu Ben Stiller hraje aktivního obyvatele města Evana, který založí vlastní doobranu. Přidají se k němu další hlavní postavy. Jeden člen této hlídky Jamarcus bere tuto činnost jako zábavu. Ale vše zkomplikuje příjezd mimozemských návštěvníků.\n"}
{"id": "842207", "url": "https://cs.wikipedia.org/wiki?curid=842207", "title": "Divoši", "text": "Divoši\n\nDivoši je americký film Olivera Stonea z roku 2012.\n\nOphelia (Blake Lively) žije se dvěma muži,které miluje-Chon (Taylor Kitsch) a Ben(Aaron Taylor-Johnson). Pěstujou nejlepší marihuanu na světe. Jejich podnikání jim zkříží šéfka drogového kartelu (Salma Hayek), která unese Ophelií.\n"}
{"id": "842213", "url": "https://cs.wikipedia.org/wiki?curid=842213", "title": "Nils Åberg", "text": "Nils Åberg\n\nNils Åberg (24. července 1888, Norrköping – 28. února 1957, Uppsala) byl švédský prehistorik.\n\nPo maturitě v Norrköpingu (1907) studoval v Uppsale. V roce 1912 promoval a v roce 1915 se stal docentem severských a srovnávacích dějin na uppsalské univerzitě. Od roku 1928 působil na stockholmské univerzitě. Vytvořil termín walternienbursko-bernburgerská kultura (1918).\n\n\n"}
{"id": "842215", "url": "https://cs.wikipedia.org/wiki?curid=842215", "title": "Wikicesty", "text": "Wikicesty\n\nWikicesty (anglicky Wikivoyage) je web založený na softwaru MediaWiki, v rámci kterého vzniká cestovní průvodce psaný dobrovolníky. Jeho obsah je k disposici pod copyleftovou licencí Creative Commons Uveďte autora-Zachovejte licenci. Od ledna 2013 patří mezi projekty nadace Wikimedia.\n\nWikivoyage vznikl v roce září 2006 v podstatě jako fork německé verze portálu Wikitravel. Někteří němečtí editoři totiž byli nespokojeni s vedením projektu a s tím, že se vlastníkem \"wikitravel.org\" stala firma Internet Brands zaměřená na komerční portály, což bylo oznámeno 20. dubna 2006. Zhruba po půl roce byla proto založena nezisková organizace \"Wikivoyage e.V.\" a od 10. prosince 2006 byly dostupné stránky projektu obsahující nejdříve zejména obsah zkopírovaný z německé verze Wikitravelu.\n\nO rok později, 10. prosince 2007, vznikla italská verze. V roce 2012 odešla na Wikivoyage i většina komunity anglickojazyčných Wikitravel. Wikivoyage se téměř současně začlenil i mezi projekty nadace Wikimedia. Provozovatel Wikitravelu Internet Brands v té souvislosti zažaloval dva editory (původního správce Wikitravelu Ryana Hollidaye a správce anglické Wikipedie Jamese Heilmana) z porušování práva vlastníka ochranné známky. Kalifornský soud ale žalobu zamítl.\n\nV lednu 2013 byla spuštěna portugalská a španělská verze, v březnu polská a rumunská, v dubnu hebrejská a ukrajinská a v květnu řecká.\n\nV lednu 2020 běžel projekt v jednadvaceti jazykových verzích. Bylo vytvořeno přes 112 000 článků a pracovalo zde 122 správců. Zaregistrováno bylo přes 2 466 000 uživatelů, z nichž bylo aktivních přes 1 100 (přispívajících v posledních 30 dnech). Podle počtu článků byla největší anglická jazyková verze, která obsahovala přes 29 500 článků (26,4 % z celkového rozsahu projektu). Další rozsáhlé verze byly německá (15,7 %), polská (7,9 %), perská (7,7 %) nebo italská (7,3 %). Další verze byly francouzská, ruská, čínská, nizozemská, portugalská, španělská, hebrejská, finská, švédská, řecká, vietnamská, rumunská, ukrajinská, bengálská, paštštinská a hindská. 64,9 % článků Wikicest je napsáno v 5 jazycích.\n\nČeská verze je v přípravné fázi (v „inkubátoru“). Jako první články vznikly o městech Stříbro a Opava a o hradu Gutštejn.\n\n"}
{"id": "842228", "url": "https://cs.wikipedia.org/wiki?curid=842228", "title": "Ma'arat an-Numán", "text": "Ma'arat an-Numán\n\nMaarat an-Numán ( ) je město v Sýrii. Leží v guvernorátu Idlib na silnici spojující Aleppo s městem Hamá. Má bezmála sto tisíc obyvatel.\n"}
{"id": "842235", "url": "https://cs.wikipedia.org/wiki?curid=842235", "title": "Marián Ševčík", "text": "Marián Ševčík\n\nMarián Ševčík (* 22. října 1953) je bývalý slovenský fotbalista, útočník.\n\nV československé lize hrál za ZŤS Petržalka. V lize nastoupil v 28 utkáních a dal 4 góly. Ve druhé lize hrál za Lokomotívu Košice, Petržalku a Levice.\n\n\n"}
{"id": "842236", "url": "https://cs.wikipedia.org/wiki?curid=842236", "title": "Verbania", "text": "Verbania\n\nVerbania je italské město v oblasti Piemont, hlavní město provincie Verbano-Cusio-Ossola. Leží na břehu jezera Lago Maggiore.\n\nK 31. prosinci 2011 zde žilo 31 323 obyvatel.\n\nArizzano, Baveno, Cambiasca, Cossogno, Ghiffa, Gravellona Toce, Laveno-Mombello, Mergozzo, Miazzina, San Bernardino Verbano, Stresa, Vignone\n\n"}
{"id": "842241", "url": "https://cs.wikipedia.org/wiki?curid=842241", "title": "Horst Adler", "text": "Horst Adler\n\nHorst Adler (* 28. dubna 1941, Vídeň) je rakouský prehistorik.\n\nHorst Adler působil po studiu dějin na vídeňské univerzitě na spolkovém úřadu pro ochranu památek ve Vídni. V letech 1966 až 2003 byl odpovědný za vydávání odborného časopisu \"Fundberichte aus Österreich\". Vedle toho vedl objevné i záchranné vykopávky. \n\nAdler publikuje převážně práce o raných dějinách Rakouska. V roce 1977 se podílel na pořádání výstavy v Asparn an der Zaya \"\"Germanen, Awaren, Slawen in Niederösterreich. Das erste Jahrtausend nach Christus\"\". Sestavil také výstavní katalog.\n\n"}
{"id": "842242", "url": "https://cs.wikipedia.org/wiki?curid=842242", "title": "Éamon de Valera", "text": "Éamon de Valera\n\nÉamon de Valera (14. října 1882 – 29. srpna 1975) byl irský politik, jedna z klíčových osobností irské politiky 20. století.\n\nÉamon de Valera byl čtyřikrát, v letech 1919–1922, 1932–1948, 1951–1954 a 1957–1959, premiérem Irska. V letech 1921–1922 a 1959–1973 byl irským prezidentem. V letech 1932–1948 působil jako ministr zahraničních věcí. Roku 1926 založil jednu z klíčových irských politických stran Fianna Fáil, kterou vedl v letech 1926 až 1959. Předtím byl představitelem strany Sinn Féin, tu vedl v období 1917 až 1926. Stál u zrodu irského státu jako jedna z hlavních postav Irské války o nezávislost.\n\n\n\n"}
{"id": "842252", "url": "https://cs.wikipedia.org/wiki?curid=842252", "title": "Svěřenský fond", "text": "Svěřenský fond\n\nSvěřenský fond je soubor majetku bez právní subjektivity vyčleněný ke zvláštnímu účelu, držený a spravovaný jmenovanou osobou (správcem) ve prospěch obmyšleného. Majetek přestává být vlastnictvím toho, kdo svěřenský fond vytvoří, a stává se majetkem anonymním, samostatným. Svěřenské fondy lze využít především jako nástroj k ochraně a dlouhodobé správě rodinného či firemního majetku, k zachování důvěrnosti informací o majetku či bezpečnému a stabilnímu strukturování budoucího předávání majetku v rodině a zabránění rozmělnění rodinného jmění.Svěřenské fondy se využívají také jako nástroj správy výživného nebo investiční nástroj.\n\nSvěřenský fond je typickým institutem práva anglosaského, v posledních letech však bývá zakotvován i v právních řádech kontinentálních, např. v občanském právu kanadské provincie Québec. Do českého práva zavedl institut svěřenských fondů v roce 2014 nový občanský zákoník. V minulosti se charakteru svěřenských fondů blížily svou povahou tzv. nesamostatné nadace (ty se ovšem lišily od svěřenského fondu tím, že přecházely do vlastnictví správce).\n\nOd 1. ledna 2018 je povinná evidence svěřenských fondů, kterou zavedla novela občanského zákoníku. Svěřenské fondy vzniklé před tímto datem musí splnit povinnost zápisu do evidence nejpozději do 1. 7. 2018.\n\nSvěřenský fond může vytvořit kterákoliv osoba, fyzická nebo právnická, která na základě své vůle vyčlenění svůj majetek nebo jeho část za určitým účelem. Tato osoba se tímto právním jednáním stává zakladatelem svěřenského fondu.\n\nZákladní rozlišení svěřenských fondů je podle jejich účelu, rozlišujeme svěřenské fondy zřízené k soukromému, nebo k veřejně prospěšnému účelu. Další rozlišení svěřenských fondů je na svěřenské fondy \"inter vivos\" (mezi živými) a svěřenské fondy \"mortis causa\" (pro případ smrti); rozlišovacím kritériérem je, kdy vzniká svěřenský fond, zda za života zakladatele, nebo k okamžiku jeho smrti.\n\nPro svěřenský fond je typické, že veřejnoprávní dohled je téměř vyloučen, ve zvláštních případech může zasáhnout soud (zejména při\nzměnách a zániku svěřenského fondu).\n\nSvěřenský fond může být zřízen vyčleněním majetku z vlastnictví zakladatele smlouvou (uzavře se smlouva mezi zakladatelem a správcem o svěření majetku správci) nebo závětí (k okamžiku smrti, fond do dědictví nevstupuje). Do fondu lze vložit i obchodní závod, do práv zaměstnavatele však vstupuje správce, lze založit fond i s 1 Kč zakladatelem. Pak lze získávat od dalších osob majetek.\n\nVe smlouvě se definuje účel fondu, zda jde o svěřenský fond veřejně prospěšný, anebo soukromý. Svěřenský správce se zaváže tento majetek držet a spravovat (akceptace ve smlouvě). Zakladatel ustanoví statut fondu, a to formou notářského zápisu. Statut musí obsahovat alespoň:\n\nSvěřenský fond vznikne, když svěřenský správce přijme pověření k jeho správě; je-li svěřenských správců více, postačí, pokud pověření přijme alespoň jeden z nich. Byl-li však svěřenský fond zřízen pořízením pro případ smrti, vznikne až smrtí zůstavitele. Svěřenský fond se nezapisuje do veřejného rejstříku.\n\nVznikem svěřenského fondu vzniká oddělené a nezávislé vlastnictví vyčleněného majetku a svěřenský správce je povinen ujmout se tohoto majetku a jeho správy. Vlastnická práva k majetku ve svěřenském fondu vykonává vlastním jménem na účet fondu svěřenský správce; majetek ve svěřenském fondu však není ani vlastnictvím správce, ani vlastnictvím zakladatele, ani vlastnictvím osoby, které má být ze svěřenského fondu plněno.\n\nSvěřenský fond zřízený k soukromému účelu slouží k prospěchu určité osoby nebo na její památku. Tento fond lze zřídit i za účelem investování pro dosažení zisku k rozdělení mezi zakladatele, zaměstnance, společníky či jiné osoby. Svěřenský fond může:\n\nSvěřenský fond může být zřízen jednak \"bezúplatně\" rozhodnutím zakladatele věnovat část svého majetku určitému účelu, zřízení svěřenského fondu však může být sjednáno i \"za úplatu nebo jiné protiplnění\" (např. od osoby, která se má stát obmyšleným, ale i od osoby jiné).\n\nZakladatelem může být právnická i fyzická osoba. Zakladatelů může být více.\n\nPráva zakladatele (kogentní):\n\nOd 1. ledna 2018 je povinná evidence svěřenských fondů, které vznikají až zápisem do rejstříku spravovaného Ministerstvem spravedlnosti. Evidenci vedou rejstříkové soudy a je zčásti neveřejná. Do evidence svěřenských fondů se zapisují informace týkající se svěřenských fondů (například účel fondu, den jeho vzniku, počet správců, údaje o zakladateli). Zápis svěřenského fondu provádí rejstříkový soud nebo notář. K návrhu na zápis svěřenského fondu do evidence je třeba přiložit listiny, jež „prokazují skutečnosti, které navrhovatel navrhuje v návrhu na zápis do evidence zapsat“, jak požaduje zákon. Doloženy musí být i listiny, jež se zakládají do tzv. sbírky listin.\n\nPovinnost evidence mají i dříve vzniklé fondy. Pokud v rejstříku zapsané nebudou, zaniknou.\n\nEvidované údaje o svěřenských fondech jsou rozdělené na část veřejnou a neveřejnou. O zobrazení údajů v neveřejné části mohou požádat osoby s oprávněným zájmem, resp. je přístupná některým orgánům, například správci daně.\n\nSvěřenským správcem může být každý svéprávný člověk, případně investiční společnost (licence ČNB). Svěřenským správcem může být i zakladatel svěřenského fondu nebo osoba, které má být ze svěřenského fondu plněno. V takovém případě však musí mít svěřenský fond dalšího svěřenského správce, kterým je osoba třetí, a správci musí právně jednat společně. Svěřenského správce jmenuje a odvolává zakladatel, který ovšem může může ve statutu určit jiný způsob jmenování nebo odvolání svěřenského správce.\n\nSvěřenskému správci náleží plná správa majetku ve svěřenském fondu, může tedy s majetkem činit cokoliv, co je nutné a užitečné (např. změna jeho podstaty, jeho rozmnožování a investování). Svěřenský správce musí plnit i všeobecné povinnosti stanovené pro správu cizího majetku a další povinnosti vyžadované příslušnými právními předpisy, např. vůči osobám vykonávajícím dohled nad správou svěřenského fondu. Do veřejného seznamu nebo do jiné evidence se svěřenský správce zapíše jako vlastník majetku ve svěřenském fondu s poznámkou „svěřenský správce“. Svěřenský fond bude oficiálně spravovat „svěřenský správce“, který bude uveden na seznamu akcionářů či například v bance.\n\nZakladatel má právo jmenovat obmyšleného a určit mu plnění ze svěřenského fondu, ledaže statut svěřenského fondu určí něco jiného. Obmyšlenému lze přiznat právo na plody nebo užitky ze svěřenského fondu nebo právo na majetek ze svěřenského fondu, případně na podíly na nich. Kdo je oprávněn jmenovat obmyšleného nebo určit mu plnění ze svěřenského fondu, postupuje podle statutu a vlastního uvážení. Může své rozhodnutí změnit nebo zrušit za podmínek určených statutem. Právo obmyšleného na plnění ze svěřenského fondu vzniká za podmínek určených statutem.\n\nByl-li svěřenský fond zřízen za soukromým účelem, vznikne právo obmyšleného na plnění nejpozději uplynutím sta let od vzniku svěřenského fondu, a to i když statut určil pozdější dobu. I po uplynutí sta let však může vzniknout právo na plnění tomu obmyšlenému, jemuž se má podle statutu dostat podílu na majetku nejpozději při zániku posledního práva na plody nebo užitky, jakož i tomu obmyšlenému člověku, jenž byl zakladatelovým současníkem či dítětem zakladatele nebo jeho současníka, pokud má podle statutu nastoupit nejpozději při smrti nebo zániku obmyšleného s dřívějším pořadím, aby jako další v pořadí nabýval plody nebo užitky; po dobu jeho života mohou spolu s ním nabývat plody nebo užitky i jiné osoby.\n\nByl-li svěřenský fond zřízen za soukromým účelem, zanikne právo obmyšleného na plody nebo užitky nejpozději uplynutím sta let od vzniku svěřenského fondu; u člověka však takové právo může trvat až do jeho smrti. Za trvání svěřenského fondu má obmyšlený právo požadovat ve shodě se statutem příslušné plnění.\n\nDohled nad správou svěřenského fondu vykonává zakladatel a osoba označená za obmyšleného, popřípadě další osoby, určí-li tak statut. Na žádost toho, kdo má právo dohledu nad správou svěřenského fondu, umožní svěřenský správce kontrolu dokladů o svěřenském fondu a předloží mu vyžádané vyúčtování, zprávu nebo jinou informaci.\n\nZakladatel, obmyšlený nebo i jiná osoba, která na tom má právní zájem, může soudu navrhnout, aby svěřenskému správci určité jednání uložil nebo zakázal, anebo aby svěřenského správce odvolal nebo jmenoval nového. Tyto osoby se také mohou dovolat neplatnosti právního jednání, kterým správce poškozuje svěřenský fond nebo právo obmyšleného (nabyla-li však třetí osoba právo v dobré víře, nesmí to vést k její újmě).\n\nSoud pověří osobu navrhovatele na její návrh zahájením nebo vedením řízení v zájmu svěřenského fondu místo svěřenského správce a jeho jménem, je-li svěřenský správce bez dostatečného důvodu nečinný.\n\nÚčastní-li se svěřenský správce, zakladatel nebo obmyšlený činů sledujících úmyslné poškození práv zakladatelova věřitele nebo poškození svěřenského fondu, jsou zavázáni společně a nerozdílně.\n\nDo svěřenského fondu může po jeho vzniku přispět kdokoli další, ať již bez nároku na protiplnění, anebo proto, aby se sám stal obmyšleným svěřenského fondu. Osoba přispívající do fondu se nestává zakladatelem fondu ani jí nenáleží práva zakladatele svěřenského fondu. Kdo zvýší majetek svěřenského fondu smlouvou nebo pořízením pro případ smrti, není jeho zakladatelem. Majetek takto nabytý podléhá správě podle statutu a zákona.\n\nÚčel fondu nelze změnit (soukromý nebo veřejný).\n\nUplyne-li doba, na kterou byl svěřenský fond zřízen, je-li dosaženo účelu, pro který byl svěřenský fond zřízen, nebo rozhodne-li tak soud, správa svěřenského fondu končí. Byl-li svěřenský fond zřízen za soukromým účelem, končí jeho správa i v případě, že se všichni obmyšlení vzdají práva na plnění ze svěřenského fondu. Skončení správy ale nevede současně k zániku fondu, protože tím okamžikem by ztratil povahu samostatného vlastnictví.\n\nPři zániku správy svěřenského fondu vydá svěřenský správce majetek tomu, kdo na něj má právo. Má se za to, že na majetek má právo obmyšlený, a pokud není, zakladatel svěřenského fondu; není-li žádný z nich, připadá majetek do vlastnictví státu. Svěřenský fond tedy zaniká až převodem majetku do vlastnictví oprávněné osoby.\n\nSprávce plní své povinnosti osobně. Na jinou osobu může přenést svou působnost nebo se dát jinak zastoupit jen při jednotlivém právním jednání; přitom je povinen takovou osobu pečlivě vybrat a dát jí dostatečné pokyny.\n\nFond je účetní jednotkou a vede účetnictví. Fond je poplatníkem daně.\n\nPříjmy z podnikatelské činnosti budou podléhat dani z příjmů právnických osob, a to 19% sazbě, pokud nepůjde o osvobozené příjmy nebo například příjmy, jež se zahrnují do samostatného základu daně. S novelou zákona o daních z příjmů je zavedena nové kategorie poplatníků, tzv. základních investičních fondů, které podléhají pouze pětiprocentnímu zdanění. Do této kategorie se ovšem budou moci kvalifikovat jen ty svěřenské fondy, které budou zároveň investičními fondy podle zákona o investičních společnostech a investičních fondech.\n\nSpolečné pro všechny svěřenské fondy, a to bez ohledu na sazbu zdaňování jejich příjmů, je však způsob zdanění výplaty zisku nebo vydání majetku obmyšleným. Výplata podílu na zisku bude obecně osvobozena od daně z příjmů právnických i fyzických osob. Vyčlenění majetku do svěřenského fondu nebude podléhat zdanění žádnou daní. Co se týče výplaty plnění beneficientům, pak byly v návrhu identifikovány četné možnosti pro osvobození vypláceného plnění od daně z příjmů. Zajímavou možností, která je zároveň daňově výhodná, je využití struktury svěřenského fondu podle zákona o investičních společnostech a investičních fondech. Oproti standardnímu svěřenskému fondu, bude svěřenský fond jako tzv. „základní investiční fond“ (dle § 17b Zákona č. 586/1992 Sb. o dani z příjmu) podléhat snížené sazbě ve výši 5 %. Lze tak dosáhnout velmi významné úspory na dani z příjmu.\n\nVzhledem ke skutečnosti, že bude svěřenský fond vytvořen podle zákona o investičních společnostech a investičních fondech, bude jeho činnost podléhat dohledu České národní banky. Dohled odpovídá přísným pravidlům Evropské unie pro kapitálový trh a zabezpečuje, že všechny osoby, které se budou podílet na správě a opatrování majetku svěřenského fondu, musejí splňovat přísné požadavky a jednat s vysokým standardem odborné péče. Z těchto povinností zároveň vyplývá vysoká míra odpovědnosti všech zúčastněných osob. Na druhou stranu je míra regulace mírnější v porovnání se fondy kolektivního investování určenými pro širokou investorskou veřejnost, což umožňuje vytvářet velmi flexibilní struktury a v rámci investování majetku lze využít mnohem širšího spektra investičních nástrojů. S menšími nároky na provozní požadavky jsou rovněž spojeny mnohem nižší náklady.\n\nSvěřenský fond v podobě fondu kvalifikovaných investorů je primárně určen ke shromažďování majetku za účelem společného investování. Tato struktura je vhodná jak pro uzavřený okruh kvalifikovaných investorů, tak i pro kvalifikované investory z řad veřejnosti, neboť investice do svěřenského fondu lze nabízet veřejně. V případě zajímavé investiční strategie tak zakladatel není omezen pouze na vlastní prostředky.\n\nK majetku vyčleněnému do fondu nemá nikdo vlastnická práva. Majetek fondu, který musí být zapsán v oficiálních registrech (např. nemovitosti v katastru nemovitostí), je registrován pod jménem svěřenského správce s dodatkem, že se jedná o svěřenského správce. Identita zakladatele je tedy skryta. Vlastnické právo přechází přímo na samotný fond, který ale nemá právní subjektivitu.\n\nVyčleněný majetek je tímto způsobem chráněn před potenciálními právními jednáními, např. případných věřitelů. Další výhodou pro zakladatele je snížení daňového základu, a tedy i nižší daňové odvody. Založením svěřenského fondu si jeho zakladatel zajistí kontrolu nad kapitálem a nad příjmy vyplácenými obmyšlenému svěřenského fondu.\n\nJe-li fond zřízen pro případ smrti, subjekty se vyhnou často zdlouhavému dědickému řízení a placení dědické daně.\n\n\n"}
{"id": "842255", "url": "https://cs.wikipedia.org/wiki?curid=842255", "title": "Pohořský rybník", "text": "Pohořský rybník\n\nPohořský rybník (též \"Jiřický\", či \"Pohorský\") je splavovací nádrž (klauzura) v Novohradských horách. Nachází se na Pohořském potoce, 2 km severozápadně od Pohoří na Šumavě v nadmořské výšce 880 m. Má rozlohu 6,67 ha.\n"}
{"id": "842265", "url": "https://cs.wikipedia.org/wiki?curid=842265", "title": "Jan Županič", "text": "Jan Županič\n\nJan Županič (* 22. března 1972 Praha) je český historik. Specializuje se především na dějiny šlechtických elit Rakouské monarchie a dějiny habsburské říše v 19. a 20. století. Je synem herců Ladislava Županiče a Jany Drbohlavové.\n\nVystudoval Gymnázium Jana Nerudy v Praze a poté v letech 1990–1996 Filozofickou fakultu Univerzity Karlovy (obor historie–archivnictví a pomocné vědy historické). V letech 1994–1997 působil jako učitel dějepisu na gymnáziu Orbis Pictus v Praze. V letech 1996–1997 pracoval v Archivu hlavního města Prahy jako odborný archivář. V roce 1997 krátce působil jako rada Ministerstva zahraničních věcí České republiky. Od roku 1997 pokračoval v doktorském studiu, které ukončil v roce 2001 obhajobou práce \"Rakousko-uherská zahraniční politika a polská otázka za první světové války (1914–1918)\". Od října 1999 působí na Ústavu světových dějin Filozofické fakulty (nejdříve jako asistent a od ledna 2002 jako odborný asistent), od roku 2005 také na Katedře občanské výchovy a filozofie Pedagogické fakulty Univerzity Karlovy. V roce 2007 obhájil habilitační práci \"Nová šlechta Rakouského císařství\" a byl od 1. července 2007 jmenován docentem pro obor světové a obecné dějiny. Profesorem byl jmenován usnesením vědecké rady Univerzity Karlovy z 30. května 2013 rozhodnutím prezidenta republiky ke dni 1. března 2014.\nHlavní oblastí jeho vědecké činnosti jsou dějiny elit a šlechty v 19. a 20. století.\n\n\nSpolu s Michalem Fialou je tvůrcem webových stránek věnovaných šlechtě střední Evropy, podunajské monarchie a českých zemí http://www.novanobilitas.eu/\n\n"}
{"id": "842279", "url": "https://cs.wikipedia.org/wiki?curid=842279", "title": "Červený Dvůr (Krnov)", "text": "Červený Dvůr (Krnov)\n\nČervený Dvůr (německy \"Roter Bau\") je osada, lokalita ve městě Krnově. Rozkládá se jihovýchodně od Zadního Cvilínského kopce mezi Petrovým dolem a obcí Úvalno. Osada se rozkládá podél silnice I/57 mezi Zadním Cvilínským kopcem a železniční tratí č. 310 Olomouc - Ostrava. Je součástí části obce Pod Cvilínem a je v katastrálním území Opavské Předměstí.\n\nOsada Červený Dvůr se nachází v Nízkém Jeseníku, nad osadou se tyčí Zadní Cvilínský kopec. Průmyslová zóna Červený Dvůr se nachází v Opavské pahorkatině. Jižní hranici Krnova tvoří Hájnický potok (pravý přítok Opavy) s Horním Hájnickým rybníkem a s Dolním Hájnickým rybníkem.\n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál.\n\nPoblíž Červeného Dvora je již asi v 19. století zcela zničené pohřebiště kultury lužických popelnicových polí, které zřejmě souvisí s osídlením v prostoru hradiska na Zadním Cvilínském kopci. Z tohoto pohřebiště pochází i vzácný nález bohatě zdobené bronzové pásové zápony, uložené ve Slezském zemském muzeu.\n\n\nPrůmyslová zóna Krnov-Červený Dvůr se nachází dva kilometry jihovýchodně od centra města směrem na Opavu., Působí zde např. firmy:\n\n"}
{"id": "842285", "url": "https://cs.wikipedia.org/wiki?curid=842285", "title": "John A. Costello", "text": "John A. Costello\n\nJohn Aloysius Costello, irsky Seán Alabhaois Mac Coisdealbha (20. června 1891 – 5. ledna 1976) byl irský politik. V letech 1948–1951 a 1954–1957 byl premiérem Irska. Roku 1951 byl krátce úřadujícím ministrem zdravotnictví. Byl představitelem strany Fine Gael. V letech 1926–1932 byl generálním prokurátorem Irska.\n\n"}
{"id": "842290", "url": "https://cs.wikipedia.org/wiki?curid=842290", "title": "Bill Hicks", "text": "Bill Hicks\n\nWilliam Melvin „Bill“ Hicks (16. prosince 1961 Valdosta, Georgie, USA – 26. února 1994 Little Rock, Arkansas, USA) byl americký komik, společenský kritik, satirik a muzikant.\n\nZaměřoval se především na společenská témata, náboženství, politiku, filosofii a život. Jeho názory byly často kontroverzní, upozorňoval na zažitá dogmata a varoval před zhoubným „vývojem“ společnosti. Ve svých vystoupeních a poskytovaných rozhovorech často kritizoval konzum, povrchnost, průměrnost a banalitu v médiích a pop-kultuře, popisujíce je jako represivní nástroj vládnoucí třídy, neboť „lidé musí zůstat hloupí a apatičtí“, jen tak je lze totiž ovládat.\n\nHickovi bylo 16 let, když začal vystupovat jako stand-up komik v Comedy Workshop v Houstonu v Texasu roku 1978. Během osmdesátých let hodně cestoval po USA a byl účastníkem několika vyhledávaných televizních vystoupení. Nicméně bylo to v Anglii, kde Hicks získal významnou fanouškovskou obec a to především během turné roku 1991. Hicks zemřel na rakovinu slinivky v roce 1994 ve věku 32 let. Po jeho smrti získala jeho práce a odkaz uznání v kreativních kruzích. V roce 2007 byl zvolen čtvrtým nejlepším stand-up komikem v pořadu 100 nejlepších anglických komiků na Kanálu 4.\n\nHicks byl přitahován komediálním žánrem od útlého věku, napodoboval Woodyho Allena a Richarda Pryora a s jeho kamarádem Dwightem Sladem psali skeče. Jeho rodiče ho v 17 letech vzali k psychologovi, neboť byli znepokojeni jeho chováním. Psycholog však po jednom sezení terapii ukončil s tím, jak líčí Hicks, že problém „není v něm, ale v nich“.\n\nDokud neobjevil sílu a kouzlo komedie, chtěl se stát veterinářem. Miloval zvířata a tuhle práci chtěl dělat. Pak ho však zaujal Johnny Carson knihy o Woody Allenovi. Když viděl show Johnnyho Carsona v televizi, pomyslel si: „Tímhle se vážně člověk může živit?“ A rozhodl se, že tohle je to, co chce v životě dělat.\n\nHicks maturoval na Stratfordu v Houstnu a svá turné započal na začátku 80. let. Po několika letech, co vystupoval se stejným programem, začal cítit, že se jeho výstupy nikam neposouvají. Chtěl posunovat hranice kreativity stejně jako jeho idol Jimi Hendrix a Richard Pryor. Ve věku 21 let Hicks ještě nikdy nepil alkohol, nekouřil cigarety nebo zkusil drogy. Začal experimentovat s těmito látkami aby zjistil, zda intoxikace je skutečně cestou dál.\n"}
{"id": "842305", "url": "https://cs.wikipedia.org/wiki?curid=842305", "title": "Matylda z Ringelheimu", "text": "Matylda z Ringelheimu\n\nSvatá Matylda z Ringelheimu (c. 895 – 14. března 968) byla manželka východofranského krále Jindřicha I. z dynastie Otonů, od roku 912 saská vévodkyně a v letech 919 až 936 východofranská královna.\n\nMatylda pocházela, jak zdůrazňují saští historikové, \"„z rodu velkého vévody Widukinda“\" (Immedingů), který do roku 785 vedl boj Sasů proti franskému králi Karlu Velikému, což bylo pro pozdější vzestup otonské dynastie důležité. Byla dcerou vesfálského hraběte Dietricha a jeho manželky Reinhildy.\n\nDetaily o životě Matyldy pocházejí hlavně z krátkých zmínek v kronikách \"Res gestae saxonicae\" Widukina z Corvey a dvou biografií (\"vita antiquior\" a \"vita posterior\", cca 974 a 1003).\n\nJako dívka byla poslána do kláštera v Herfordu, kde byla abatyší její babička Matylda. Její reputace půvabné ctnostné dívky (a zřejmě i vesfálské věno) přilákala pozornost vévody Oty I. Saského, který ji zasnoubil se svým nedávno rozvedeným synem a dědicem Jindřichem. Ke sňatku došlo v roce 909. Matylda přivedla na svět pět dětí, které dosáhly dospělého věku: Otu (* 912, týden před smrtí děda); Gerbergu (která se roku 928 vdala za vévodu Giselberta, čímž Jindřich ke své rodině úzce připoutal nejmocnějšího muže v Lotrinsku), Hedviku, Jindřicha (* asi 922, bavorský vévoda) a Bruna (* 925, arcibiskup kolínský).\n\nV roce 912 se Jindřich stal saským vévodou, po smrti Konráda I. byl zvolen východofranským králem. Po smrti manžela v roce 936 Matylda a její syn Ota založili na Jindřichovu památku klášter Quedlinburg. Zprvu zůstala u dvora svého syna Oty, ale byla obviněna, že oslabuje královskou pokladnu, aby financovala své charitativní aktivity. Po krátkém exilu ve Vesfálsku ji však Ota po naléhání své manželky Edity Anglické znovu povolal ke dvoru.\n\nMatylda zemřela v Quedlinburgu v roce 968 a manžela tak přežila o 32 let. Stejně jako Jindřich je pohřbena v klášteře Quedlinburg.\n"}
{"id": "842306", "url": "https://cs.wikipedia.org/wiki?curid=842306", "title": "Kostel Povýšení svatého Kříže (Česká Lípa)", "text": "Kostel Povýšení svatého Kříže (Česká Lípa)\n\nKostel Povýšení svatého Kříže v České Lípě je původně gotická budova ze 14. století. V době svého vzniku stál na předměstí, dnes je však nejstarším zachovalým kostelem na území města. Nachází se v Moskevské ulici pod hřbitovem.\n\nMajitelem a správcem objektu je římskokatolická církev, konkrétně farnost – děkanství Česká Lípa. V současnosti je propůjčen k bohoslužbám Pravoslavné církevní obci v České Lípě.\n\nPřesné datum založení kostela ani jméno stavitele známy nejsou, jsou domněnky o staviteli Petru Parléřovi. Nejstarší písemná zmínka o jeho existenci pochází z roku 1389. Tehdy Hynek Berka z Dubé, majitel České Lípy, prodal purkmistrovi Hynkovi z Weitmile (z místního rodu Veitmilů) a konšelům tzv. nadání k hlavnímu oltáři na předměstí lipském (tedy již existující kostel).\n\nV roce 1426 město postihl velký požár, při němž vyhořel i kostel. Po delším čase se jej podařilo opravit, vysvěcen byl však až roku 1490.\n\nV 16. století zde kázali nekatoličtí kněží, v roce 1622 jej zpět pro katolíky získal Albrecht z Valdštejna. Kostel sloužil jako hřbitovní, hřbitov se nachází 200 metrů nad kostelem ve svahu.\n\nPožár města v roce 1787 kostel přestál a stal se kostelem farním. V 19. století byl několikrát opravován. V letech 1896 až 1897 byl kostel rozsáhle upraven v novogotickém slohu Josefem Mockerem po předchozím podrobném průzkumu a zachovaném zakreslení, znovu byl vysvěcen 19. září 1897 litoměřickým biskupem Emanuelem Schöblem.\n\nV roce 1937 byl kostel vybaven elektrickým osvětlením, dřevěný strop byl ozdoben eucharistickými symboly. Dne 3. května 1965 byl kostel zapsán do celostátního seznamu kulturních památek pod číslem 29320/5-2774.\n\nOd roku 2002 je kostel katolickou farností propůjčován pravoslavné církvi k jejím bohoslužbám, které bývají zpravidla jednou za dva týdny. Katolické bohoslužby jsou v kostele pravidelně jen dvakrát ročně (14. září a 2. listopadu), jinak jsou z kostela vypravovány pouze pohřby.\n\nKostel Povýšení svatého Kříže je gotickou jednolodní stavbou. Má odsazený presbytář s hvězdovou křížovou klenbou krytý sedlovou střechou. U severního boku presbytáře je novogotická sakristie. Západní předsíň je otevřená pětiboká s žebrovou klenbou. V obou bocích byly portály, severní byl v 19. století zazděn.\n\nHlavní loď kostela má kazetový strop z roku 1675. Část vnitřního zařízení byla získána z kostela sv. Mikuláše na Starém Městě pražském (např. chórové lavice v presbytáři, zdobené napodobeninami děl Albrechta Dürera). Na zdech kostela jsou erby rodů, spojených s historií kostela. Je zde erb Berků a menší erb pánů z Kunštátu, jejich příbuzných. Na vnější zdi kostela je rovněž několik náhrobků, např. historizující epitaf rodiny Elbelů, ze které pocházel např. opat kláštera cisterciáků v Oseku, Mauritius Elbel.\n\n\n"}
{"id": "842311", "url": "https://cs.wikipedia.org/wiki?curid=842311", "title": "Oswald Gracias", "text": "Oswald Gracias\n\nOswald kardinál Gracias (* 24. prosince 1944 Bombaj) je indický kardinál, v současnosti arcibiskup bombajský.\n\nVyrůstal a kněžské svěcení přijal v Bombaji dne 20. prosince 1970. V letech 1977 až 1982 měl možnost doplnit své vzdělání studiem kanonického práva na Papežské univerzitě Urbaniana a právní vědy na Papežské univerzitě Gregoriana v Římě. Posléze působil jako duchovní ve farnostech v Bombaji. Od roku 1982 do roku 1986 byl sekretářem arcibiskupa Bombaje, do roku 1997 kancléřem a soudním vikářem této arcidiecéze. Kromě toho byl předsedou Indického sdružení kanonického práva (1987-1991 a 1993-1997) a konzultorem Papežské rady pro výklad legislativních textů.\n\nPomocným biskupem Bombaje byl jmenován 28. června 1997, 16. září téhož roku přijal biskupské svěcení. Na starost měl zejména duchovní péči o obyvatele nově vzniklého města Navi a předměstí Bombaje. Dne 7. září 2000 ho papež Jan Pavel II. jmenoval arcibiskupem v Ágře. 14. října 2006 byl Gracias papežem Benediktem XVI. jmenován arcibiskupem bombajským.\n\nZákladem jeho působení biskupa byla a je obrana života, obrana lidských práv a hlásání Evangelia. Angažuje se aktivně v mezináboženských kontaktech, především s hinduisty. Neváhal stát na straně slabých a pronásledovaných ve chvílích, kdy společenská a etnická napětí vytvářela ohrožení pro mír a život společnosti. Jeho jmenování kardinálem bylo oznámeno v říjnu 2007, kardinálské insignie převzal na konzistoři 24. listopadu téhož roku. \nPři návštěvě indických biskupů ad limina ve Vatikánu v roce 2011 upozorňoval na situaci katolické menšiny ve své zemi, která je vystavena pronásledování.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál Gracias.\n\n\n"}
{"id": "842314", "url": "https://cs.wikipedia.org/wiki?curid=842314", "title": "Seán Lemass", "text": "Seán Lemass\n\nSeán Francis Lemass (15. července 1899 – 11. května 1971) byl irský politik. V letech 1959–1966 byl premiérem Irska. V letech 1932–1939, 1941–1948, 1951–1954 a 1957–1959 byl ministrem průmyslu a obchodu, 1939–1945 ministrem zásobování, 1945–1948, 1951–1954 a 1957–1959 byl místopředsedou vlády (\"tánaiste\"). Byl představitelem strany Fianna Fáil, v jejímž čele stál v letech 1959–1966. Před rokem 1926 byl členem strany Sinn Féin. Zúčastnil se všech významných událostí při vzniku Irska - Velikonočního povstání roku 1916, irské války o nezávislost i irské občanské války.\n\n"}
{"id": "842315", "url": "https://cs.wikipedia.org/wiki?curid=842315", "title": "Pařížská tržnice s vínem", "text": "Pařížská tržnice s vínem\n\nPařížská tržnice s vínem () byla ústřední tržnice s vínem v Paříži od poloviny 17. století do počátku 20. století. Nacházela se podél Seiny na nábřeží \"Quai Saint-Bernard\" v 5. obvodu.\n\nTržnici s vínem nechal vystavět kardinál Mazarin na pozemku zakoupeném v roce 1663 a byla uvedena do provozu v roce 1665. Tržnice byla otevřena na břehu řeky, po které se víno dováželo a sloužila všem obchodníkům s vínem za poplatek půl libry za velký sud.\n\nSpotřeba vína v Paříži rostla a v roce 1808 bylo rozhodnuto postavit na stejném místě novou, větší tržnici. Stavební práce byly zahájeny v roce 1811. Nová tržnice byla ze tří čtvrtin dokončena v roce 1813 a zcela dokončena v roce 1845. Zabírala prostor přes čtrnáct hektarů. Stavba se skládala ze dvou budov rozdělených na čtrnáct prodejních hal. Tržnici doplňovaly tři budovy, ve kterých se nacházelo 123 skladů.\n\nPřesto se i její rozloha stala nedostatečnou a dodávky po vodě se postupem času nemohly rovnat železnici. Vláda rozhodla v roce 1869 vybudovat nové sklady na druhé straně Seiny v Bercy, které zabíraly 42 ha. Dne 9. srpna 1905 parlament schválil zákon, který nařizoval velkým obchodníkům s vína v Paříži využívat sklady v Bercy.\n\nAž do počátku 20. století měly oba pařížské sklady zhruba stejný význam. Ale specializací starší tržnice na jemná vína a alkohol a rozšířením skladů v Bercy v roce 1910 rostl více význam druhé tržnice. V roce 1930 již představoval 70 % skladu a prodeje vína oproti 30 % ve staré tržnici.\n\nNa místě tehdejší tržnice se dnes nachází Kampus Jussieu vybudovaný v letech 1958-1972, který slouží Univerzitě Paříž VI a Paříž VII. Další prostor zabírá Institut du monde arabe otevřený roku 1987.\n\n"}
{"id": "842318", "url": "https://cs.wikipedia.org/wiki?curid=842318", "title": "Španělsko na Letních olympijských hrách 2008", "text": "Španělsko na Letních olympijských hrách 2008\n\nŠpanělsko se účastnilo Letní olympiády 2008. Zastupovalo ho 284 sportovců (163 mužů a 121 žen) v 29 sportech.\n\n"}
{"id": "842321", "url": "https://cs.wikipedia.org/wiki?curid=842321", "title": "Kanton Captieux", "text": "Kanton Captieux\n\nKanton Captieux (fr. \"Canton de Captieux\") je francouzský kanton v departementu Gironde v regionu Akvitánie. Tvoří ho šest obcí.\n\n"}
{"id": "842323", "url": "https://cs.wikipedia.org/wiki?curid=842323", "title": "Kanton Carbon-Blanc", "text": "Kanton Carbon-Blanc\n\nKanton Carbon-Blanc (fr. \"Canton de Carbon-Blanc\") je francouzský kanton v departementu Gironde v regionu Akvitánie. Tvoří ho šest obcí.\n\n"}
{"id": "842324", "url": "https://cs.wikipedia.org/wiki?curid=842324", "title": "Kanton Castelnau-de-Médoc", "text": "Kanton Castelnau-de-Médoc\n\nKanton Castelnau-de-Médoc (fr. \"Canton de Castelnau-de-Médoc\") je francouzský kanton v departementu Gironde v regionu Akvitánie. Tvoří ho 19 obcí.\n\n"}
{"id": "842325", "url": "https://cs.wikipedia.org/wiki?curid=842325", "title": "Kanton Castillon-la-Bataille", "text": "Kanton Castillon-la-Bataille\n\nKanton Castillon-la-Bataille (fr. \"Canton de Castillon-la-Bataille\") je francouzský kanton v departementu Gironde v regionu Akvitánie. Tvoří ho 14 obcí.\n\n"}
{"id": "842328", "url": "https://cs.wikipedia.org/wiki?curid=842328", "title": "Kanton Cenon", "text": "Kanton Cenon\n\nKanton Cenon (fr. \"Canton de Cenon\") je francouzský kanton v departementu Gironde v regionu Akvitánie. Tvoří ho pět obcí.\n\n"}
{"id": "842330", "url": "https://cs.wikipedia.org/wiki?curid=842330", "title": "Kanton Coutras", "text": "Kanton Coutras\n\nKanton Coutras (fr. \"Canton de Coutras\") je francouzský kanton v departementu Gironde v regionu Akvitánie. Tvoří ho 12 obcí.\n\n"}
{"id": "842333", "url": "https://cs.wikipedia.org/wiki?curid=842333", "title": "Kanton Créon", "text": "Kanton Créon\n\nKanton Créon (fr. \"Canton de Créon\") je francouzský kanton v departementu Gironde v regionu Akvitánie. Tvoří ho 28 obcí.\n\n"}
{"id": "842337", "url": "https://cs.wikipedia.org/wiki?curid=842337", "title": "Ján Ďuriš", "text": "Ján Ďuriš\n\nJán Ďuriš (* 22. dubna 1945) je slovenský kameraman.\n\nPo studiu na pražské FAMU se kameramansky podílel na tvorbě dokumentárních a krátkých filmů. Jeho prvním hraným filmem, kterým debutoval v roce 1979, se stal snímek Jána Zemana \"Hra na tělo\". \n\nJeho nejpozoruhodnější díla pocházejí ze spolupráce s režisérem Jurajem Jakubiskem. Práce na filmu \"Nejasná zpráva o konci světa\" byla na MFF v Montrealu oceněna cenou za kameru. Od září 2003 je vedoucím Ateliéru kameramanské tvorby a fotografie na VŠMU v Bratislavě (profesor od roku 2005). \n\nKromě hraného filmu se věnuje i televizní tvorbě. Získal slovenské kulturní ocenění Křišťálové křídlo.\n\n"}
{"id": "842343", "url": "https://cs.wikipedia.org/wiki?curid=842343", "title": "The Wanted", "text": "The Wanted\n\nThe Wanted je britsko-irská chlapecká kapela založená v roce 2009, jež své první album vydala v červenci 2010. Skupinu tvoří pět členů: Tom Parker, Max George, Siva Kaneswaran, Jay McGuiness a Nathan Sykes. V současné době má uzavřenu smlouvu s vydavatelstvím Island Records a ve Spojených státech s Mercury Records.\n\nJejich první album pojmenované \"The Wanted\", které bylo vydáno 25. října 2010, se ve Spojeném království umístilo na čtvrtém místě. Z tohoto alba pochází tři singly, jež se ve Spojeném království umístily mezi Top 20, úvodní skladba \"All Time Low\", která se dostala na první místo, \"Heart Vacancy\" na druhém místě a \"Lose My Mind\" na devatenáctém místě britského žebříčku.\n\nDruhé album pojmenované \"Battleground\" bylo vydáno 4. listopadu 2011 a umístilo se na čtvrtém místě ve Spojeném království a na pátém místě v Irsku. První singl \"Gold Forever\" byl vydán již 13. března, a to na podporu chritativní organizace Comic Relief a umístil se na třetím místě britské hitparády. Jejich druhá skladba \"Glad You Came\", která se vyšplhala až na první místo britské hitparády, se na vrcholu udržela ve Velké Británii dva týdny a v Irsku pět týdnů. Třetí singl \"Lightning\" a čtvrtý \"Warzone\" se dostaly na druhé resp. dvacáté první místo.\n\nNa počátku roku 2012 zažila skupina úspěch ve Spojených státech a Kanadě s hitem \"Glad You Came\", jehož se zde prodaly tři miliony kopií, a dostal se na třetí místo žebříčku Billboard Hot 100, zatímco jejich druhý singl \"Chasing The Sun\" se stal druhým v Billboard chart, a dostal se na vrchol v žebříčku Hot Dance Club Songs.\n\nJejich manažerem je Scooter Braun.\n\n"}
{"id": "842352", "url": "https://cs.wikipedia.org/wiki?curid=842352", "title": "Španělsko na Letních olympijských hrách 2004", "text": "Španělsko na Letních olympijských hrách 2004\n\nŠpanělsko se účastnilo Letní olympiády 2004. Zastupovalo ho 317 sportovců (177 mužů a 140 žen) v 27 sportech.\n\n"}
{"id": "842362", "url": "https://cs.wikipedia.org/wiki?curid=842362", "title": "Milan Zelený", "text": "Milan Zelený\n\nMilan Zelený (* 22. ledna 1942 Klucké Chvalovice) je česko-americký ekonom, který se zabývá zejména obory produktivity práce, teorie řízení, podnikové ekonomiky a multikriteriálního rozhodování. Je autorem řady odborných publikací a působí na několika zahraničních vysokých školách. Počátkem roku 2015 byl jmenován emeritním profesorem (Professor Emeritus of Management Systems) americké Fordham University v New Yorku. V roce 2012 se často veřejně diskutovalo o jeho kandidatuře na prezidenta České republiky. Prezidentské volby se nakonec rozhodl nezúčastnit. S konkrétními výhradami připustil prezidentskou kandidaturu ve volbách v roce 2018, ale později ji odmítl. U příležitosti 99. výročí vzniku samostatného československého státu byl 28. října 2017 oceněn státním vyznamenáním - Medailí Za zásluhy, I. stupně.\n\nPochází z literární rodiny Václava a Vladivoje Zelených. Narodil se v roce 1942 v obci Klucké Chvalovice ve východních Čechách a vyrůstal v českobratrském prostředí na vesnici. Jeho otec Josef Zelený byl ve 30. a 40. letech 20. stol. jedním z prvních českých organizačních poradců. Po únorovém převratu se jeho otec stal horníkem na Kladně a jeho strýc pracoval v uranových dolech v Jáchymově.\n\nStudoval na žižkovském gymnáziu, v letech 1959–1964 na pražské Vysoké škole ekonomické. Následně vykonal v Praze základní vojenskou službu a krátce působil v Ekonomickém ústavu Československé akademie věd.\n\nV roce 1967 odešel z Československa na studijní pobyt na americkou University of Rochester, odkud se již nevrátil. O rok později byl vyzván k návratu do vlasti a vyloučen z akademie věd, nicméně výzvy neuposlechl. Na rochesterské univerzitě získal titul Ph.D. v oblastech operačního výzkumu a podnikové ekonomiky a přijal americké občanství. V roce 1970 získal titul M.Sc. v oblasti teorie řízení. Studoval u amerického statistika W. E. Deminga nebo u význačného liberálního ekonoma Miltona Friedmana. Nositel Nobelovy ceny za ekonomii Friedrich August von Hayek přijal Zeleného autopoietickou teorii ekonomiky jako živého organismu. Korespondence mezi Hayekem a Zeleným je uložena v Hoover Institutu, Archivy Hayeka, karton 60, složka 30.\n\nKvůli emigraci byly Zeleného publikace v tehdejším Československu zakázány. Po sametové revoluci byl v České republice považován za cizince, a proto se musel pravidelně hlásit u cizinecké policie. Jeho americká profesura na domovské Fordham University, která mu byla doživotně udělena, není v českém vzdělávacím systému uznávána. V pozici profesora působí na pěti zahraničních univerzitách, z toho na dvou doživotně. Je akademickým proděkanem a profesorem na Xidian University v Xi'an. Zároveň učí v MBA programu na Peking University v Pekingu. Spolupracuje též s čínskou akademií věd v oblastech řízení znalostí.\n\nŽije v americkém Tenafly ve státě New Jersey a má syna Maximiliána.\n\nPřed rokem 1967 se podílel na analýze kritické cesty. Později se věnoval oblasti vícekriteriálního rozhodování a managementu znalostí. K dalším oblastem jeho výzkumu patří například Baťova soustava řízení, analýza portfólia, analýza rizik, měření spotřebitelských postojů, lidská intuice, kreativita a úsudek, simulační modely biologické organizace, autopoiesis, umělý život, osmotické útvary a syntetická biologie, spontánní společenské organizace nebo programování prostřednictvím jazyků GPSS, APL, Fortran a BASIC.\n\nK oblastem, jimiž se zabývá v současnosti, patří například ekonomika, obchod, systémové vědy nebo sociálně-biologické autopoiézy. Věnuje se rovněž poradenství a koučování.\n\nV letech 1971–1982 působil jako vysokoškolský učitel na několika univerzitách, a to Univerzitě Jižní Kalifornie (1971–1972), Columbia University (1972–1979), kodaňské \"Copenhagen School of Economics\" (1979–1980) a na bruselském \"European Institute for Advanced Studies in Management\" (1980–1981).\n\nOd roku 1982 zastává na americké Fordham University křeslo „Professor of Management Systems“.\n\nByl akademickým proděkanem a učitelem na Univerzitě Xidian v Xi’an v Číně. V roce 2006 působil jako hostující učitel na \"Univerzitě Fu Jen\" v Tchaj-pej, v roce 2007 na \"Indian Institute of Technology\" v Kanpuru a v letech 2009–2010 na IBMEC v Riu de Janeiru. Po mnoho let byl hostujícím učitelem např. na Fakultě architektury Univerzity v Neapoli. nebo české Univerzitě Tomáše Bati ve Zlíně.\n\nJe autorem více než šesti set odborných publikací, studií a monografií z různých oblastí ekonomie, managementu nebo kybernetiky. Uveřejňuje rovněž literární eseje a politické recenze. Do češtiny byly přeloženy např. knihy \"Cesty k úspěchu\", \"Neučte se z vlastních chyb\", \"Hledání vlastní cesty\", \"Všechno bude jinak\" nebo \"To vám byl divný svět\".\n\nPůsobil jako hlavní editor časopisu \"Human Systems Management\" a v současnosti je jeho šéfredaktorem. Dále je členem redakční rady množství odborných ekonomických periodik.\n\n\n\n\nMilan Zelený je odborným konzultantem mnoha podniků, institucí a zahraničních vlád (USA, Japonsko, Belgie a řady dalších).\n\nAktivní konzultant mnoha amerických podniků: Arthur D. Little, Nynex, Rockwell Int., RCA, Mackenzie & Co. a dalších.\n\nMilan Zelený je zastánce eticky funkčních svobodných trhů, znalostní ekonomiky (\"knowledge economics\"), vnitropodnikové a národohospodářské demokracie, zaměstnanecké autonomie a zaměstnanecko-manažerského spoluvlastnictví Baťova typu.\n\nJe skeptik ve směru socialistického, státního a veřejně-masového vlastnictví výrobních prostředků, i přes častý pobyt v ČR, kde je advokátem nového národního kapitalismu. Myšlenkově a filozoficky mu je v oblasti podnikového řízení nejbližší Baťova soustava řízení.\n\nKritikou hospodářských reforem a odlišnými politickými názory se v roce 1990 dostal Milan Zelený do sporu s tehdejším ministrem financí Václavem Klausem. Milan Zelený svůj boj proti reformám popsal v knize \"Ještě je čas, aneb, Obávám se o osud této země.\"\n\nV období prezidentských voleb v roce 2012 se veřejně diskutovalo o kandidatuře Milana Zeleného na prezidenta České republiky. Milan Zelený spatřoval v historicky první přímé prezidentské volbě nové možnosti a příležitosti občanů ČR (blog: \"Přímá volba prezidenta: Promarníme příležitost?\"). Prezidentské volby se nakonec rozhodl nezúčastnit.\nV dubnu 2015 založil Milan Zelený nadaci ZET Foundation (registrovaný název Nadace ZET profesora Milana Zeleného) pro rozvoj národního a mezinárodního podnikatelství v transformujících ekonomikách. Účelem nadace je dosahování obecně prospěšných cílů v oblasti rozvoje relokalizované společnosti ve smyslu národního, regionálního, místního vlastnictví, rozhodování, autonomie a soběstačnosti s cílem zvýšit konkurenceschopnost českých podniků (podnikatelských aktivit – projektů, činností a znalostí), které se již nyní hlásí k myšlence a spoluvytvářejí relokalizovanou společnost. Nadace pro rozvoj relokalizované společnosti bude působit nejen v České republice, ale i v USA, Číně, Brazílii, Indii, Japonsku nebo Singapuru. Celá jedna linie projektů nadace ZET vychází z obnovy odkazu Tomáše a Jana Bati; jedním z prvních projektů nadace bude digitalizace archivů Jana A. Bati.\n\n\nV létě 2007 byl Milan Zelený poctěn mezinárodní vědeckou komunitou oslavným svazkem (tzv. Festschrift) nazvaným \"Advances in Multiple Criteria Decision Making and Human Systems Management: Knowledge and Wisdom\" (Pokroky ve vícekriteriálním rozhodování a řízení lidských systémů: znalost a moudrost). Festschrift obsahuje příspěvky odborníků a vědců z různých zemí.\n\nTento 400stránkový svazek odráží fundamentální odkaz práce a myšlení Milana Zeleného: lidské a společenské systémy a procesy jsou organicky a zásadně vícerozměrné, technokratická redukce reality do jednoduchých agregátních makrofunkcí nebo kriterií je vědecky nepřípustná a z hlediska praxe kontraproduktivní. Milan Zelený zasvětil svůj odborný život tvorbě a rozvoji neagregovaných a nezprůměrňovaných mikropřístupů ke studiu interaktivní ekonomie, rozhodování, organizace a řízení lidských a společenských systémů. Je iniciátorem a zakladatelem samostatných oborů Multiple Criteria Decision Making (MCDM) a Human Systems Management (HSM).\n\nKnihu redigovali Y. Shi, D. L. Olson a A. Stam a byla strukturována ve stejném duchu vícerozměrnosti, nejméně ve třech rovinách:\nOslavný svazek obsahuje rozsáhlý a fundovaný rozbor Prof. A. E. Singera z University of Canterbury, nazvaný „Zeleného Řízení lidských systémů a pokroky v ideálech humanity“ (Zeleny’s Human Systems Management and the Advancement of Humane Ideals); rozbor Zeleného knihy z r. 2005, \"Human Systems Management: Integrating Knowledge, Management & Systems\", odvozené z kořenů F. A. von Hayeka a jím zpracované problematiky dělby a reintegrace práce. Zelený rozšířil Hayekovy koncepce na dělbu a reintegraci znalostí (knowledge), a tak položil základy moderní ekonomie identifikací znalostí jako základní formy kapitálu.\n\nObdobně zajímavým textem je příspěvek Prof. Nicholase Maxwella z londýnské University College: „Osvícenství, Popper a Einstein“ (The Enlightenment, Popper and Einstein), v němž tento vlivný filozof sleduje Zeleného progresi od dat a informací, přes znalosti, až po moudrost a osvícení. Končí citátem z Einsteina, že „Perfekce prostředků a nástrojů, spolu se zmatením účelů a cílů, je základní charakteristikou našeho věku.“ \n\n\n"}
{"id": "842364", "url": "https://cs.wikipedia.org/wiki?curid=842364", "title": "Španělsko na Letních olympijských hrách 2000", "text": "Španělsko na Letních olympijských hrách 2000\n\nŠpanělsko se účastnilo Letní olympiády 2000. Zastupovalo ho 321 sportovců (216 mužů a 105 žen) v 27 sportech.\n\n"}
{"id": "842367", "url": "https://cs.wikipedia.org/wiki?curid=842367", "title": "Work breakdown structure", "text": "Work breakdown structure\n\nWork breakdown structure často zkracovaný jako WBS je dokument používaný v projektovém managementu. Obsahuje hierarchický rozklad cíle projektu (předmětu plnění projektu) na jednotlivé dodávané výsledky a dále postupně na jednotlivé produkty a podprodukty až na úroveň jednotlivých pracovních balíků, které musí být vytvořeny v průběhu projektu.\nPojem WBS nemá jednoznačně přijímaný český překlad. Používá se pojem \"Hierarchická struktura prací\" nebo \"Hierarchická struktura činností\", který ale může být zavádějící. Ani v anglických zdrojích není terminologie zcela ustálená. Objevuje se i pojem \"Scope Breakdown structure\" (zkratka SBS). Tento název z faktického pohledu popisuje princip tohoto dokumentu a techniky jeho tvorby výstižněji, ale je používán mnohem méně a jeho zkratka má mnoho dalších významů. V dalším textu je používána ustálená zkratka WBS.\n\nWBS je používán v projektovém managementu a systémovém inženýrství k rozložení dodávky, nebo cíle projektu na jednotlivé dodávané produkty. Tato technika pomáhá stanovit předem náklady a sledovat postup naplňování dodávky.\n\nRozpad dodávky / cíle projektu je vytvářen postupně na podrobnější a podrobnější elementy ve stromové struktuře. Jednotlivými elementy rozpadu jsou vždy produkty nebo výsledky činností. Nikdy ne činnost jako taková. Některé zdroje tuto významnou skutečnost neuvádí správně.\n\nWBS musí vždy pokrýt celý cíl projektu. WBS neřeší časové závislosti mezi svými jednotlivými elementy.\n\nHloubka rozpadu cíle není metodou stanovena taxativně. V různých větvích rozpadového stromu se může hloubka rozpadu lišit. Dle povahy konkrétního prvku, zkušenosti projektového týmu a organizačních zvyklostí mohou být různé elementy struktury rozloženy do různých úrovní detailu. Prvky na nejnižší úrovni WBS, což budou nejčastěji pracovní balíky, by měly být tak detailní, aby byly jasně definované, ohraničitelné, přiřaditelné konkrétní osobě na zodpovědnost a bylo je možno efektivně řídit. Ohodnocení elementů WBS je prováděno z pohledu pracnosti, finančních nákladů a dalších zdrojů projektu nutných pro realizaci dodávky.\n\nKoncept WBS byl vyvinut ve Spojených státech pro Ministerstvo obrany v rámci Program Evaluation and Review Technique (PERT). PERT byl zaveden americkým námořnictvem v roce 1957 v rámci rozvoje raketového programu Polaris. V té době nebyl ještě používán pojem WBS, ale šlo již o koncept rozpadu cíle do produktově orientovaných kategorií.\n\nV roce 1987, Project Management Institute (PMI) dokumentoval rozšíření této techniky i pro obecnější použití.\n\nJde o základní princip vytváření WBS. Tímto se stanovuje, že WBS obsahuje 100 % definovaného cíle a zachycuje všechny dodávky - vnitřní, vnější i prozatímní - z hlediska práce která musí být vykonána.\n\nPravidlo se vztahuje na všechny úrovně v rámci hierarchie. Tedy součet koncových elementů se musí rovnat 100 % kořenového elementu rozpadového stromu. To znamená i to, že WBS nemá obsahovat ani nic navíc. Tedy nesmí obsahovat více než 100 % dodávky.\n\nPravidlo 100 % doplňuje podmínka, že ve WBS nesmí docházet k překrývání obsahu mezi dvěma prvky WBS, které jsou v různých větvích stromu. Taková dvojznačnost by mohla vést k duplicitní práci, nebo chybám v důsledku překrývání odpovědnosti a autority. Důsledkem takového překrývání mohou být i chyby při kalkulaci nákladů.\n\nWBS nesmí řešit, jak je daného cíle dosaženo. Prvky WBS musí vždy představovat výsledky a ne akce, které vedou k jejich vytvoření. Tím je zaručeno, že WBS neomezuje vynalézavost a tvůrčí myšlení účastníků projektu.\n\nMetoda sama nestanovuje přesně počet úrovní pro strom rozpadu, ani úroveň detailu nejmenších prvků rozpadu. Pokud bude několik týmů nezávisle na sobě vytvářet WBS pro stejnou dodávku, jejich výsledné WBS nebudou totožné. \n\nExistuje několik heuristických pravidel nebo doporučení, které pomáhají indikovat, že úroveň rozpadu cíle je již dostatečná.\n\nPrvek nejnižší úrovně WBS (pracovní balíček):\n\nObvykle jsou prvky stromové struktury WBS označovány číselným kódováním. Prvky každé úrovně jsou označeny kódem úrovně, ze které jsou vytvářeny a vlastním pořadovým číslem v rámci svého předchůdce ve stromu odděleným tečkou.\n\nCílem číslování je umožnit jednoznačnou identifikaci každého prvku WBS, usnadnit jejich nalezení ve struktuře. Metoda také definuje jednotný přístup, který je platný bez ohledu na tvůrce konkrétní WBS.\n\nPotom lze z příkladu uvedeného níže rozpoznat podle označení 1.1.2 Sedlo poznat, že jde o druhý prvek ze třetí úrovně WBS, protože jde o tři čísla oddělená tečkou.\n\nPříklad ukazuje část jednoduché WBS pro projekt jízdního kola na zakázku. Jedná se o příklad, forma zápisu WBS není jednoznačně dána. Použití formulací jako je například 1.6 Sestavení provedeno má v tomto příkladu zdůraznit skutečnost, že prvky WBS jsou vždy produkty nebo výsledky činností.\n\n"}
{"id": "842370", "url": "https://cs.wikipedia.org/wiki?curid=842370", "title": "Mergozzo", "text": "Mergozzo\n\nMergozzo je italská obec v provincii Verbano-Cusio-Ossola v oblasti Piemont, ležící na břehu jezera Lago di Mergozzo, které je součástí Lago di Maggiore; má nadmořskou výšku 194 metrů. \n\nK 31. prosinci 2017 zde žilo 2174 obyvatel.\n\nSymbolem města je strom, několik století starý a nyní již dutý jilm, stojící v centru, na nábřeží jezera. Jeho existenci v Mergozzu již v 1. polovině 17. století dokládá vyobrazení na oltářním obraze Růžencové madony, který namaloval Carolus Canis roku 1623 pro zdejší farní kostel Nanebevzetí Panny Marie. V současné době je strom zcela dutý a nesený kovovými podpěrami, ale stále zelený a svěží. Je registrován v seznamu \"Monumentálních stromů\" oblasti Piemontu.\n\nMěstečko je vyhledávané turisty pro svou historickou síť ulic, starou architekturu, přístav i přírodu. \n\n\nGravellona Toce, Montorfano, Ornavasso, Premosello-Chiovenda, San Bernardino Verbano, Verbania\n"}
{"id": "842371", "url": "https://cs.wikipedia.org/wiki?curid=842371", "title": "Ladislav Smejkal", "text": "Ladislav Smejkal\n\nLadislav Smejkal (* 30. září 1946 Benešov nad Ploučnicí) je dlouholetý pracovník českolipského muzea, autor mnoha vlastivědných publikací Českolipska, člen redakční rady sborníku Bezděz a od roku 2006 čestný občan města Česká Lípa.\n\nNa Filozofické fakultě Karlovy univerzity v Praze vystudoval obor historie a český jazyk. Ladislav Smejkal byl od července 1969 zaměstnán v Vlastivědném muzeu a galérii Česká Lípa jako historik, v historickém oddělení, pracoviště novodobých dějin. V letech 1988 – 1992 si doplnil vzdělání postgraduálním studiem muzeologie na Masarykově univerzitě v Brně.\n\nV říjnu 1991 se stal členem nově vytvořeného občanského sdružení Vlastivědný spolek Českolipska a zároveň byl členem Klubu přátel muzea. Když se v roce 1997 oba spolky spojily, zůstal ve výboru i nadále. Pro spolek často pořádá přednášky. Byl a je (rok 2012) i členem redakční rady a aktivním přispěvatelem vlastivědného sborníku Bezděz, původně založeného jako časopis již v roce 1930 a nyní vydávaného společně Okresním archivem, Vlastivědným spolkem a Vlastivědným muzeem v České Lípě.\n\nVe spolupráci v Klubem českých turistů Česká Lípa zajišťuje procházky po České Lípě s popisem historických památek města, v řadě měst celého okresu již od 70. let 20. století přednáší historii celého regionu i jeho jednotlivých míst. \n\nVyučoval několik let dějepis v Euroškole v České Lípě. V roce 2006 je stále předsedou Akademie Jana Amose Komenského v České Lípě, kde desítky let působí jako lektor.\n\nV roce 2006 převzal z rukou starostky města ocenění Čestný občan města Česká Lípa.\n\n\n\nV roce 2014 realizoval pro Masarykovo demokratické hnutí putovní výstavu \"Masarykův odkaz\" o prezidentu T. G. Masarykovi (poprvé uvedena 7. března 2014 v českolipském muzeu). V roce 2017 byla výstava uvedena i v kanadském Torontu a v roce 2018 má putování pokračovat po USA.\n\n"}
{"id": "842378", "url": "https://cs.wikipedia.org/wiki?curid=842378", "title": "Asijská pětka", "text": "Asijská pětka\n\nAsijská pětka (v americkém originále Asian F) je třetí epizoda třetí série amerického muzikálového televizního seriálu \"Glee\" a v celkovém pořadí čtyřicátá sedmá epizoda seriálu. Scénář k ní napsal Ian Brennan, jeden z hlavních tvůrců seriálu, režíroval ji Alfonso Gomez-Rejon a poprvé se vysílala ve Spojených státech dne 4. října 2011 na televizním kanálu Fox. V této epizodě poznáme rodiče Emmy Pillsbury (Jayma Mays) a Mika Changa (Harry Shum mladší). Konkurzy na školní uvedení muzikálu West Side Story jsou téměř u konce a strhne se velký boj o roli Marii mezi Mercedes Jones (Amber Riley) a Rachel Berry (Lea Michele), což přivede Mercedes k tomu, aby opustila školní sbor New Directions.\n\nRozšířená kopie epizody byla poslána několika recenzentům a získala vysoce nadšené ohlasy. Po vysílání epizody bylo mnoho dalších recenzentů nadšeno, ačkoliv ne všichni. Brittanin (Heather Morris) výkon v písni \"Run the World (Girls)\" byl chválen, stejně jako celá dějová linie s Mikem Changem a kritici zvláště vyzdvihli jeho ztvárnění písně \"Cool\" a jeho první sólovou taneční sekvenci. Hudební vystoupení byly většinou přijaty velmi dobře, mezi nimi byly tři, ve kterých vystupovala Mercedes, zvláště \"It's All Over\" z muzikálu \"Dreamgirls\". Nicméně její zápletka měla své kritiky, většinou díky opakování motivu Mercedes versus Rachel a nesrovnalostí s její charakterizací v minulých vystoupeních.\n\nVšech šest písní z epizody bylo vydáno jako singly a jsou dostupné ke stažení. Dva z nich, \"Fix You\" a \"Run the World (Girls)\", se umístily v žebříčku Billboard Hot 100 a \"Fix You\" taktéž ještě v Canadian Hot 100. V den původního vysílání epizodu sledovalo celkem 8,42 milionů amerických diváků a získala 3,6/10 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost epizody a ratingy lehce klesly v porovnáním s předchozí epizodou s názvem Shelby se vrací.\n\nPoté, co Mike (Harry Shum mladší) dostane známku \"1-\" (A−) z testu z chemie, je jeho otec (Keong Sim) rozzlobený, protože jedna minus je pro něj \"asijská pětka\". Vidí to jako nebezpečí, které muže ohrozit Mika chodit na Harvard a trvá na tom, aby se Mike věnoval více učení a zanechal sboru i jeho přítelkyně Tiny (Jenna Ushkowitz), která mu pomáhala s vylepšením jeho zpěvu. Mike prosí ještě o jednu další šanci a slibuje, že bude chodit na doučování, ale později se rozhodne následovat své sny a jde na konkurz na roli Riffa ve West Side Story, kde vystupuje s písní \"Cool\". Zmešká doučovací hodinu a jeho matka (Tamlyn Tomita) ho konfrontuje. Když ji řekne, že by byl radši tanečníkem než lékařem, jeho matka mu prozradí, že v minulosti zavrhla své sny stát se profesionální tanečnicí a nechce, aby se jejímu synovi stalo to samé.\n\nBrittany (Heather Morris) chce zvýšit své šance stát se prezidentkou ročníku a zpívá strhující píseň plnou ženské síly—\"Run the World (Girls)\"—v improvizované sestavě pomocí školních roztleskávaček a Santany (Naya Rivera), která se znovu přidala k New Directions, bez vědomí trenérky roztleskávaček Sue Sylvester (Jane Lynch). Velká síla nadšení všech žen ve škole znervózňuje Kurta (Chris Colfer), dalšího kandidáta na prezidenta třídy. Kurt vzdal svůj sen hrát Tonyho v muzikálu a dává kytici růží svému příteli Blainovi (Darren Criss), který byl do role vybrán.\n\nWill (Matthew Morrison) je nejistý ohledně jeho vztahu s Emmou, protože ho nepožádala, aby se setkal s jejími rodiči, a tak je pozve na večeři bez jejího vědomí. Její rodiče se vysmívají onemocnění své dcery (Obsedantně kompulzivní porucha), což rozzlobí Willa a také vyjádří posedlost barvou vlasů—Emma je pojmenuje jako \"zázvoroví rasisti\". Emmina obsedantně kompulzivní porucha se zhorší po stresu z jejich návštěvy. Will ji pomáhá, omluví se ji a připojí se k Emmě, když se modlí.\n\nMercedes (Amber Riley), podpořená svým přítelem Shanem (LaMarcus Tinker), jde na konkurz na roli Marii a nadchne režiséry—Emmu, trenérku Beiste (Dot-Marie Jones) a Artieho (Kevin McHale)—se svým ztvárněním písně \"Spotlight\". Uspořádají druhé kolo pro ni a Rachel (Lea Michele), aby jim pomohlo rozhodnout se, která z nich bude roli později hrát. Mercedes je rozzlobená, když si myslí, že je opět favoritkou Rachel, které jsou ve sboru svěřována všechna sóla. Když Will přinutí Mercedes, aby chodila na taneční hodiny, ze kterých je Rachel omluvená, tak se Mercedes rozhodne opustit sbor. Když Mercedes a Rachel soutěží v druhém kole s písní \"Out Here On My Own\", Mercedes předvádí výkon, o kterém si Rachel v duchu myslí, že byl lepší než ten její a rzohodne se na poslední chvíli také kandidovat na prezidenta třídy, aby zlepšila své šance na přijetí na vysokou školu. Toto zklame Kurta, který má nyní dalšího rivala, se kterým musí soutěžit. Tři režiséři se nakonec dohodnou, že roli dají oběma kandidátkám a každá bude hrát polovinu ze všech představení, ale Mercedes je přesvědčená, že si zasloužila vyhrát roli úplně a odmítá roli nyní přijmout. Stahuje se z konkurzu a dobrovolně se připojuje do nového školního sboru pod vedením Shelby Corcoran (Idina Menzel). Je zveřejněn definitivní seznam účinkujících pro školní muzikál, s Rachel jako Mariou, Blainem jako Tonym, Santanou jako Anitou, Mikem jako Riffem a Kurtem jako strážníkem Krupkem.\n\n"}
{"id": "842379", "url": "https://cs.wikipedia.org/wiki?curid=842379", "title": "Ricardo Alegría", "text": "Ricardo Alegría\n\nRicardo E. Alegría (14. dubna 1921, San Juan, Portoriko – 7. června 2011 tamtéž) byl portorický archeolog, antropolog a spisovatel.\n\nAlegría byl synem právníka a politika Josého S. Alegrie, který byl v letech 1927 až 1928 prezidentem Partido Nacionalista. Ricardo studoval antropologii, archeologii a muzeologii na University of Chicago a během studií se účastnil vykopávek a žil u kmenů severoamerických indiánů. Poté pracoval u Smithsonian Institution a v Brooklynském muzeu. S finanční podporou Guggenheimovy nadace získal doktorát na Harvard University s dizertační prací o hře pelota.\n\nPo návratu do Portorika vedl vykopávky a v roce 1948 odkryly pozůstatky prvotního osídlení oblasti.\n\nV roce 1955 založil \"Instituto de Cultura Puertorriqueña\" a až do roku 1973 ho vedl.\n\nZa mnohaleté úsilí o ochranu portorické kultury mu Bill Clinton v roce 1993 předal cenu Charlese Frankela. Obdržel také Louse du Pont Crowninshield Award od National Trust for Historic Preservation.\n\n\n"}
{"id": "842388", "url": "https://cs.wikipedia.org/wiki?curid=842388", "title": "96 (číslo)", "text": "96 (číslo)\n\nDevadesát šest je přirozené číslo. Následuje po číslu devadesát pět a předchází číslu devadesát sedm. Řadová číslovka je \"devadesátý šestý\" nebo \"šestadevadesátý\". Římskými číslicemi se zapisuje XCVI.\n\nDevadesát šest je\n\n"}
{"id": "842396", "url": "https://cs.wikipedia.org/wiki?curid=842396", "title": "Olga Sljusarevová", "text": "Olga Sljusarevová\n\nOlga Anatoljevna Sljusarevová (Ольга Анатольевна Слюсарева; * 28. dubna 1969, Červonyj Donec, Ukrajinská SSR) je bývalá ruská profesionální cyklistka. Na olympijských hrách v Athénách v roce 2004 získala zlatou olympijskou medaili v bodovací závodě. Je též držitelkou bronzových olympijských medailí z bodovacího závodu na LOH 2004 a silničního závodu jednotlivkyň z olympiády v Sydney.\n\n"}
{"id": "842415", "url": "https://cs.wikipedia.org/wiki?curid=842415", "title": "Berta Savojská", "text": "Berta Savojská\n\nBerta Savojská (21. září 1051 – 27. prosince 1087) byla první manželka Jindřicha IV., římskoněmecká královna a císařovna.\n\nBerta byla dcerou Oty I. Savojského a jeho manželky Adély. S Jindřichem byla zasnoubena již v dětském věku, 25. prosince 1055 v Curychu, ještě za života jeho otce Jindřicha III. Svatba se odehrála 13. července 1066 v Treburu. Podle saského kronikáře Bruna byla Berta půvabná ušlechtilá žena, ale Jindřich k ní žádné city nechoval, protože svatba neproběhla z jeho svobodné vůle. Vedle své manželky prý měl dvě nebo tři konkubíny a i tak si nechal do své ložnice vodit další dívky a ženy. Svou manželku prý nevídal více, než bylo nezbytně nutné.\n\nV roce 1069 Jindřich zahájil proceduru rozvodu. Důvod, který uvedl, byl na tu dobu nezvykle upřímný.\nPapež Alexandr II. rozvod zamítl a Jindřich se pak očividně podřídil svému osudu. Jeho první dcera se narodila rok po jeho pokusu o rozvod. Berta rovněž manžela doprovázala na jeho nebezpečné cestě do Canossy a vzala s sebou i tříletého syna Konráda. Společně s manželem byla mezi 25. a 28. lednem 1077 v ledové vodě před hradními zdmi, když se tak Jindřich snažil dosáhnout řešení svého sporu s papežem. Po Jindřichově boku také byla 31. března 1084 korunována císařovnou. Zemřela 27. prosince 1087 v Mohuči.\n\n\n"}
{"id": "842421", "url": "https://cs.wikipedia.org/wiki?curid=842421", "title": "Mo Jen", "text": "Mo Jen\n\nMo Jen (česky \"Nemluvit\", pinyin , vlastním jménem Guan Moye, * 17. února 1955, Gaomi, Šan-tung) je čínský spisovatel. V roce 2012 obdržel Nobelovu cenu za literaturu.\n\nMo Jen se narodil do zemědělské rodiny v malém městečku provincie Šan-tung na východě Číny. Jeho dědeček zakoupil pole (1,5 ha) a z toho důvodu byla rodina označena za kapitalisty. Rodiče pak během \"Velkého skoku\" pracovali v kalírně oceli a později odesláni na převýchovu. Mo Jen vyrůstal s babičkou a byl vyloučen ze školy. V jedenácti pracoval s dobytkem a poté v továrně na zpracování bavlny. Těžký život v dětství se pak projevoval v jeho literárním díle.\n\nNa konci kulturní revoluce, v roce 1976, vstoupil do čínské armády, která mu zajistila lepší společenské postavení. Už jako voják v roce 1981 napsal svůj první román \"Průsvitná mrkev\". V 80. letech se věnoval studiu evropské kultury. Otevřeně se hlásí ke spisovatelům jako David Herbert Lawrence, Ernest Hemingway, Franz Kafka, James Joyce, Heinrich Böll, Albert Camus, Günter Grass, ale především William Faulkner a Gabriel García Márquez, kteří silně ovlivnili jeho tvorbu. Během reforem Teng Siao-pchinga mu bylo umožněno publikovat a od roku 1984 i vyučovat na katedře literatury Vojenské kulturní akademie. V románech odsuzuje korupci a centrální plánování, přesto je považován za spisovatele blízkého Čínské komunistické straně. Je místopředsedou Svazu čínských spisovatelů. Ve svém projevu se pozitivně vyjadřoval o Mao Ce-tungovi. Z tohoto důvodu je udělení Nobelovy ceny za literaturu v roce 2012 považováno za kontroverzní.\nJe propagátorem četby světové literatury v Číně. Na Frankfurtském knižním veletrhu v roce 2009 prohlásil, že literatura může překonávat bariéry, které oddělují země a národy. Jako pseudonym si zvolil slovo \"nemluv\" - říká, že se vyjadřuje otevřeněji, než by čínská společnost přála. Slovem \"nemluv\" jej také napomínali rodiče jako malého chlapce v době kulturní revoluce.\n\n\nV češtině do roku 2012 nevyšla žádná jeho kniha. Byla přeložena povídka \"Zemljankové radosti\" (překlad Denis Molčanov) a \"Vyschlá řeka\", za jejíž překlad dostal František Reismüller Cenu Česko-čínské společnosti pro mladé sinology. Nakladatelství Dauphin připravuje k vydání povídku \"Kluci ze železa\". V roce 2013 by měla vyjít povídková kniha \"Když prosem kosa projede\" a román \"Krev a mlíko\". Do angličtiny překládá jeho dílo převážně Howard Goldblatt, profesor východoasijských jazyků a literatury na univerzitě Notre Dame.\n\nPodle jeho románu byl v roce 1987 natočen čínský film \"Rudé pole\", který na filmovém festivalu v Západním Berlíně získal ocenění Zlatého medvěda. Podle románu \"Hlavně se zasmát\" byl natočen film \"Šťastné chvíle\".\n\n11. října 2012 mu byla udělena Nobelova cena za literaturu. Při udělení Švédská akademie ocenila, že \"dokáže s halucinačním realismem spojovat lidové příběhy, dějiny a současnost\". Dostal ji jako druhý Číňan po Kao Sing-ťienovi, který žije v emigraci ve Francii a jeho knihy jsou v Číně zakázány. Udělení ceny kritizoval obhájce lidských práv Tcheng Piao. Čínský spisovatel Ma Jian, žijící v Londýně, odsoudil Mo Jena za nedostatek solidarity se zakázanými čínskými autory a mlčení k osudu čínských disidentů. Naopak oficiální deník Žen-min ž'-pao Mo Jenovi k udělení ceny blahopřál. Druhý den po udělení ceny se však Mo Jen v prvním rozhovoru s médii vyslovil za propuštění vězněného disidenta Liou Siao-po, nositele Nobelovy ceny za mír z roku 2010.\n\nMo Jen mluví pouze čínsky. Román \"Strasti života a smrti\" obsahuje přes 500 000 čínských znaků, které psal inkoustem a štětcem pouhých 42 dnů.\n\n\n"}
{"id": "842424", "url": "https://cs.wikipedia.org/wiki?curid=842424", "title": "Mohammed Aliyu Datti", "text": "Mohammed Aliyu Datti\n\nMohammed Aliyu Datti (14. března 1982, Makada, Nigérie) je nigerijský fotbalový útočník, který v mladí hrál za italský klub AC Milan.\n\n"}
{"id": "842425", "url": "https://cs.wikipedia.org/wiki?curid=842425", "title": "Ivan Vasiljevič Smirnov", "text": "Ivan Vasiljevič Smirnov\n\nIvan Vasiljevič Smirnov (; –28. října 1956), ruské letecké eso. Patří s 13 potvrzenými sestřely k nejúspěšnějším stíhačům Velké války.\n\nPocházel z rolnické rodiny. Během prvních měsíců konfliktu patřil k 96. pěšímu pluku z Omsku a získal Kříž Svatého Jiří za statečnost. Už koncem roku 1914 však utrpěl vážné zranění po zásahu nepřátelským kulometem. Později se přihlásil k leteckým silám a bojoval pod velením Alexandra Kazakova v 19. sborovém leteckém oddílu.\n\nPo bolševickém převratu, ze strachu před popravami carských důstojníků, odešel do Británie a poté bojoval po boku Britů proti Rudé armádě.\n\nMezi světovými válkami létal jako pilot belgické společnosti SNETA a holandské KLM. V roce 1933 se zúčastnil rekordního letu z Amsterodamu na Jávu, kam doletěl za čtyři dny.\n\nBěhem druhé světové války létal mezi Jávou a Austrálií. Když 3. března 1942 převážel ve stroji Douglas DC-3 Dakota civilisty a bednu diamantů v hodnotě 300 tisíc tehdejších liber, jeho stroj přepadla tři japonská Zera. Smirnov byl několikrát zasažen do ramene a boku, ale přesto se mu podařilo nouzově přistát na pláži nedaleko západoaustralského města Broome.\n\nPo válce jej zaměstnala americká olejářská společnost a během stodenního propagačního letu navštívil téměř třicet států. Zemřel na ostrově Malorka a pochován je v Amsterodamu.\n\n"}
{"id": "842434", "url": "https://cs.wikipedia.org/wiki?curid=842434", "title": "Barneveldka", "text": "Barneveldka\n\nBarneveldka je plemeno kura domácího těžšího typu, s kombinovanou užitkovostí pro produkci vajec i drůbežího masa. Ptáci mají středně vysoký postoj, široká záda a plynulou, lyrovitou horní linii těla. Trup je široký a hluboký, prsa široká a mírně klenutá. Hřeben barneveldek je jednoduchý, malý, se 4-6 zuby, u obou pohlaví vzpřímený, ušnice jsou středně velké, červené barvy, laloky krátké a zaoblené. Ocas slepic je široce nasazený a mírně otevřený, ocas kohoutů je vysoce nesený, středně dlouhý, s bohatými a širokými srpy, které zakrývají zcela rýdovací pera. Křídla jsou sevřená a těsně přiléhají k tělu.\n\nOpeření je těsně přilehlé. Barneveldka se v Česku chová ve čtyřech barevných rázech: uznáno je zbarvení dvojlemované, modře dvojlemované, černé a bílé. Zobák a běháky jsou žluté.\n\nBarneveldka je slepice živého temperamentu a klidné povahy, bez sklonu k přelétávání. Vejce jsou velká, s tmavě hnědou skořápkou, podobnou zbarvení vajec maransek. Chovným cílem je 160-180 vajec snesených jednou nosnicí za jedno snáškové období.\n"}
{"id": "842435", "url": "https://cs.wikipedia.org/wiki?curid=842435", "title": "Doctor's Advocate", "text": "Doctor's Advocate\n\nDoctor's Advocate je druhé studiové album amerického rapera Gamea, které vyšlo v roce 2006 pod labelem Geffen Records. Album debutovalo na prvním místě v americkém žebříčku Billboard 200 a počet prodaných kopií se v prvním týdnu vyšplhal na hodnotu 358 000 kusů. Na albu hostují: Busta Rhymes, Kanye West, Nas, Nate Dogg, Snoop Dogg, Tha Dogg Pound, Jamie Foxx a Xzibit.\n\n"}
{"id": "842436", "url": "https://cs.wikipedia.org/wiki?curid=842436", "title": "Vojtěch Metelka", "text": "Vojtěch Metelka\n\nVojtěch Metelka (17. února 1902 Hoděšovice okres Holice – 1. dubna 1962 Mělník) byl český římskokatolický kněz, děkan v Dobrovici a 4. infulovaný čestný probošt na Mělníce.\n\nByl původně členem kongregace redemptoristů na Svaté Hoře u Příbrami. Redaktor časopisu Svatá Hora. V letech 1949–1954 ho nalézáme jako děkana v Dobrovici. Za 4. čestného mělnického infulovaného probošta byl instalován 19. června 1955. Vykonával též funkci okrskového vikáře. Proslul jako výborný kazatel a statečný kněz. Jeho úsilí na Mělníce se týkalo boje o záchranu drobných sakrálních památek. V mělnickém chrámu se postaral o nový rozvod elektrického proudu, vymalování stěn a zhotovení nových uměleckých dveří obou vchodů. Z jeho iniciativy vznikl zde nový oltář \"Českých patronů\" při použití soch z torza barokních varhan. Současně však byl v mělnickém chrámě zredukován počet oltáříků při pilířích hlavní lodi. Probošt Metelka zemřel na Mělníce 1. dubna 1962.\n\n\n\n"}
{"id": "842437", "url": "https://cs.wikipedia.org/wiki?curid=842437", "title": "Mülheim an der Ruhr", "text": "Mülheim an der Ruhr\n\nMülheim an der Ruhr je město s postavením městského okresu v německé spolkové zemi Severní Porýní-Vestfálsko. Nachází se v průmyslové oblasti Porúří mezi dalšími velkými městy, Duisburgem a Essenem. Leží také nedaleko Düsseldorfu, hlavního města spolkové země. Město je součástí Metropolitního regionu Porýní-Porúří.\nV roce 1808 přijalo město svou chartu. O století později překročil počet obyvatel hranici 100 tisíc a Mülheim an der Ruhr se stal oficiálně velkoměstem. V roce 2008 žilo ve městě přibližně 170 tisíc obyvatel, což jej řadilo k menším velkoměstům v rámci spolkové země.\n\nMülheim an der Ruhr je bývalé hornické město. Poté, co zde byl uzavřen uhelný důl Rosenblumendelle, se stal Mülheim prvním městem v Porúří, které nemá na svém území uhelný důl. Město se úspěšné transformovalo z průmyslového města na obchodní a hospodářské centrum. S více než 50% podílem zeleně a lesů bývá považováno za atraktivní místo k životu v Porúří. Sídlí zde Institut Maxe Plancka a od roku 2009 vysoká škola Hochschule Ruhr West.\n\n\n"}
{"id": "842438", "url": "https://cs.wikipedia.org/wiki?curid=842438", "title": "Mülheim", "text": "Mülheim\n\nMülheim může být:\n\n\n"}
{"id": "842439", "url": "https://cs.wikipedia.org/wiki?curid=842439", "title": "Max Tonetto", "text": "Max Tonetto\n\nMax Tonetto (* 18. listopadu 1974, Terst, Itálie) je italský fotbalista který hrál za AS Řím.\n\n"}
{"id": "842440", "url": "https://cs.wikipedia.org/wiki?curid=842440", "title": "Španělsko na Letních olympijských hrách 1996", "text": "Španělsko na Letních olympijských hrách 1996\n\nŠpanělsko se účastnilo Letní olympiády 1996. Zastupovalo ho 289 sportovců (194 mužů a 95 žen) v 22 sportech.\n\n"}
{"id": "842441", "url": "https://cs.wikipedia.org/wiki?curid=842441", "title": "Rodajlendka červená", "text": "Rodajlendka červená\n\nRodajlendka červená je středně těžké plemeno kura domácího s kombinovanou užitkovostí. Rodajlendky červené jsou výkonnými nosnicemi, se snáškou až 250 vajec ročně, jsou přitom dobře zmasilé, odolné, otužilé a rané.\n\nRodajlendka červená má trup obdélníkového tvaru, který je nesený vodorovně, záda jsou dlouhá a vodorovná a široce nasazený ocas je proti linii zad jen lehce zvednutý. Postoj je středně vysoký, širší. Hřeben je poněkud nižší, jednoduchý, středně velký, vzpřímený a obvykle s pěti zuby, ušnice jsou malé, červené, laloky středně velké a zaoblené. Peří hladce přiléhá. Rodajlenka červená se chová pouze v červené barvě, žádoucí je stejnoměrně sytá mahagonová barva s co nejmenším podílem černých pigmentů, jejichž přítomnost standard toleruje pouze v ocase. Zobák a běháky jsou žluté.\n\nProšlechtěné linie rodajlendek červených slouží k produkci hnědovaječných snáškových hybridů.\n\n"}
{"id": "842442", "url": "https://cs.wikipedia.org/wiki?curid=842442", "title": "Fyzikální korespondenční seminář", "text": "Fyzikální korespondenční seminář\n\nFyzikální korespondenční seminář, zkráceně FYKOS, je soutěž pro studenty středních škol v České a Slovenské republice. Je pořádána Oddělením pro vnější vztahy a propagaci Matematicko-fyzikální fakulty Univerzity Karlovy v Praze. Běh semináře zajišťují nejen její studenti pod vedením některého z akademických pracovníků Ústavu teoretické fyziky. FYKOS byl založen v roce 1987 Pavlem Krtoušem v návaznosti na aktivity Leoše Dvořáka a Davida Vokrouhlického v roce předchozím. Cílem soutěže je motivovat fyzikálně nadané mladé lidi k jejímu dalšímu studiu a umožnit jim přípravu na mezinárodní soutěže a přijetí na vysokou školu.\n\nSoutěž probíhá během školního roku a je rozdělena do dvou částí, zimní a letní, přičemž každá má tři série příkladů. První dva z nich jsou určeny zejména mladším studentům, na ně navazují tři těžší úlohy, tzv. problémový příklad, jehož řešení většinou vyžaduje hlubší úvahy, experimentální úloha, která vyžaduje návrh a provedení zadaného pokusu, a poslední úloha se vztahuje k seriálu na pokračování, což je vždy krátký učební text na určité téma (např. speciální teorie relativity, termodynamika a další). Příklady jsou ohodnoceny body a výsledné pořadí soutěže se vyhodnocuje v kategoriích podle ročníku.\n\nÚčastníci svá řešení posílají buď poštou nebo pomocí internetového formuláře, organizátoři jejich snahy ohodnotí a okomentují a opravené úlohy jim zašlou zpátky poštou spolu se vzorovými řešeními. Z nich je po konci letní části sestavena ročenka.\n\nNa soustředění se zvou nejúspěšnější studenti zimní resp. letní části semináře. Jeho délka je typicky sedm dní a odehrává se v rekreačních střediscích po celé republice. Dopolední program tvoří přednášky od organizátorů i od zvaných hostí (převážně z MFF UK) a odpoledne jsou věnována hrám v přírodě a dalšímu zážitkovému programu.\n\nFYKOSí Fyziklání je týmová soutěž studentů středních škol, která probíhá tradičně v půlce února. Pětice účastníků se za omezenou dobu snaží spočítat co nejvíce příkladů. Principem je stejná jako obdobná matematická soutěž Náboj. FYKOSí Fyziklání je také pořádáno v internetové verzi na začátku prosince.\n\nFyziklání online je novější obdobou FYKOSího Fyziklání. Liší se zejména tím, že probíhá online. Kromě prvního ročníku, kdy soutěž proběhla v květnu, se již tradičně koná v prosinci.\n\nDen s experimentální fyzikou (DSEF) a navazující Týden/tři dny s aplikovanou fyzikou (TSAF) jsou akce zaměřené především na exkurze do laboratoří MFF UK, AV ČR a dalších vědeckých a průmyslových provozů i v zahraničí. Na DSEF je vstup volný pro všechny řešitele, TSAF bývá opět pro řešitele zvané.\n\nVýfuk (Výpočty fyzikálních úkolů) je v současnosti samostatný korespondenční seminář zaměřený na žáky základních škol a nižších ročníků víceletých gymnázií. Jeho hlavní struktura je podobná struktuře FYKOSu. Výfuk vznikl ve školním roce 2010/11 jako součást FYKOSu, která se začala věnovat základním školám. Odštěpil se k 1. 1. 2014.\n"}
{"id": "842443", "url": "https://cs.wikipedia.org/wiki?curid=842443", "title": "Slušní chlapci", "text": "Slušní chlapci\n\nSlušní chlapci je slovenský hudební soubor. Je to historicky první pop-rock-electro-folk-undeground-jazz-swing-blues-orchestrální formace s prvky historického rapu na Slovensku.\n\nTato, původem slovenská kapela vydala zatím sedm videoklipů. Ke zbytku písní jsou záznamy z nahrávání písní.\n\nMá za sebou účast v populární reality show Pláž 33 na Markíze, jejich klip se objevil ve filmu Tak Fajn a svůj koncertní debut si odbyli rovnou před očima více než 5000 diváků – na Konopišti, v rámci akce Partička na vzduchu.\n\nKapela prozatím nevydala žádné album, ovšem první je ve tvorbě.\nDosavadní singly kapely jsou:\n\n\n\n"}
{"id": "842445", "url": "https://cs.wikipedia.org/wiki?curid=842445", "title": "Sasexka", "text": "Sasexka\n\nSasexka je těžké plemeno kura domácího s kombinovanou užitkovostí. Kuřata rychle rostou, slepice pohlavně dospívají v osmi měsících, ideální roční snáška je 170–190 vajec se žlutou až žlutohnědou skořápkou. \n\nSasexka má obdélníkový tělesný rámec, trup je vodorovně nesený, postoj široký. Záda jsou široká a plochá, prsa a břicho široké a hluboké, křídla jsou kratší, ocas široce nasazený. Slepice mají podstatně kratší krk a jsou zavalitější než kohout. Hlava sasexek je menší, široká, hřeben je jednoduchý, vzpřímený, se 4–6 nízkými zuby, ušnice jsou červené, málo vyvinuté, laloky jsou kulaté a hladké.\n\nOpeření je bohaté, měkké, ale přilehlé, bez podušek. Nejčastěji jsou sasexky chovány ve světlé barvě, přesněji se jedná o bílé kolumbijské zbarvení. Základní barva je stříbřitě bílá, ale pera krčního závěsu mají sytě černou stvolovou kresbu se zeleným leskem a stříbrné lemování. Černá kresba, tentokrát kapková, je i na horní části zad, ocas kohouta je černý se zeleným leskem, ocasní krovky slepice jsou černé, bíle lemované, letky jsou černé s bílým vnějším praporem. Zobák a běháky mají masovou barvu.\n\nSlepice váží cca 2,5–3 kilogramy, kohout váží cca 3–4 kilogramy. Zakrslá varianta vyšlechtěná ve Velké Británii a Německu: slepice váží cca 800 gramů, kohout jeden kilogram. Vejce velkého plemene váží cca 55 gramů. Vejce zakrslé sasexky má žluťejší barvu a váží cca 35 gramů.\n\n"}
{"id": "842446", "url": "https://cs.wikipedia.org/wiki?curid=842446", "title": "Seznam kulturních památek v Přelouči", "text": "Seznam kulturních památek v Přelouči\n\n"}
{"id": "842450", "url": "https://cs.wikipedia.org/wiki?curid=842450", "title": "Sarah, vévodkyně z Yorku", "text": "Sarah, vévodkyně z Yorku\n\nSarah, vévodkyně z Yorku, Sarah Margaret rozená Ferguson (* 15. října 1959, Londýn) je britská mecenáška, mluvčí, spisovatelka, filmová producentka, bývalá členka britské královské rodiny a bývalá manželka prince Andrewa, za něhož byla provdána od roku 1986 do jejich rozvodu v roce 1996.\n\nVévodkyně, o níž tisk často hovoří jako o \"Fergie\", což je v Británii obecná přezdívka nositelů jména Ferguson, je mladší dcerou majora Ronalda Fergusona a Susan Barrantesové. S princem Andrewem má dvě dcery, princezny Beatrice a Eugenii z Yorku, jež jsou osmá a devátá v linii následnictví britského trůnu.\n\n"}
{"id": "842451", "url": "https://cs.wikipedia.org/wiki?curid=842451", "title": "HustlaBall Award", "text": "HustlaBall Award\n\nHustlaBall Award je označení evropských cen v oblasti gay pornografie udílených od roku 2009 u příležitosti série tanečních zábavních akcí HustlaBall Berlin.\n\nPořadatelé uvádí, že HustlaBall pochází z roku 1998, kdy se poprvé v New Yorku konalo setkání prostitutů („“) avizované na gay eskortním portálu RentBoy. S ohledem na existenci magazínu \"Hustler\" byl použit zkomolený název HustlaBall. V roce 2003 byl formát akce přenesen i do Berlína, kde od té doby probíhá každoročně.\nOd roku 2009 je součástí události vyhlášení pornografických ocenění. Dvě poroty složené z osobností z branže a ze specializovaných novinářů nominují filmy, o kterých poté hlasuje publikum.\n\nPrvní ceny byly uděleny při HustlaBall Berlin 16. října 2009 v klubu Münze. Dvě pětičlenné poroty vybraly 75 nominovaných, z nichž více než dva tisíce hlasujících účastníků zvolilo tyto oceněné:\n\n----\n\nCeny byly uděleny při HustlaBall Berlin v pátek 22. října 2010 v klubu KitKatClub. Došlo k úpravě kategorií, které nyní více odpovídaly členění užívanému u podobných ocenění v USA. Na výběru se opět podílely dvě pětičlenné poroty. Nejúspěšnějším studiem se stalo Lucas Entertainment, které proměnilo 6 z dvanácti nominací, 3 ceny získalo studio World of Men herce a podnikatele Collina O’Neala a 2 ceny studio Bel Ami. V 26 kategoriích byli oceněni:\n\nÚčinkující:\n\nFilmy:\n\nObecné:\n\nWeb:\n----\n\nCeny byly uděleny při HustlaBall Berlin 21. října 2011 v klubu KitKatClub. V kategoriích došlo jen k drobným úpravám. Mimo jiné byla nově udělena dvě čestná ocenění pro modela a webové stránky. Oceněni byli:\n\nÚčinkující:\n\nFilmy:\n\nObecné:\n\nWeb:\n\nČestná ocenění:\n----\n\nVýroční desátý berlínský HustlaBall včetně předávacího ceremoniálu cen HustlaBall Awards byl ohlášen na pátek 19. října 2012 v klubu KitKatClub. Třetinový podíl na výběru oceněných mělo veřejné online hlasování.\n\nÚčinkující:\n\nFilmy:\n\nObecné:\n\nWeb:\n----\n\nVyhlášení cen pátého ročníku bylo naplánováno na pátek 18. října 2013 do berlínského klubu KitKatClub.\n\nVyhlášení cen šestého ročníku bylo ohlášeno na 17. října 2014 během HustlaBall Berlin Circuit Weekend, opět v berlínském klubu KitKatClub s moderátorem Felixem Barcou. Online hlasování probíhalo na stránkách magazínu \"Boner\". Oceněni byli:\n\nÚčinkující:\n\nFilmy:\n\nObecné:\n----\n\nProdukce ocenění se v roce 2015 ujal pornoherec Fostter Riviera se svou společností Fostter Riviera Productions. Nominace byly omezeny na evropská studia, ačkoli v praxi se některé neevropské kategorie či nominované osoby objevily. Sedmý ročník vyhlašování se uskutečnil tradičně v berlínském klubu KitKatClub, a to 16. října 2015. Nominováni a oceněni byli:\n\nÚčinkující:\n\nFilmy:\n\nObecné:\n----\n\nVyhlášení cen osmého ročníku se uskutečnilo 21. října 2016 v berlínském klubu KitKatClub opět jako součást programu HustlaBall Berlin Circuit Weekend, a to v produkci Fostter Rieviera Productions. Nově byly přidány některé kategorie, jako nejlepší scénář, značka prádla, pornografický zpravodajský web či blog (\"Best Porn News Website or Blog\"). Tento ročník byl z některých stran kritizován a pořadatel HustlaBallu se od něj distancoval. Nominováni a oceněni byli:\n\nÚčinkující:\n\nFilmy a výkony:\n\nOstatní:\n\n\n\n"}
{"id": "842456", "url": "https://cs.wikipedia.org/wiki?curid=842456", "title": "Ekonomie dobra a zla", "text": "Ekonomie dobra a zla\n\nEkonomie dobra a zla je kniha PhDr. Tomáše Sedláčka, Ph.D. vydaná v roce 2009. V říjnu 2012 za ni její autor ve Frankfurtu nad Mohanem obdržel Německou ekonomickou knižní cenu (Deutscher Wirtschaftsbuchpreis). Vyšla celkem ve 14 jazycích (kromě češtiny také např. v němčině, angličtině, polštině nebo čínštině) a připravuje se i její překlad do francouzštiny, španělštiny, korejštiny a turečtiny.\n\n"}
{"id": "842459", "url": "https://cs.wikipedia.org/wiki?curid=842459", "title": "Radio Swiss Pop", "text": "Radio Swiss Pop\n\nRadio Swiss Pop (dříve \"Swiss Light\") je švýcarská rozhlasová stanice veřejnoprávní mediální společnosti SRG SSR. Stanice vysílá 24 hodin denně populární hudbu bez přerušení vstupy moderátora, mluveným slovem nebo reklamou. Radio Swiss Pop je šířeno prostřednictvím rozvodů kabelové televize, satelitu, prostřednictvím Digital Audio Broadcasting a Internetu, často slouží jako hudební kulisa v barech a restauracích. Staniční znělka rádia je střídavě vysílána v němčině, francouzštině, italštině a angličtině.\n\nSesterskými stanicemi Radio Swiss Pop jsou stanice Radio Swiss Classic a Radio Swiss Jazz.\n\n"}
{"id": "842460", "url": "https://cs.wikipedia.org/wiki?curid=842460", "title": "Top (oděv)", "text": "Top (oděv)\n\nTop je část oblečení, která slouží k zakrytí horní části lidského těla. Pojmenování pochází z anglického slova \"top\" označujícího vrch, vršek apod. Termín „top“ se užívá spíše v souvislosti s dámskými oděvy, u pánských je obvyklejší označení „tílko“ (v angličtině se \"top\" používá pro dámské i pánské oblečení).\n\nPodle vzhledu se topy dělí na:\n"}
{"id": "842461", "url": "https://cs.wikipedia.org/wiki?curid=842461", "title": "Detekční smyčka", "text": "Detekční smyčka\n\nDetekční smyčka je zařízení, které slouží k evidenci vozidel (ke zjištění přítomnosti vozidla). Umisťují se obvykle do vjezdových pruhů křižovatky řízené světelnou signalizací nebo se využívají ke sčítání vozidel (ke zjišťování intenzit dopravy). V případě vhodného umístění více smyček (za sebou v určité vzdálenosti) je možné stanovovat rychlost projíždějících vozidel. Detekční smyčky se řadí mezi nejběžnější typy dopravních detektorů využívaných za účelem řízení dopravy.\n\nBěhem průjezdu či přítomnosti vozidla na smyčce dochází ke snížení její indukčnosti a tím se zvyšuje frekvence oscilátoru. V případě, že změna frekvence dosáhne předem daného prahu, je tato změna vnímána jako přítomnost automobilu na smyčce.\n\nIndukční smyčky jsou zapuštěné do vozovky v hloubce asi 120 mm. Jejich velikost a orientace se volí dle účelu jejich využití. Rozměry smyček se pohybují mezi 1 až 3 m na délku a 2 až 2,5 m na šířku (je dána šířkou jízdního pruhu a zabráněním ovlivnění vozidly jedoucími ve vedlejším pruhu). Ke stanovení délky kolon se využívají speciální smyčky, které mohou dosahovat i 30 m. Pro umístění smyčky je třeba připravit drážku v šířce od 7 do 10 mm. Vlastní smyčka je tvořena cívkou s ohebnou lícnou o průřezu 1,5 až 2,5 mm². Musí být navíc zajištěna její odolnost vůči vodě a teplu.\n\nVýhodou (indukčních) detekčních smyček je skutečnost, že se jedná o technologii funkční a osvědčenou. Za poměrně nízkých nákladů poskytují základní dopravní parametry (intenzitu dopravy, obsazenost atd.). Nedochází u nich k ovlivněním počasím, takže fungují také v nepříznivých meteorologických podmínkách.\n\nNaopak nepříjemností je skutečnost, že při jejich aplikaci (i případné údržbě) je třeba uzavřít jízdní pruh a odfrézovat asfaltovou vrstvu. Poruchy, které se objevují, jsou často zapříčiněny nevhodnou kvalitou povrchů vozovek. Navíc v případě opravy vozovky dochází často i k nutnosti reinstalování detektoru. Zabudováním detekční (indukční) smyčky dochází ke snížení životnosti vozovky.\n"}
{"id": "842466", "url": "https://cs.wikipedia.org/wiki?curid=842466", "title": "Španělsko na Letních olympijských hrách 1992", "text": "Španělsko na Letních olympijských hrách 1992\n\nŠpanělsko se účastnilo Letní olympiády 1992. Zastupovalo ho 422 sportovců (297 mužů a 95 žen) v 125 sportech.\n\n"}
{"id": "842467", "url": "https://cs.wikipedia.org/wiki?curid=842467", "title": "Ľubomír Švirloch", "text": "Ľubomír Švirloch\n\nĽubomír Švirloch (* 20. května 1953) je bývalý slovenský fotbalista, záložník.\n\nV československé lize hrál za Tatran Prešov a ZŤS Petržalka. V československé lize nastoupil za Prešov ve 27 utkáních a odehrál 2287 minut. Dále hrál za Senicu a Inter Bratislava.\n\n"}
{"id": "842468", "url": "https://cs.wikipedia.org/wiki?curid=842468", "title": "Španělsko na Letních olympijských hrách 1988", "text": "Španělsko na Letních olympijských hrách 1988\n\nŠpanělsko se účastnilo Letní olympiády 1988. Zastupovalo ho 229 sportovců (200 mužů a 29 žen) v 24 sportech.\n\n"}
{"id": "842469", "url": "https://cs.wikipedia.org/wiki?curid=842469", "title": "Španělsko na Zimních olympijských hrách 1972", "text": "Španělsko na Zimních olympijských hrách 1972\n\nŠpanělsko se účastnilo Zimní olympiády 1972. Zastupovalo ho 3 sportovci (2 muži a 1 žena) v 1 sportu.\n\n"}
{"id": "842470", "url": "https://cs.wikipedia.org/wiki?curid=842470", "title": "Španělsko na Zimních olympijských hrách 1992", "text": "Španělsko na Zimních olympijských hrách 1992\n\nŠpanělsko se účastnilo Zimní olympiády 1992. Zastupovalo ho 17 sportovců (13 mužů a 4 ženy) v 4 sportu.\n\n"}
{"id": "842471", "url": "https://cs.wikipedia.org/wiki?curid=842471", "title": "Josef Novák (fotbalový brankář)", "text": "Josef Novák (fotbalový brankář)\n\nJosef Novák (* 29. ledna 1966) je bývalý český fotbalista, brankář.\n\nHrál za Teplice, Duklu Praha, SK Dynamo České Budějovice, FK Jablonec, Slováckou Slavii Uherské Hradiště a FK Baník Most. V československé a české lize nastoupil v 76 utkáních.\n\n"}
{"id": "842473", "url": "https://cs.wikipedia.org/wiki?curid=842473", "title": "Španělsko na Letních olympijských hrách 1984", "text": "Španělsko na Letních olympijských hrách 1984\n\nŠpanělsko se účastnilo Letní olympiády 1984. Zastupovalo ho 179 sportovců (163 mužů a 16 žen) v 23 sportech.\n\n"}
{"id": "842474", "url": "https://cs.wikipedia.org/wiki?curid=842474", "title": "Jovan Dezort", "text": "Jovan Dezort\n\nJovan Dezort (27. listopadu 1934 v Brně) je český novinářský fotograf a výtvarník. Je členem Syndikátu novinářů ČR, Asociace profesionálních fotografů ČR a Czech Travel Press.\n\nNarodil se 27. listopadu 1934 v Brně, dětství prožil v Židlochovicích. Je vystudovaný fotograf na SPŠG v Praze, vedený profesorem Bohumilem Šťastným v praxi snímání a zpracování obrazu, o historii a teorii fotografie se poučil u profesora Rudolfa Skopce.\n\nAbsolvoval v roce 1957 a od té doby zůstal v oboru dlouhých 52 let. Jeho souputníci kolegové na škole byli například Erich Einhorn, zpravodajec Skalski a mnozí jiní, kteří našli uplatnění v tisku, v reportáži, reklamě, dokumentaci i ve filmu.\nOdborné vedení Střední průmyslové školy grafické v Hellichově ulici poskytovalo speciální školení pro kameramany Československého státního filmu, kteří tu hledali základy fotografické teorie, optiky, laboratorních postupů. V té době totiž byl základ fotografie v chemických a fyzikálních reakcích zpracování světlocitlivého materiálu přirozeně v černobílé senzitometrické škále. Fotografie se považovala za techniku a její funkce okamžitého zobrazení jí byla spíše vytýkána jako mechanická činnost, bez podílu tvořivé myšlenky.\n\nJovan Dezort měl náročnou průpravu z laboratoře i praxe v Archeologickém ústavu Akademie věd v Brně a odbornost profesionálního fotoreportéra získal potom v Československé tiskové kanceláři v Praze. Agenturní fotografie se zacílenou informační a dokumentární fotografií vyžadovala pohotovost, kázeň, znalost žánru i čitelnost obrazového sdělení. To si Dezort osvojil mimo redakci v kontaktu se známými osobnostmi Karlem Hájkem, vedoucím fotooddělení Klubu fotoreportérů Jiřím Rubličem a mladšími členy Klubu.\n\nČeskoslovenská fotografie proti jiným disciplinám má velké kulturní i organizační zázemí. V 60. letech tu byly čtyři organizace, v nichž různým způsobem byla rozvíjena odborná činnost. Tři profesní Svazy – výtvarný, žurnalistický, komunální a jeden amatérský, který byl ovšem nejvíce ohrožen ideologicky. Fotokluby existovaly při výrobních závodech. Tradice před první i druhou světovou válkou však amatérským klubům zachovala vlastní tvář. Dokladem aktivity i úrovně české fotografie jsou dobové časopisy, ročenky, portfolia a konečně knihy, z nichž Plickova Praha dosáhla v roce 1939 už milionového nákladu.\n\nJovan Dezort, kromě školy a praxe v odborných ústavech získal ve svých 26 letech mimořádné uznání při hodnocení týdenní produkce v Klubu fotoreportérů ČTK. Totiž grand Associated Press. Zařadil se mezi profesionální evropské fotožurnalisty a po odchodu z ČTK plnil svými reportážemi a dokumenty stránky ilustrovaných časopisů - \"Světa v obrazech\", \"Mladého světa\", \"Vlasty\" a jeho fotografie se objevovaly i v zahraničním tisku – \"Life\", \"Camera\", \"Herald Tribune\" ad. Setkal se s osobnostmi naší i světové fotografie. Například s královským reportérem Lordem Snowdonem, šéfredaktorem Vladimírem Rýparem, reprezentanty zahraničních svazů a tiskových agentur. Ostatně z jeho fotografií sami poznáte, s kterými mistry byl v úzkém kontaktu. Například Josefem Sudkem, Karlem Plickou, Leošem Neborem, Miroslavem Huckem, Stanislavem Terebou, Emilem Fafkem, Emilem Pardubským, Erichem Tylínkem, Erichem Einhornem a dalšími. Jubilantova výstava dává nahlédnout šířku Dezortova záběru představení československé kultury a společenského života vůbec v období 45 let. Třebaže výběr několika obrazů nemůže ukázat všechny úhly pohledů, žánry a témata, přece proniká jeho osobitý způsob pojetí moderního výrazového dokumentu či reportáže. U Jovana Dezorta není dokument či report žánrem, ale metodou, která sice zobrazuje aktuální předmětnou skutečnost, ale hledá její fotogenii, náladu, jedinečnost objektu i chvíle, viz portréty Josefa Sudka, Květy Fialové, Jiřiny Šejbalové. Výrazy malířů, spisovatelů, hudebníků, herců. Ještě více se mu podařilo vystihnout tváře a činnosti obyčejných lidí v jejich prostředí.\n\nV agentuře později pracoval v oddělení „feature“, což je označení pro výstižný aktuální, původní literární příspěvek, formovaný do kratičkého příběhu. Tedy s vnucenou či skutečnou fabulí, která blíže ukazuje a navozuje charakter jednání, jeho očekávaný vývoj, nebo osvětluje blíže situace (\"My dva a pes, Dědkové na lavičce v parku, Čekání u telefonní budky, refýž, Tajné pohledy\" apod. Nejde o pouhý popis, ale interpretaci situace a tím i její důležitost. Byl si vědom i síly zobrazeného objektu ve spojení s časem, dobou. Například Vietnamská válka s datem nepotřebuje popis. Obraz mluví sám za sebe. Obecně známé se změní v kritický apel s osobním postojem.\n\nZ jeho zahraničních reportáží (Bulharsko, Čína, Francie, Itálie, Jugoslávie, Rumunsko, Anglie, právě dokumenty z vietnamské války v Indočíně (1964 – 75) burcovaly svým kritickým a humanistickým pojetím.\n\nJovan Dezort má ve svém archivu i řadu úsměvných unikátních záběrů dětí z celého světa. Šel tak ve šlépějích velkých dokumentaristů Davida Seymoura, Wernera Bischofa, Williama Eugena Smitha (\"Malý Číňánek v uniformě na Velké čínské zdi\"). Zajímavé jsou jeho barevné práce ze 70. let, kdy vedl laboratoř pro barevnou reklamu v REFO a stal se specialistou na ateliérovou studiovou fotografii. Je autorem teoretických statí o barvě ve fotografii. Z ocenění, která získal, je významná Zlatá pečeť v Haagu 1970, hlavní cena MNO Prahy 1973, prémiové ceny soutěží v Praze, Moskvě v roce 1977 a další.\n\nSvou fotografickou profesi přenesl Jovan Dezort i do soukromého rodinného života. Jako jeden z mála reportérů má živou kolekci obrázků z domova. Oblast tvorby, která bývá skrytá, je pozoruhodná právě tím, že příběhy jsou řazené v čase. Nejsou to jen pouhé záznamy, ale prožitky. Vlastně moderní žánr, který by stál za vystavení.\n\nŘíká se, že fotografie v sobě uzavírá svět (Roland Barthes) jiným způsobem než malířské zpodobení. A také je blíže současnému životu. Jovan Dezort své dokumenty prožívá. Drží se téze, že myšlenka dává objektivní pravdě subjektivní smysl. A to je vlastně už umělecká reflexe autora. Protiklad reálu a fantazie vytváří novou jednotu. Poznání je vytváření nových významů a to je tvorba.\nJovan Dezort této tvorbě věnoval kus života a nyní o tom vydává svědectví a ukazuje, že je svůj.\n\nByl ženatý od roku 1967, jeho manželka Mgr. Věnceslava Dezortová (1944 - 2018) pracovala jako redaktorka a spisovatelka. Společně mají dvě děti - dvojčata Moniku a Romana (1970). V letech 1953 až 1957 studoval obor fotografie na Střední průmyslové škole grafické v Hellichově ulici v Praze, pak absolvoval vojenskou službu a v letech 1960 – 1975 působil jako redaktor a fotoreportér ČTK. V období 1975 - 1981 pracoval jako fotoreportér časopisu \"Vlasta\" a v letech 1981 – 1983 jako fotoreportér časopisu \"Svět práce\". Od roku 1984 působí jako samostatný fotograf.\n\nFotografoval v Číně, SSSR, Egyptě, Thajsku nebo ve Vietnamu. Velké světové události a státníci ho příliš nelákají. Raději se prochází vedlejšími uličkami velkoměst, fascinuje ho třeba jedna tvář v bezejmenném davu, stará žebračka, nebo smějící se dítě. Jako agenturní fotoreportér vyhledává protiklady a pozadí, zprostředkovává stav věcí a situací v komplexnosti. Geniálně portrétoval významné osobnosti z celého světa, například dirigenta Herberta von Karajana. Avšak více než známé osobnosti ho oslovily tváře z anonymního davu, například chlapec, který se snaží porozumět smyslu sochy v muzeu nebo půvabná žena ze severního Vietnamu, která hledá pomoc při bombovém útoku. V severním Vietnamu zažil roku 1968 dobu nejhorších leteckých náletů na Hanoj. Přesto ani jeho drastické a brutální záběry z tohoto válkou ohroženého města nepřinášejí povrchní agitaci. Zobrazují život dětí, vyrůstajících ve válce, pro něž jsou vražedné události každodenní realitou. Hledají ochranu v krytech a hrobech a přesto mají chuť a čas ke hrám. Právě nevtíravost jeho vietnamských reportáží konfrontuje pozorovatele s brutální realitou a nesmyslností války vůbec. Je to svědectví toho, jak Jovan Dezort dokáže prostřednictvím jedné konkrétní události přinést univerzální poselství. Pokud fotografoval válku, tak angažovaně, nikoli agitátorsky a svými snímky z Vietnamu zobecňoval nesmyslnost války. Dokumentoval například, jak bombardování v Hanoji v roce 1968 je pro mladou Vietnamku, děti v krytech nebo v poškozeném kostele děsivou skutečností, která je součástí jejich každodenního života.\n\nOkruh své reportážní činnosti rozšířil na užitou, módní a reklamní fotografii. Charakteristickým rysem jeho snímků vždy byla přirozenost a bezprostřednost při zachycování života lidí, což mu vyneslo řadu cen a uznání v domácích i mezinárodních soutěžích. Získal například Zlatou pečeť na prestižním World Press Photo (Haag, 1970) a cenu v mezinárodní soutěži Puls planety (1970). Mimořádným úspěchem byla Hlavní cena v celosvětové soutěži MON Mír Vietnamu (1973) za soubor fotografií pořízených v této zemi v době války. K jeho zálibám patří fotografování kulturních událostí a osobností. V ČTK začal pravidelně fotografovat mj. festival Pražské jaro (zachytil průběh 25 ročníků) a jazzové festivaly. Pro Československý rozhlas zdokumentoval 30 ročníků mezinárodní soutěže mladých hudebníků Concertino Praga. Ve svém archivu má mnoho slavných osobností z různých oblastí.\n\nPodílel se fotograficky na mnoha kalendářích, propagačních materiálech knihách, např. Věnceslavy Dezortové: Za dveřmi domova (Petrklíč), Šlo jim o život (Mladá fronta), Karel Hála – Mistr swingu, Václav Hybš – Legenda populární hudby (obojí Brána).\n\nStále publikuje v novinách a časopisech.\n\nDne 9. března 2015 se stal Osobností české fotografie za rok 2014. Cenu mu udělila Asociace profesionálních fotografů ČR. Nominováno bylo 12 kandidátů, ze kterých vybírala desetičlenná odborná porota v čele s fotografem Jiřím Všetečkou. U Jovana Dezorta byl vyzdvižen počin retrospektivní výstavy na Staroměstské radnici v roce 2014. Obdobné ocenění se udílí od roku 2003.\n\nSeznam samostatných výstav:\n\n\nDále se účastnil mnoha společných výstav, například:\nUveden pod heslem Jovan Dezort v encyklopediích:\n\n"}
{"id": "842480", "url": "https://cs.wikipedia.org/wiki?curid=842480", "title": "Španělsko na Letních olympijských hrách 1980", "text": "Španělsko na Letních olympijských hrách 1980\n\nŠpanělsko se účastnilo Letní olympiády 1980. Zastupovalo ho 155 sportovců (146 mužů a 9 žen) v 18 sportech.\n\n"}
{"id": "842482", "url": "https://cs.wikipedia.org/wiki?curid=842482", "title": "Španělsko na Letních olympijských hrách 1976", "text": "Španělsko na Letních olympijských hrách 1976\n\nŠpanělsko se účastnilo Letní olympiády 1976. Zastupovalo ho 113 sportovců (103 mužů a 10 žen) v 13 sportech.\n\n"}
{"id": "842484", "url": "https://cs.wikipedia.org/wiki?curid=842484", "title": "Španělsko na Letních olympijských hrách 1972", "text": "Španělsko na Letních olympijských hrách 1972\n\nŠpanělsko se účastnilo Letní olympiády 1972. Zastupovalo ho 123 sportovců (118 mužů a 5 žen) v 17 sportech.\n\n"}
{"id": "842485", "url": "https://cs.wikipedia.org/wiki?curid=842485", "title": "Španělsko na Letních olympijských hrách 1960", "text": "Španělsko na Letních olympijských hrách 1960\n\nŠpanělsko se účastnilo Letní olympiády 1960. Zastupovalo ho 144 sportovců (133 mužů a 11 žen) v 16 sportech.\n"}
{"id": "842486", "url": "https://cs.wikipedia.org/wiki?curid=842486", "title": "Španělsko na Letních olympijských hrách 1952", "text": "Španělsko na Letních olympijských hrách 1952\n\nŠpanělsko se účastnilo Letní olympiády 1952. Zastupovalo ho 27 mužů v 7 sportech.\n\n"}
{"id": "842488", "url": "https://cs.wikipedia.org/wiki?curid=842488", "title": "Španělsko na Letních olympijských hrách 1948", "text": "Španělsko na Letních olympijských hrách 1948\n\nŠpanělsko se účastnilo Letní olympiády 1948. Zastupovalo ho 27 mužů v 7 sportech.\n\n"}
{"id": "842489", "url": "https://cs.wikipedia.org/wiki?curid=842489", "title": "Španělsko na Letních olympijských hrách 1932", "text": "Španělsko na Letních olympijských hrách 1932\n\nŠpanělsko se účastnilo Letní olympiády 1932. Zastupovalo ho 7 mužů v 3 sportech.\n\n"}
{"id": "842490", "url": "https://cs.wikipedia.org/wiki?curid=842490", "title": "Španělsko na Letních olympijských hrách 1928", "text": "Španělsko na Letních olympijských hrách 1928\n\nŠpanělsko se účastnilo Letní olympiády 1928. Zastupovalo ho 80 mužů v 10 sportech.\n\n"}
{"id": "842497", "url": "https://cs.wikipedia.org/wiki?curid=842497", "title": "Španělsko na Letních olympijských hrách 1920", "text": "Španělsko na Letních olympijských hrách 1920\n\nŠpanělsko se účastnilo Letní olympiády 1920. Zastupovalo ho 58 mužů v 7 sportech.\n\n"}
{"id": "842502", "url": "https://cs.wikipedia.org/wiki?curid=842502", "title": "Španělsko na Letních olympijských hrách 1900", "text": "Španělsko na Letních olympijských hrách 1900\n\nŠpanělsko se účastnilo Letní olympiády 1900. Zastupovalo ho 9 mužů v 4 sportech.\n\n"}
{"id": "842504", "url": "https://cs.wikipedia.org/wiki?curid=842504", "title": "Delta Nigeru", "text": "Delta Nigeru\n\nDelta Nigeru je hustě osídlená oblast v Nigérii tvořená říční deltou Nigeru, který zde ústí do Guinejského zálivu. Oblast, jak ji definují místní úřady, má rozlohu zhruba 70 000 čtverečních kilometrů, tedy zhruba 7,5 % rozlohy Nigérie, a žije zde zhruba 31 miliónů lidí.\n\nV historii byl region významný zejména výrobou palmového oleje, dnes je jeho významným produktem ropa a Nigérie je jejím nejvýznamnějším africkým těžařem. S těžbou ropy se ovšem pojí spory o ničení životního prostředí i o rozdělování výnosů. Proti zejména zahraničním těžařským společnostem, například Royal Dutch Shell, zde bojuje partyzánskou válkou Hnutí za osvobození delty Nigeru pomocí sabotáží ropovodů a únosy pracovníků.\n"}
{"id": "842507", "url": "https://cs.wikipedia.org/wiki?curid=842507", "title": "Petr Brabec", "text": "Petr Brabec\n\nPetr Brabec (* 1. února 1969) je bývalý český fotbalista, obránce.\n\nHrál za FC Tescoma Zlín, FC Slušovice, FK Teplice, MFK Ružomberok a FC Chomutov. V české lize nastoupil ke 173 utkáním a dal 9 gólů.\n\nPo ukončení hráčské kariéry se věnuje trénování. Vede starší dorost SK Kladno.\n\n\n"}
{"id": "842514", "url": "https://cs.wikipedia.org/wiki?curid=842514", "title": "XCOM: Enemy Unknown", "text": "XCOM: Enemy Unknown\n\nXCOM: Enemy Unknown je tahová strategie vyvinutá firmou Firaxis Games a vydaná v roce 2012 společností 2K Games. Oproti dříve oznámené týmové FPS hře \"XCOM\" od studia 2K Marin se jedná o modernizovaný remake prvního dílu série \"\".\n\nVývoj hry začal v roce 2008 jako vysokorozpočtový projekt s týmem 50-60 lidí. Prototyp hry byl prakticky přímočarý klon \"UFO: Enemy Unknown\" s veškerými původními herními vlastnostmi. Tyto vlastnosti byly v dalších revizích upravovány, odstraňovány či byly přidávány zcela nové herní prvky. Tým vytvářející GUI hry byl rozdělen na dvě části, které samostatně tvořili rozhraní verze pro PC a konzolových vydání.\n\nSamotná hra byla veřejnosti odhalena 5. ledna 2012 v časopise \"Game Informer\". \"XCOM: Enemy Unknown\" byl vyvíjen nezávisle na hře \"XCOM\" od studia 2K Marin, a přestože oboje hry se odehrávají v odlišných světech, oba týmy udržovaly vzájemný kontakt. Je to také první hra od Firaxisu, která nemá v názvu jméno Sida Meiera.\n\nNa planetě Zemi se čím dál častěji objevují mimozemšťané, jejich akce jsou stále agresivnější a občas dojde k únosům nevinných civilistů. Nejmocnější státy světa se rozhodnou založit nadnárodní organizaci XCOM (zkratka z anglického E\"x\"traterrestrial \"Com\"bat Unit) pro boj s těmito vetřelci. V tuto chvíli vstupuje do děje hráč; XCOM musí prokázat, že je schopný mimozemšťany porazit. Hra proto začíná prvním výsadkem, ve kterém je třeba eliminovat všechny nepřátele, jinak hra okamžitě končí. V případě úspěchu se děj přesunuje na tajnou základnu XCOMu, kde se hráč seznamuje se třemi důležitými postavami: dr. Vahlenovou (výzkum), dr. Shenem (výroba) a důstojníkem Bradfordem (řízení misí).\n\nPrvním úkolem je sestřelit UFO, následně u něj provést výsadek, zabít všechny nepřátele a zjistit maximum informací. Poté je třeba vyzkoumat speciální zařízení zvané obloukomet a s ním zajmout živého mimozemšťana. Jeho výslechem hráč zjistí polohu tajné mimozemské základny na Zemi, ale k proniknutí skrze její zabezpečovací systém je třeba kostěný klíč: ten lze získat pouze zajetím krystalické bytosti, která pilotuje menší Ufa. Po dobytí základny se jednotky XCOMu zmocní hypervlnného relé, pomocí kterého komunikují níže postavení mimozemšťané s těmi výše postavenými. Hráč musí postavit vlastní hypervlnné relé, aby zjistil polohu mateřské lodi mimozemšťanů, jenže se nachází na oběžné dráze kolem Země.\n\nV závěrečné části hry se začnou objevovat psychicky nadaní ufoni, velící Sektoidi a Etheralové. Je třeba je pitvat, následně postavit psionickou laboratoř, u jednoho z vojáků objevit psychické nadání a toho vybavit speciální psionickou zbrojí. Poslední akcí celé hry je útok na mateřskou loď, kdy hráč se svými vojáky projde celou její délkou, zabije všechny druhy mimozemšťanů, na které ve hře narazil a nakonec i nejvyššího etherala. V závěrečném animovaném filmu pak neovladatelná loď začne kolabovat, což by vyústilo ve vytvoření černé díry a zánik Země. Voják s psychickými schopnostmi převezme ovládání lodě, odletí s ní na vyšší oběžnou dráhu a ta následně exploduje.\nHráč je v roli absolutního vládce organizace X-COM, která má za úkol chránit zemi před mimozemskými cizáky. Hra je rozdělena na dvě části, ekonomicko-budovatelskou a bojovou, která se skládá z tahů.\n\nTato část hry se příliš neliší od původního Ufa: lze zde zkoumat, vyrábět, stavět, vylepšovat techniku, povyšovat a vyzbrojovat vojáky atd. Přísun peněz ovšem tentokrát závisí na satelitním pokrytí daného státu. Je třeba proto na ně vypouštět satelity, čímž se také snižuje panika v oblasti.\n\nBázi lze mít na rozdíl od původního Ufa pouze jednu tam, kam ji hráč umístí na začátku hry. Na dalších kontinentech pak existují jen letecké základny, ze kterých startují stíhači, kteří sestřelují nepřátelské lodě. Výběr umístění základny je důležitý, protože každý kontinent přináší jiné bonusy. Báze se nachází v podzemí a skládá se z maximálně pěti podlaží, přičemž na začátku je k dispozici pouze první. Čím hlouběji se kope, tím vyšší je za to cena. V každém podlaží je 6 jeskynní (3 vlevo a 3 vpravo), do kterých lze umisťovat jednotlivé provozy. Uprostřed nahoře je Řízení misí, pod ním pak jednotlivé spojovací výtahy. Provozy lze rozdělit do několika kategorií:\n\nPokud se dvě elektrárny nachází vedle sebe (horizontálně i vertikálně), hráč dostane bonus za toto spojení; toto pravidlo se vztahuje i na některé další provozy (dílny, laboratoře atd).\n\n\n\n\n\n\n\nNa rozdíl od původního Ufa lze zkoumat vždy pouze jednu věc, na druhou stranu jde výzkum přerušit a kdykoliv na něj znovu navázat, aniž by bylo nutno začínat úplně od začátku. Rychlost pak závisí na celkovém počtu vědců. Všechny technologie lze zařadit do těchto kategorií:\n\n\n\n\nVyrábět jdou jen věci, které jsou předtím vyzkoumány, ale zase jich lze vyrábět i několik naráz. Některé jednodušší jsou vyrobeny okamžitě, složitější pak za několik dní, přičemž znovu závisí na počtu inženýrů. Rovněž platí, že čím více je jich vyrobeno, tím jsou levnější.\n\nKromě návštěvy památníku padlých vojáků se zde především vyzbrojuje a vybavuje pěchota, a také rozdělují psychické dovednosti a povýšení. Každý voják začíná jako nováček a jeho schopnosti určují čtyři vlasti, body zdraví, vůle, obrana a míření. Již na začátku je mu také určena některá ze čtyř základních tříd: útočník, podpora, ranař nebo odstřelovač. S prvním povýšením je tato třída odhalena a od této chvíle si hráč může vybírat pouze ze schopností pro danou třídu. Při pěti povýšeních ze sedmi hráč dostane na výběr mezi dvěma možnosti a může si tak zvolit, jakým způsobem bude danou jednotku používat.\n\n\n\n\nPo postavení Důstojnické školy lze také některé \"týmové \" vlastnosti dokoupit: rozšíření družstva až na 6 členů, rychlejší léčení zranění po bitvě, více zkušeností za zabití atd. Kromě peněz je také třeba dosáhnout na určitou úroveň v povýšení; například rychlejší léčení je k dispozici až poté, co některý z vojáků dosáhne hodnosti Poručíka (Lieutnant).\n\nPřesuny, najímání a vyzbrojování stíhaček. V každé základně může být libovolný počet stíhaček, které jsou v základu vybaveny neomezeným počtem střel typu Lavina, kterou jsou ovšem velmi slabé. S postupujícím výzkumem jsou k dispozici zbraně, které mají vyšší účinnost, kratší dobu nabíjení a delší dostřel. Přezbrojení z jednoho typu munice na druhý trvá 24 hodin.\n\nOdtud se vypouští satelity a přijímají tajné mise typu zneškodnění bomby, záchrana vědce atd. Také lze zde prodat věci ukořistěné mimozemšťanům, a to jak jednotlivým státům, tak na šedém trhu. Je třeba si dávat pozor, aby nebyly prodány věci, které ještě nebyly prozkoumány, protože pak by výzkum nebyl možný.\n\nTato část hry doznala podstatných změn, i když rozdělení kol ve stylu hráč-nepřítel-hráč-nepřítel a tak dále stále platí. V Ufu měla každá jednotka určitý počet času, během kterého mohla dělat cokoliv až do jeho vyčerpání. V XCOMu je každý tah jednotky rozdělen na dvě části, je tedy možné se přesunout a střílet nebo se posunout o dvojnásobnou vzdálenost. Přitom je třeba si ovšem dávat pozor na akce, jenž automaticky ukončují kolo dané jednotce, sem patří střelba (až na určité výjimky), nastavení hlídkování, přebití zbraně a další. Zbraně ani vybavení nelze mezi jednotkami měnit, ani je v průběhu mise získávat od nepřítele.\n\nNově byl zaveden systém krytí, kdy jednotka může být ve třech pozicích: bez krytu, v polovičním a úplném. Důležitý je také směr krytu, protože plný z jedné strany nechrání při palbě z boku a je dobré toho využívat. Od velikosti krytu se odvíjí procentuální úspěšnost při palbě na protivníka, kromě toho se při výpočtu bere v potaz i vzdálenost od něj.\n\nProstředí a objekty v něm lze ničit. Vozidla, jako jsou automobily, náklaďáky a tanky lze přivést k explozi a tím zranit nebo dokonce zabít protivníka, ale také vlastní vojáky. Vyvýšené pozice poskytují bonus k míření, naopak nízké ho snižují.\n\nPříprava každé mise začíná na základně, kde si hráč vybere jak vojáky, tak jejich výzbroj a vybavení. Po příletu na místo jsou jednotky vysazeny na prostoru 3x8 políček, který je ohraničení modrou barvou a který zároveň slouží jako únikový prostor pro evakuaci. Jako první je vybrán velitel jednotky, ale lze hýbat jakýmkoliv vojákem. Ti postupují dále mapou a plní úkoly, které po nich hráč vyžaduje. Mise končí buď tak, že jsou splněny všechny úkoly, nebo jsou všichni vojáci zabiti, nebo je libovolný počet jednotek evakuován, ale v tomto případě hráč přijde o všechny, které na místě nechá. Typy misí:\n\n12. listopadu 2013 společnost Firaxis vydala datadisk ke hře pod názvem XCOM: Enemy Within pro platformy Microsoft Windows, OS X, PlayStation 3, Xbox 360, i když původně měl vyjít o tři dny později. Koncept hry, grafika, délka i obtížnosti zůstali víceméně stejné, přibylo 47 nových map a staré byly přepracovány. Také přibyly cizojazyčné hlasy pro vojáky (již nejde měnit vojákovu národnost), nové typy granátů a vybavení. Objevují se dva nové typy nepřátel, Mechtoid (Sectoid vsazený do MECHa) a Seeker (robotická chobotnice specializující se na osamělé vojáky, kterým se obmotá kolem krku a začne je dusit). Kromě těchto drobných změn přibyly dvě hlavní; organizace EXALT a látka zvaná Meld, která umožňuje genetické úpravy a vznik Mechů.\n\nV Mechanické laboratoři, která spadá pod Výrobu, jsou vojákovy odebrány všechny končetiny a nahrazeny protetickými náhradami. Tento voják je následně vsazen do obrovského, těžce vyzbrojeného MEChu, k jehož výrobě je Meld potřeba. Výhodou je velká palebná síla a množství životů, nevýhodou nulové krytí. Pro vojáka obsluhujícího MECHa se otevírá jiný systém výhod plynoucích z jeho povyšování.\n\nV Genetické laboratoři spadající pod Výzkum se vojákům vylepšují jejich vnitřní orgány: mozek, kůže, oči, svaly a oběhový systém. Každý orgán má dva druhy vylepšení, naráz lze pracovat pouze na jednom stupni.\n\n\nV hráčském hlasování v anketě INVAZE 2013 na herním webu Hrej.cz obsadil XCOM: Enemy Within 1. místo v kategorii Nejlepší strategie se ziskem 236 hlasů (23%).\n\n"}
{"id": "842517", "url": "https://cs.wikipedia.org/wiki?curid=842517", "title": "Arsen Karađorđević", "text": "Arsen Karađorđević\n\nArsen Karađorđević (17. duben 1859, Temešvár – 19. říjen 1938, Paříž, Francie) byl srbský a jugoslávský princ (\"knez\"), bratr srbského a jugoslávského krále Petra I. a zakladatel mladší větve rodu Karađorđevićů. Kníže Arsen sloužil jako důstojník v ruské armádě. Od roku 1892 byla jeho manželkou ruská šlechtična Aurora Deminová a v roce 1893 se jim narodil jediný syn Pavel, který v letech 1934 až 1941 vládl jako regent za nezletilého krále Petra II. Arsen a Aurora byli ale v roce 1896 rozvedeni a Aurora se opět provdala.\n"}
{"id": "842519", "url": "https://cs.wikipedia.org/wiki?curid=842519", "title": "Sagliano Micca", "text": "Sagliano Micca\n\nSagliano Micca je italská obec v provincii Biella v oblasti Piemont.\n\nK 31. prosinci 2011 zde žilo 1 685 obyvatel.\n\nAndorno Micca, Biella, Fontainemore, Gaby, Issime, Miagliano, Piedicavallo, Pralungo, Quittengo, Rosazza, San Paolo Cervo, Tavigliano, Tollegno, Veglio\n"}
{"id": "842525", "url": "https://cs.wikipedia.org/wiki?curid=842525", "title": "Libor Čihák", "text": "Libor Čihák\n\nLibor Čihák (* 1. dubna 1968) je bývalý český fotbalista, obránce.\n\nOdchovanec Plzně. Hrál za Bohemians Praha, SKP Union Cheb, FC Viktoria Plzeň a FK Chmel Blšany. V československé a české lize nastoupil ke 162 utkáním a dal 4 góly. Kariéru končil ve 42 letech v Rokycanech.\n\n\n"}
{"id": "842527", "url": "https://cs.wikipedia.org/wiki?curid=842527", "title": "Piovera", "text": "Piovera\n\nPiovera je italská obec v provincii Alessandria v oblasti Piemont.\n\nK 31. prosinci 2011 zde žilo 836 obyvatel.\n\nAlessandria, Alluvioni Cambiò, Montecastello, Rivarone, Sale\n"}
{"id": "842531", "url": "https://cs.wikipedia.org/wiki?curid=842531", "title": "Josef Sůva", "text": "Josef Sůva\n\nJosef Sůva (* 21. října 1934 Hrzín) je český historik umění, tvůrce sbírky Galerie moderního umění v Hradci Králové, malíř a sběratel umění.\n\nV letech 1957–1962 vystudoval dějiny umění a estetiku (prof. Jan Květ, Jaromír Pešina, Jaromír Neumann) na Filozofické fakultě Univerzity Karlovy v Praze.\n\nPhDr. Josef Sůva vedl v letech 1963–1997 Galerii moderního umění v Hradci Králové. Za jeho působení získala galerie do sbírek mistrovská díla významných umělců českého umění 20. století jako Jan Preisler, Bohumil Kubišta, Emil Filla, Mikuláš Medek, Zdeněk Sklenář, František Muzika. Zaměřil se také na autory neprávem opomíjené, jimž nákupy pomáhal v těžkých životních situacích. Podařilo se mu získat ucelené kolekce díla např. Josefa Váchala, Karla Šlengera a Ladislava Zívra. Výrazně je ve sbírkách zastoupen kubismus, surrealismus, grafika 60. let, český symbolismus, informel, imaginativní umění.\n\nInicioval vznik ocenění pro umělce, tzv. Kubištovy ceny, kterou jako první získali na slavnostním večeru v Palmové zahradě Josef Váchal a Ladislav Zívr.\nJosef Sůva je znalcem umění české moderny a vzácným znalcem regionální výtvarné scény. Vedle umění se zabývá evropskými dějinami a historií českého státu, speciálně kapitolou husitství a osobností Jana Žižky. Publikoval v časopisech Výtvarná práce, Výtvarná kultura, Ateliér\n\nDne 28. března 2012 se stal v katedrále sv. Ducha v Hradci Králové laureátem ceny Primus inter pares za celoživotní přínos městu a budování sbírky Galerie moderního umění v Hradci Králové.\n\n\n\n\n"}
{"id": "842539", "url": "https://cs.wikipedia.org/wiki?curid=842539", "title": "Sale", "text": "Sale\n\nSale může být:\n\n\n"}
{"id": "842543", "url": "https://cs.wikipedia.org/wiki?curid=842543", "title": "Liam Cosgrave", "text": "Liam Cosgrave\n\nLiam Cosgrave (* 13. dubna 1920, Castleknock – 4. října 2017, Dublin) byl irský politik. V letech 1973–1977 zastával funkci premiéra Irska. Byl představitelem strany Fine Gael, které předsedal v letech 1965–1977. V letech 1954–1957 zastával post ministra zahraničních věcí. Je synem Williama Thomase Cosgrava, prvního prezidenta Irska (přesněji Irského svobodného státu). V době jeho působení na ministerstvu zahraničí Irsko vstoupilo do OSN.\n\n"}
{"id": "842547", "url": "https://cs.wikipedia.org/wiki?curid=842547", "title": "Německá mužská basketbalová reprezentace", "text": "Německá mužská basketbalová reprezentace\n\nNěmecká mužská basketbalová reprezentace reprezentuje Německo v mezinárodních soutěžích v basketbalu. V roce 1993 se němečtí reprezentanti stali mistry Evropy. Dále získali stříbro z ME 2005 a bronz z MS 2002.\n\n"}
{"id": "842566", "url": "https://cs.wikipedia.org/wiki?curid=842566", "title": "Lesní hospodářské osnovy", "text": "Lesní hospodářské osnovy\n\nLesní hospodářské osnovy (LHO) jsou popsány v paragrafu 25 zákona č. 289/1995 Sb., o lesích a o změně a doplnění některých zákonů (lesní zákon). a ve vyhlášce Ministerstva zemědělství České republiky č. 84/1996 Sb., o lesním hospodářském plánování. \n\nOsnovy popisují plochu, věk, zastoupení dřevin a zakmenění porostních skupin. Dále obsahují plán zásahů – zalesňování, prořezávky, probírky a mýtní těžby. Součástí osnov je i porostní mapa. LHO jsou důležité především pro drobné vlastníky lesa, přičemž drobným vlastníkem lesa se rozumí vlastník do 50 ha plochy lesa. Vlastníci větších lesních ploch pracují již s lesním hospodářským plánem (LHP). \n\nDrobný vlastník lesa si může LHO bezplatně vyzvednout na odboru životního prostředí příslušné obce s rozšířenou působností. Důležitým aktem pro vlastníka je protokolární převzetí LHO. Tímto aktem se stávají LHO pro vlastníka závazné. Vlastník pak například musí nemusí žádat o těžbu ve svém lese jednotlivě a těží volně dřevo do celkové výše těžeb stanovené v LHO. Vlastník je při tom stále povinen dodržovat ustanovení zákona č. 289/1995 Sb.\n\nLesní hospodářské osnovy nechává vypracovat stát pro vlastníky lesa s výměrou do 50 ha, a to na desetileté období. Ministerstvo zemědělství stanovuje právním předpisem podrobnosti o zadávání, zpracovávání a součástech osnov, o jejich změnách, o způsobu odvození závazných ustanovení osnov a o způsobu převzetí osnovy vlastníkem lesa. Vlastník může zpracovávání nových LHO pro svůj les ovlivnit včasným zasláním svých hospodářských záměrů zpracovateli osnov prostřednictvím zadavatele (obce s rozšířenou působností), po převzetí hotových LHO státní správou lesů lze pak žádat o změny již pouze ze závažných a objektivních důvodů jako jsou například kalamity nebo změny majetkových poměrů.\n\n\n"}
{"id": "842572", "url": "https://cs.wikipedia.org/wiki?curid=842572", "title": "John Atta Mills", "text": "John Atta Mills\n\nJohn Atta Mills, vlastním jménem John Evans Fiifi Atta Mills (21. července 1944 Tarkwa, Zlatonosné pobřeží, nyní Ghana − 24. července 2012 Accra, Ghana) byl ghanský politik. Studoval v Ghaně a v Londýně. V letech 1997−2001 zastával funkci viceprezidenta Ghany, od roku 2009 až do své smrti byl jejím prezidentem. Ve funkci ho nahradil viceprezident John Dramani Mahama. Byl rovněž universitním profesorem.\n\n"}
{"id": "842575", "url": "https://cs.wikipedia.org/wiki?curid=842575", "title": "Agregátor recenzí", "text": "Agregátor recenzí\n\nAgregátor recenzí je systém, který shromažďuje recenze produktů nebo služeb (jako jsou filmy, knihy, videohry, software, hardware a další zařízení). Tento systém ukládá recenze a pak je používá pro různé účely:\nSystém umožňuje uživatelům snadno porovnat množství různých recenzí na stejné zboží nebo službu. Mnohé z těchto systémů vypočítají přibližnou průměrnou hodnotu výrobku nebo služby, obvykle na základě přiřazení číselné hodnoty z každé recenze (pokud byla autorem recenze přidělena).\n\nInternetové stránky s agregátory recenzí mohou mít za určitých okolností i hospodářský dopad na výrobce hodnocených výrobků nebo služeb.\n\n\n"}
{"id": "842589", "url": "https://cs.wikipedia.org/wiki?curid=842589", "title": "Top (sex)", "text": "Top (sex)\n\nTop (česky „\"svršek\"“) nebo též aktiv je původně slangový výraz popisující roli při sexuálním styku, zejména mezi homosexuálními či bisexuálními muži. Jde o aktivní roli penetrátora. Jiné, alternativní role označují termíny \"bottom/pasiv\" a \"verzatil\".\n\nRozdělení rolí vychází zejména z penilně-análního styku, kdy jeden muž proniká svým penisem do anu druhého. Ten, který proniká, penetruje, je označován jako aktiv nebo top. Spíše v kontinentální Evropě rozšířený termín „aktiv“ souvisí s rolí penetrátora, který je při styku typicky vnímán jako aktivnější, dominantnější. Anglický termín „top“ (doslovně vrch, vršek, vrchol, špička nebo též přebít, trumfnout, horní, nejvyšší, vrcholný, vést, být nahoře…) souvisí též s horní pozicí penetrátora při většině běžných sexuálních poloh. \n\nToto označení a rozdělení rolí je v menší míře spojováno i s orálním stykem mezi muži. Top se v přeneseném významu užívá též v slangové BDSM terminologii pro označení dominantního partnera.\n\nV širším pojetí toto rozdělení rolí slouží jako základ sebeidentifikace označující obvyklou preferenci jedince. Top je v tomto smyslu gay obvykle v sexu upřednostňující aktivní roli penetrátora. Termín může též popisovat širší sociální, psychologickou a sexuální identitu, bývá spojován s dominancí a maskulinitou.\n"}
{"id": "842601", "url": "https://cs.wikipedia.org/wiki?curid=842601", "title": "Pip Pyle", "text": "Pip Pyle\n\nPip Pyle, vlastním jménem Phillip Pyle (4. dubna 1950 Sawbridgeworth, Anglie − 28. srpna 2006 Paříž, Francie) byl britský bubeník.\n\nV roce 1966 spoluzaložil skupinu Bruno's Blues Band, ve které s ním hrál i Phil Miller. Později se skupina přejmenovala na Delivery. V roce 1971 hrál se skupinou Chicken Shack a následně v krátceexistující skupině Khan. V letech 1971−1972 a znovu 1991−1999 působil ve skupině Gong. Se skupinou nahrál alba \"Camembert Electrique\" (1971), \"Continental Circus\" (1972) a \"Shapeshifter\" (1992). Rovněž hrál v jedné skladbě na sólovém albu Daevida Allena s názvem \"Banana Moon\". V roce 1972 ho ve skupině nahradil Laurie Allan. V letech 1972−1975 hrál s Hatfield and the North a později i v National Health. Později působil v různých dalších skupinách (Soft Heap, In Cahoots, Short Wave, Absolute Zero). V letech 2005−2006 se účastnil reunionu skupiny Hatfield and the North.\n"}
{"id": "842602", "url": "https://cs.wikipedia.org/wiki?curid=842602", "title": "Ašer Grunis", "text": "Ašer Grunis\n\nAšer Dan Grunis (: אשר דן גרוניס, narozený 17. ledna 1945) je předseda izraelského Nejvyššího soudu. Do funkce byl jmenován 28. února 2012 a nahradil v ní Dorit Bejnišovou. V minulosti působil jako děkan právnické fakulty Telavivské univerzity a distriktní soudce.\n\nNarodil se v Tel Avivu v někdejší britské mandátní Palestině a v letech 1962 až 1965 sloužil v izraelské armádě. V roce 1968 získal titul bakaláře práv (LL.B.) na Hebrejské univerzitě v Jeruzalémě a o rok později byl přijat do izraelské právnické komory. V roce 1972 se stal magistrem práv (LL.M.) na University of Virginia ve Spojených státech. Doktorát z práv získal na Osgoode Hall Law School v Kanadě. V letech 1988 až 1996 byl soudcem distriktního soudu v Beerševě, posléze do roku 2002 soudcem telavivského distriktního soudu. Od roku 2003 byl soudcem izraelského Nejvyššího soudu a od února 2012 je jeho předsedou.\n"}
{"id": "842607", "url": "https://cs.wikipedia.org/wiki?curid=842607", "title": "Matching Mole (album)", "text": "Matching Mole (album)\n\nMatching Mole je první studiové album britské progresivní rockové skupiny Matching Mole. Jeho nahrávání probíhalo v CBS Studios v Londýně od prosince 1971 a pokračovalo do února 1972. Album pak vyšlo v dubnu 1972 u vydavatelství CBS Records. Producentem alba byla skupina Matching Mole. Jako host hrál na albu Dave MacRae, který se následně po odchodu Davea Sinclaira stal členem skupiny.\n\n\n\n"}
{"id": "842612", "url": "https://cs.wikipedia.org/wiki?curid=842612", "title": "Amos Krejčí", "text": "Amos Krejčí\n\nAmos Krejčí (26. listopadu 1945 – 6. července 2012, Brno) byl český sportovní motoristický novinář.\n\nZaměstnaný byl jako kulisák v brněnském Mahenově divadle (kde si dokonce zahrál menší roli sluhy ve \"Zkrocení zlé ženy\") či jako pomocný dělník ve slévárně. Od 90. let 20. stoleti se stal šéfem tiskového střediska Masarykova okruhu. V závěru života byl zaměstnán v agentuře Forsage, která se věnuje organizaci sportovních akcí. Byl dlouholetým spolupracovníkem brněnského deníku Rovnost, kam přispíval pod značkou (am).\n\nByl detailním znalcem historie Masarykova okruhu a závodů na něm, o nichž napsal nespočet článků. Poutavě o nich také vyprávěl na besedách. Jeho současníci ale litovali, že nenapsal nějakou větší publikaci a že tak mnoho vzpomínek nestačil předat ostatním a zanechat pro budoucnost.\n\nOsobně se přátelil s legendami Jackiem Stewartem nebo Jackem Oliverem.\n\n\n"}
{"id": "842617", "url": "https://cs.wikipedia.org/wiki?curid=842617", "title": "Hlboké (Klenovec)", "text": "Hlboké (Klenovec)\n\nHlboké je osada obce Klenovec. Nachází se ve Veporských vrších v údolí Veporského potoka, asi 12 km na severozápad od centra obce.\n\nPůvodní místní část Klenovce je v současnosti chatovou oblastí. Kdysi hospodářské usedlosti byly po vybudování vodní nádrže Klenovec nucené ukončit zemědělskou výrobu. Do osady zajížděl autobus, který zabezpečoval spojení obyvatel. Na Veporském potoce stála vodní turbínou poháněná pila, nedaleko které se nacházela zemědělská usedlost (tzv. kolešňa). V současné době jsou všechna původní obydlí upravená a využívají se jako chaty.\n"}
{"id": "842619", "url": "https://cs.wikipedia.org/wiki?curid=842619", "title": "Hall of the Mountain Grill", "text": "Hall of the Mountain Grill\n\nHall of the Mountain Grill je čtvrté studiové album britské space rockové skupiny Hawkwind. Jeho nahrávání probíhalo v lednu 1974 v Edmonton Sundown a od května do června v Olympic Studios v Londýně. Album pak vyšlo v září téhož roku u vydavatelství United Artists Records. Album produkovali Roy Thomas Baker, Doug Bennett a skupina Hawkwind. V žebříčku UK Singles Chart se umístilo nejlépe na 16. místě.\n\n"}
{"id": "842620", "url": "https://cs.wikipedia.org/wiki?curid=842620", "title": "Šách", "text": "Šách\n\nŠách je souplodí dřevnatějících měchýřků, známé u šácholanu (\"Magnolia\") z čeledi šácholanovité. Tento typ souplodí je v odborné morfologické terminologii nazýván \"follicetum\", pukají-li měchýřky jen jedním švem, případně \"coccetum\", pokud pukají hřbetním i břišním švem.\n"}
{"id": "842623", "url": "https://cs.wikipedia.org/wiki?curid=842623", "title": "Fasti", "text": "Fasti\n\nFasti (česky pod názvem \"Kalendář\") je básnická skladba starořímského básníka Ovidia, vzniklá těsně před jeho odchodem do vyhnanství. \n\nZabývá se římským kalendářem, tradičními svátky a v rozsáhlých epických epizodách popisuje mytologické události, které připomínají; podrobně se zabývá také astronomií a každoročně se opakujícími astronomickými jevy a etymologickým původem různých slov. Je psána v elegickém dvojverší. \n\nV současné době existuje pouze polovina knihy (šest knih, odpovídajících prvním šesti měsícům kalendáře), není však jisté, zda byly básně nedokončeny, nebo zda se část nedochovala. \n\nPřesto byly Fasti pro mnohá staletí jedním z nejrozšířenějších (i když ne příliš přesných) zdrojů informací o antické mytologii a římských zvycích, scény z jejich epických částí inspirovaly evropské umění. V češtině existuje překlad Antonína Škody (časoměrným veršem, 1901) a Ivana Bureše (sylabotónickým veršem, poprvé 1941).\n"}
{"id": "842625", "url": "https://cs.wikipedia.org/wiki?curid=842625", "title": "Dave Brock", "text": "Dave Brock\n\nDave Brock (* jako David Anthony Brock; 20. srpna 1941 Isleworth, Middlesex, Anglie) je britský zpěvák, hudebník a skladatel. Začínal hrát v klubech a hraní na ulicích. Později byl členem skupiny Dharma Blues Band, jejíž nahrávky vyšly na kompilaci \"Blues Anytime Vol. 2\". V roce 1969 spoluzaložil skupinu Hawkwind, ve které působí jako jediný ze zakládajících členů dodnes. Rovněž vydal několik sólových alb.\n"}
{"id": "842628", "url": "https://cs.wikipedia.org/wiki?curid=842628", "title": "Seznam členů Slovenské národní rady po volbách v roce 1954", "text": "Seznam členů Slovenské národní rady po volbách v roce 1954\n\nToto je seznam členů Slovenské národní rady po volbách v roce 1954, kteří zasedali v tomto nejvyšším zákonodárném sboru Slovenska. \n\nŠlo o třetí Slovenskou národní radu zvolenou v řádných volbách a zároveň druhou, která byla volena na základě nově přijaté Ústavy Československé republiky. Volby v roce 1954 se odehrávaly v systému jednotné kandidátní listiny Národní fronty. Zvoleno bylo 103 poslanců SNR. Početně dominovala Komunistická strana Slovenska. Mandáty získala i Strana slovenské obrody a Strana slobody.\n\nŘazeno abecedně, v závorce stranická příslušnost (pokud je známa).\n\n\n\n"}
{"id": "842632", "url": "https://cs.wikipedia.org/wiki?curid=842632", "title": "Orpingtonka", "text": "Orpingtonka\n\nOrpingtonka je plemeno kura domácího určené pro produkci drůbežího masa. Je to silná, mohutná slepice s bílou kůží. Postoj je nízký a trup ptáků je široký a hluboký, téměř tvaru krychle. Prsa jsou široká a dobře zmasilá, kratší křídla dobře přiléhají k tělu. Horní linie je plynulá, lyrovitého tvaru, ocas je spíše krátký, u kohouta s mnoha srpy, které zcela překrývají rýdovací pera. Hlava orpingtonek je malá, zakulacená, hřeben je jednoduchý, vzpřímený, středně velký, s 5-6 zuby. Ušnice jsou červené, středně velké, laloky oválné, středně velké až větší.\n\nOpeření je husté, měkké a nakypřené, podsada je bohatá. Uznáno je několik barevných rázů.\n"}
{"id": "842633", "url": "https://cs.wikipedia.org/wiki?curid=842633", "title": "Posvátný háj", "text": "Posvátný háj\n\nPosvátný háj je kultovní prostor tvořený stromy. Významné místo stále má v současném hinduismu, šintoismu, tradičních afrických náboženstvích a novopohanství. Historicky byly háje také posvátné v předkřesťanských náboženstvích Evropy a Předního východu. Konkrétními příklady označení posvátných hájů je řecký temenos, severský hörgr nebo keltský nemeton.\n\nHistoricky je Dětmarem z Merseburku doložen háj \"Zutibure\", tedy Svatobor, v Lužici. Posvátné háje nejspíše existovaly i na jiných místech stejného jména jako je například Svatobor u Sušice. Dětmar také uvádí že lutická svatyně Retra byla zbudována v posvátném háji. Kronikář Helmold z Bosau zase zmiňuje háj boha Proveho ve městě Stargard. Úcta k hájům přetrvala i ve slovanské lidové kultuře, v severním Rusku ještě v 19. stály u vesnic borové háje nazývané \"boželesje\" či \"moljonyj les\", kterých se nesměl nikdo dotknout.\n\nEtymologicky slovo háj souvisí s ochranou a \"hájením\". Podle Grażyny Rytter znamená praslovanské slovo \"gajъ\" \"ritualizovaný okrsek\" či \"místo pobytu mrtvých předků\", doslovně \"místo kde žijí mrtví\". Podobný význam má i slovo ráj – rajъ, \"ritualizovaný okrsek\" či \"místo pobytu duší\".\n"}
{"id": "842635", "url": "https://cs.wikipedia.org/wiki?curid=842635", "title": "Dzidzileyla", "text": "Dzidzileyla\n\nDzidzileyla je bohyně zmiňované v polských raně novověkých kronikách. Jan Długosz jí ztotožňuje s Venuší a označuje ji za bohyni manželství, kterou pohanští Poláci prosili o hojnost potomstva. Matěj z Miechova používá formu Dzidziliya, Matěj Strykowski pak formu Zizila a označuje ji za bohyni lásky.\n\nTato bohyně však může být fikcí nebo výpujčkou od Baltů, souviset také může s balkánským rituálem Dodola, který je někdy personifikován jako bohyně. Podle Henryka Łowmiańského je její jméno zkomoleninou slova či jména \"ileli\", refrénu obřadních písní.\n"}
{"id": "842640", "url": "https://cs.wikipedia.org/wiki?curid=842640", "title": "Hrnec zlata", "text": "Hrnec zlata\n\nHrnec zlata (v americkém originále Pot o' Gold ) je čtvrtá epizoda třetí série amerického hudebního televizního seriálu \"Glee\" a v celkovém pořadí čtyřicátá osmá epizoda. Napsala ji Ali Adler, režíroval ji Adam Shankman a poprvé se vysílala ve Spojených státech na televizním kanálu Fox dne 1. listopadu 2011. Epizoda obsahuje příjezd výměnného studenta z Irska, Roryho Flanagana (Damian McGinty, vítěz reality show \"The Glee Project\") na McKinleyovu střední. Dále se objeví nový protivník Sue Sylvester (Jane Lynch) v její cestě do Kongresu a probíhající fragmentace hlavního sboru seriálu, New Directions.\n\nEpizoda jako celek získala smíšené recenze od kritiků. Dějová linie zahrnující Quinn, Pucka a Shelby byla značně kritizována, na rozdíl od rozhodnutí Burta Hummela (Mike O'Malley) ucházet se o místo v kongresu jako Suin protivník, což se shledalo s nadšením. Hudba byla přijata s poněkud větším nadšením, než sama epizoda, zvláště cover písně \"Candyman\", kterou zpívaly nově vytvořené Troubletones.\n\nVšech pět písní, které zazněly v epizodě, bylo vydáno jako singly, jsou dostupné ke stažení a jedna z nich, \"Last Friday Night (T.G.I.F.)\", se umístila v žebříčku Billboard Hot 100. V den původního vysílání epizodu sledovalo 7,47 milionů amerických diváků a získala 3,0/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost a rating/podíl epizody šly podstatně dolů v porovnání s předchozí epizodou s názvem Asijská pětka, která se vysílala o čtyři týdny dříve, tedy dne 4. října 2011.\n\nRory Flanagan (Damian McGinty), zahraniční výměnný student z Irska, začal navštěvovat střední školu Williama McKinleyho a je pravidelně šikanován. Zůstává v domě Brittany (Heather Morris), která věří, že Rory je skřítek. Rory, který je do Brittany zamilovaný, ji nechá žít v této víře, protože mu slíbila, že když ji splní tři přání, tak ho vpustí do svého \"hrnce zlata\". Její první dvě přání lehce splní.\n\nMercedes (Amber Riley) nabírá nové členky pro nový dívčí sbor na škole vedený Shelby Corcoran (Idina Menzel) a požádá Santanu (Naya Rivera)—členku stávajícího školního sboru New Directions—aby se připojila. Santana se zuby nehty brání odchodu, protože nechce nechat Brittany za sebou a když jde ona a Brittany na schůzku na večeři, Santana se ji snažit, aby přestoupila do nového sboru, ale Brittany nechce opustit své přátele z New Directions. Řekne Santaně o kouzelných schopnostech Roryho a Santana později donutí Roryho Brittany říct, že si pro ni přála, aby e připojila k Shelbyně sboru. Brittany věří, že se přáním Santany musí řídit, ale jejím třetím přáním je, aby to nezranilo ničí city. Finn Hudson (Cory Monteith), hlavní zpěvák New Directions, se snaží Brittany přesvědčit, aby neodešla: řekne ji, že skřítkové neexistují a že ona je hloupá. Zraněná Brittany stejně odchází.\n\nQuinn (Dianna Agron) a Puck (Mark Salling) se nabídnou, že budou hlídat Beth, jejich biologickou dceru, kterou svěřili k adopci pro Shelby. Během hlídání Quinn schová v Shelbyném bytě pálivou omáčku, ostré nože, knihy o dětském kanibalismu a další věci, které by nasvědčovaly k tomu, že je Shelby nezpůsobilá matka. Quinn následně zavolá na Službu pro ochranu dětí (Child Protective Services), za předpokladu, že ji okamžitě předají Beth zpátky po jejich vyšetření a nalezení důkazů. Puck se později vrací, aby tajně předměty odnesl. Také zpívá \"Waiting for a Girl Like You\", aby zklidnil plačící Beth a pro pohodlí Shelby, která se mu přizná, že je hodně osamělá. Na konci epizody se Puck a Shelby políbí.\n\nKandidátka do Kongresu a trenérka roztleskávaček Sue Sylvester (Jane Lynch)—jejíž hlavní myšlenkou kampaně je odstranění financování škol pro umělecké programy—zveřejní v televizi rozpočet školního uvedení muzikálu West Side Story. Uspěje poté, co rozzlobená matka hodí cihlu po řediteli Figginsi (Iqbal Theba). Vedoucí sboru Will Schuester (Matthew Morrison) řekne členům sboru, aby prodávali místo pro reklamy v programu muzikálu, aby vybrali peníze. Když Kurt (Chris Colfer) požádá svého otce Burta Hummela (Mike O'Malley), aby koupil reklamu, tak on místo toho shromáždí skupinu podnikatelů na financování muzikálu. Poté také oznámí, že jde kandidovat do kongresu proti Sue.\n\nNa setkání Shelbyina sboru, který je přezdíván Troubletones (Potížistky), nově přijatá Santana přikáže Sugar Mottě (Vanessa Lengies), aby se vzdala své ústřední role ve sboru. Sbor Troubletones později předvádí dynamickou verzi písně \"Candyman\", čehož jsou svědci zděšení Finn a Will. Finn se později omlouvá Brittany za jeho necitlivé poznámky a přeje ji a Troubletones jen to nejlepší, po kterém Rory Brittany zalže, že ji splnil i její třetí přání. Nicméně ona ho pokárá a řekne, že Finnovy city byly jasně zraněny a teď už ví, že skřítci neexstují. Později, když je Rory obtěžován tyrany, tak ho Finn přijde zachránit a pozve ho, aby se připojil k New Directions. Rory se úspěšně přihlašuje s písní \"Take Care of Yourself\".\n\nEpizodu napsala výkonná producentka seriálu, Ali Adler a tato epizoda se tím pádem stala první, kterou nenapsal jeden z tvůrců seriálu—Ryan Murphy, Brad Falchuk a Ian Brennan—a byla druhou epizodou, kterou režíroval choreograf Adam Shankman, jenž ve druhé sérii již režíroval epizodu s názvem Rocky Horror Glee Show. Shankman začal na epizodě pracovat dne 2. září 2011 a natáčení skončilo 22. září 2011. Tato epizoda a předchozí se několik dní natáčely paralelně, dokud \"Asijská pětka\" nedokončila natáčení svého závěrečného hudebního čísla, dne 16. září 2011.\n\nDamian McGinty, jeden ze dvou vítězů reality show The Glee Project, jejíž hlavní cenou bylo účinkování v \"Glee\" po sedm epizod, se poprvé objevuje v této epizodě jako Rory Flanagan, irský výměnný student. Ryan Murphy, jeden z tvůrců seriálu, prozradil, že během prvního dne McGintyho natáčení \"byl strčen do skříněk celkem pětadvacetkrát\" a že \"při prvním záběru na jeho první písničku mu všichni ze seriálu udělili obrovský potlesk\". Rory žije s Brittaninou rodinou a nápad, že by McGintyho postava měla spojení s Brittany, byl poprvé vysloven již při předposlední epizodě \"The Glee Project\", když porotci spekulovali, že Brittany nebude schopná porozumět jeho irskému přízvuku.\n\nMezi další vedlejší role, které se v této epizodě objeví, patří Shelby Corcoran (Idina Menzel), ředitel Figgins (Iqbal Theba), Kurtův otec Burt Hummel (Mike O'Malley), Burtoa manželka a Finnova matka Carole Hudson-Hummel (Romy Rosemont), studentka Sugar Motta (Vanessa Lengies) a moderátoři místního zpravodajství, Rod Remington (Bill A. Jones) a Andrea Carmichael (Earlene Davis).\n\nTato epizoda obsahuje pět cover verzí, všechny z nich jsou dostupné ke stažení jako singly: \"Candyman\" od Christiny Aguilery, kterou nazpívaly Naya Rivera (Santana), Heather Morris (Brittany) a Amber Riley(Mercedes), \"Last Friday Night (T.G.I.F.)\" od Katy Perry, kde zpíval hlavní vokály Darren Criss (Blaine), dále \"Waiting for a Girl Like You\" od skupiny Foreigner, což zpíval Mark Salling a \"Bein' Green\" ze \"Sesame Street\" a \"Take Care of Yourself\" od Teddyho Thompsona, obě z nich nazpíval Damian McGinty.\n\n"}
{"id": "842641", "url": "https://cs.wikipedia.org/wiki?curid=842641", "title": "Velsumka", "text": "Velsumka\n\nVelsumka je středně těžké plemeno kura domácího, s kombinovanou užitkovostí pro produkci vajec i drůbežího masa. Je typická válcovitým trupem a výrazným břichem, jemnou hlavou a menším hřebenem. Chová se v hlavně ve zbarvení rezavě koroptví, dále také ve zbarvení modré rezavě koroptví, rezavě oranžové, modré rezavě koroptví a ve stříbrném koroptvím stříbroprsém.\n\nTrup velsumek je vodorovně nesený, , válcovitý, břicho je široké, plné a hluboké. Ocas je nasazený pod úhlem 45°, přechod zádi v ocas je plynulý. Hřeben kohouta je středně velký, u slepic malý, jednoduchý, vzpřímený, s 5-6 pravidelnými zuby a praporkem, který nepřiléhá k týlu. Ušnice jsou středně velké, červené, laloky krátké a zaoblené. Peří je přilehlé, jemné struktury, bez podušek. Zobák a běháky jsou žluté.\n\nSnáška velsumek podle vzorníku je 140-160 vajec za rok.\n"}
{"id": "842647", "url": "https://cs.wikipedia.org/wiki?curid=842647", "title": "102 (číslo)", "text": "102 (číslo)\n\nSto dva je přirozené číslo. Následuje po číslu sto jedna a předchází číslu sto tři. Řadová číslovka je \"stý druhý\" nebo \"stodruhý\". Římskými číslicemi se zapisuje CII.\n\nSto dva je\n\n\n"}
{"id": "842648", "url": "https://cs.wikipedia.org/wiki?curid=842648", "title": "Vyandotka", "text": "Vyandotka\n\nVyandotka, též psáno wyandotka, je středně těžké plemeno kura domácího, s kombinovanou užitkovostí pro produkci vajec i drůbežího masa. Je typická lyrovitou horní linií, růžicovitým hřebenem a bohatým, měkkým opeřením. Roční snáška činí 140–180 vajec.\n\nMá středně vysoký postoj, kratší krk, zaoblený trup, hluboká prsa a břicho a krátká křídla se širokými letkami, ocas kohoutů je krátký, kulovitého tvaru, se srpy, které zakrývají rýdovací pera, ocas slepic je střechovitý, oblý. Vyandotky mají růžicovitý hřeben, který je středně velký, jemně perlovaný a zakončený trnem, který sleduje linii týlu. Ušnice i laloky jsou červené, středně velké a jemné.\n\nPeří nepřiléhá k tělu a celkově ještě víc zaobluje tělesné křivky. Vyandotka je chována v mnoha barevných rázech, uznaných je 29 barevných variant, u všech jsou však zobák i běháky žluté. První barevná varianta byla stříbrná, černě lemovaná.\n\nWyandotka je plemeno pochazející z USA, název dostalo podle indiánskeho kmene Wyandotte, je známé cca od roku 1880. Existuje take zakrslá varianta vyšlechtěná v Německu, Nizozemí a Velké Británi. První barevná varianta byla stříbrná černě lemovaná.\n\nSlepice váží cca 3,1 kilogramu a kohout cca 3,8 kilogramu. Zakrslá varianta : váha slepice cca 1 kilogram a kohouta 1,2 kilogram. Vejce velké slepice má hnědou barvu a váží 55-60 gramu. Vejce zakrslé wyandotky jsou světle hnědá až růžová a váží cca 35 gramů. Rasa má občas problémy s oplodněním vajec. Slepice rády kvokají a starají se o kuřata.\n\nTemperament plemene je klidný. Nelétají dobře, proto je snadné chovat je na zahradě.\n\n"}
{"id": "842650", "url": "https://cs.wikipedia.org/wiki?curid=842650", "title": "Jack Lynch", "text": "Jack Lynch\n\nJohn Mary „Jack“ Lynch (15. srpna 1917 – 20. října 1999) byl irský politik. V letech 1966-1973 a 1977-1979 zastával funkci premiéra Irska. Byl představitelem strany Fianna Fáil, které předsedal v letech 1966–1979. Roku 1957 byl ministrem regionálního rozvoje, v letech 1957–1959 ministrem školství, 1959–1965 ministrem průmyslu a obchodu, 1965–1966 ministrem financí. Aktivně se věnoval tradičním irským sportům - hurlingu a tzv. keltskému fotbalu.\n\n"}
{"id": "842651", "url": "https://cs.wikipedia.org/wiki?curid=842651", "title": "Sara Braverman", "text": "Sara Braverman\n\nSara „Surika“ Braverman (: שרה \"שוריקה\" ברוורמן, narozena 1918 − 10. února 2013) byla židovská výsadkářka, účastnice protinacistického odboje a jedna ze tří žen, které se zúčastnily vojenských výsadků nad okupovanou Evropou během druhé světové války. Byla též jednou ze zakladatelů kibucu Šamir.\n\nNarodila se v rumunském městě Botoșani a v devíti letech se stala členkou sionistického hnutí ha-Šomer ha-ca'ir. V roce 1938 podnikla aliju do britské mandátní Palestiny, kde studovala v zemědělské škole v Ajanotu. Zde se seznámila s Adou Majmonovou a vstoupila do Hagany. V roce 1940 se přestěhovala do zemědělské komunity Magdi'el a o dva roky později se stala členkou elitních úderných jednotek Palmach. V roce 1943 podstoupila speciální výsadkářský výcvik a o rok později se jako dobrovolnice zúčastnila tajného výsadku 37 židovských vojáků v okupované Evropě. Byla jednou ze tří žen, které se této mise účastnily – dalšími dvěma byly Chana Senešová a Chaviva Reiková. Kvůli strachu však nakonec neseskočila z letadla a byla přeřazena na jiný úkol, který nevyžadoval seskok.\n\nV září 1944 se jako příslušnice výsadku na Slovensko dostala do Banské Bystrice, kde se přidala k partyzánům, s nimiž měla pokračovat v cestě do Rumunska, kde se měla přidat k tamnímu odboji. Vzhledem k tomu, že se Rumunsko přidalo na stranu Spojenců, vrátila se přes Itálii do mandátní Palestiny. Tam stála v roce 1947 u zrodu ženských sborů v rámci izraelské armády. \n\nV roce 2010 byla, při příležitosti 62. výročí vzniku Izraele, vybrána do skupiny čtrnácti Izraelců, kteří přispěli k „naplnění sionistické vize skrze budování a rozvíjení židovského státu“. Sehrála klíčovou roli při hlavních ceremoniích v den vzpomínek na padlé vojáky a den izraelské nezávislosti.\n\nZemřela 10. února 2013 ve věku 95 let.\n\n"}
{"id": "842654", "url": "https://cs.wikipedia.org/wiki?curid=842654", "title": "Václav Jiřikovský", "text": "Václav Jiřikovský\n\nVáclav Jiřikovský, vlastním jménem Václav František Herein (8. května 1891 Libeň – 9. května 1942 Osvětim), byl český herec, režisér, dramaturg, divadelní ředitel a podnikatel.\n\nStudoval na gymnáziu v Praze. K divadlu jej přivedl jeho strýc, herec a režisér Antonín Jiřikovský (1860–1930), který byl v letech 1907–1916 členem souboru Divadla na Vinohradech. Z vděčnosti ke strýci přijal Václav Herein později jméno Jiřikovský. \n\nManželkou Václava Jiřikovského byla herečka Růžena Jiřikovská, roz. Lacinová, dcera brněnského divadelního ředitele a podnikatele Františka Laciny.\n\nOd roku 1906 prošel několika divadelními společnostmi jako herec, ve společnosti Marie Procházkové-Malé působil jako režisér.. V roce 1914 odešel do Brna k řediteli Lacinovi (herec 1914–1916, režisér činohry od roku 1915) a krátce (1917–1918) se stal i ředitelem Českého Národního divadla v Brně, v letech 1918–1919 jej vedl jako samostatný podnikatel.. V roce 1919 po něm převzal vedení divadla Václav Štech. Jiřikovský odešel do Moravské Ostravy, kde se podílel na založení Národního divadla moravskoslezského a stal se jeho prvním ředitelem. Sestavil zde soubor včetně činohry, opery a operety, vedle řídící, dramaturgické a organizátorské práce byl též činný režisérsky. V divadle působil až do roku 1923, kdy jej vystřídal František Uhlíř. Ve dvacátých letech příležitostně režíroval mj. i v pražském Divadle na Vinohradech. V roce 1925 převzal po Milanu Svobodovi vedení činohry ve Slovenském národním divadle v Bratislavě, ředitelem SND byl v letech 1926–1929.\n\nDo Brna se vrátil v roce 1930, kdy bylo Národní divadlo v Brně převedeno pod správu Moravskoslezského zemského výboru a přejmenováno na Zemské divadlo v Brně. V březnu 1931 se Jiřikovský stal po Otu Zítkovi ředitelem divadla, přičemž několik let zastával i funkci šéfa činohry a dramaturga. Za jeho působení byly na repertoáru často uváděny hry jihoslovanských, polských a ruských autorů (v české premiéře např. Škvarkin: \"Cizí dítě\", Bulgakov: \"Byt paní Zoe\", Katajev: \"Defraudanti\", Afinogenov: \"Strach\") a původní moravská tvorba. V sezóně 1935/1936 pověřil šéfrežiséra Rudolfa Waltera funkcí režiséra opery a na jeho místo jmenoval Aleše Podhorského, kterého v únoru 1937 vystřídal Jan Škoda. V divadle působili kromě domácích režisérů (vč. Josefa Skřivana a začínajícího Karla Jerneka) i hostující režiséři, např. Jaroslav Kvapil, Josef Bezdíček a K. M. Walló. V roce 1933 přijal do souboru na doporučení Jaroslava Kvapila herečku Vlastu Fabianovou, která zde pak působila až do roku 1941. V souboru dále byli v angažmá např. František Klika, Jarmila Kurandová, Jarmila Urbánková, Zdeňka Gräfová, Karel Höger a Vladimír Leraus. Pozornost věnoval i rekonstrukci budovy divadla Na hradbách (nynější Mahenovo divadlo), která byla provedena v roce 1937.\n\nPo odchodu Jana Škody na místo ředitele ostravského divadla přibral Jiřikovský od února 1940 ke své funkci ředitele divadla znovu i funkci šéfa činohry. Od počátku okupace útočili na Jiřikovského v tisku brněnští němečtí a čeští fašisté, kteří usilovali o jeho odstranění. Dne 3. listopadu 1941, po skončení šestitýdenního výjimečného stavu vyhlášeného R. Heydrichem, jej zatklo gestapo. O měsíc předtím byl již zatčen herec a režisér téhož divadla Josef Skřivan a dva čelní představitelé opery. Činnost divadla byla označena za politicky zvlášť nebezpečnou a divadlo bylo 12. listopadu 1941 uzavřeno. Jak Skřivan, tak Jiřikovský byli v roce 1942 popraveni v Osvětimi. \n\nVáclav Jiřikovský je pochován na Ústředním hřbitově města Brna, dne 25. září 1946 byla jeho jménem nazvána jedna z ulic brněnské městské části Brno-střed (katastrální území Stránice).\n\n\n\n\n"}
{"id": "842657", "url": "https://cs.wikipedia.org/wiki?curid=842657", "title": "Banana Moon", "text": "Banana Moon\n\nBanana Moon je první sólové studiové album Daevida Allena. Jeho nahrávání probíhalo od ledna do února 1971 v Marquee Studios v Londýně. Album produkovali Jean Georgakarakos a Jean-Luc Young a vyšlo u vydavatelství BYG Actuel. Album později vycházelo jako součást diskografie skupiny Gong.\n\n"}
{"id": "842660", "url": "https://cs.wikipedia.org/wiki?curid=842660", "title": "Halcyon", "text": "Halcyon\n\nHalcyon je druhé studiové album britské indie popové zpěvačky Ellie Goulding. Vydáno bylo 5. října 2012 ve společnosti Polydor Records. Nahráno bylo během propagace předcházejícího alba \"Lights\" v letech 2011 a 2012. Goulding na albu spolupracovala s producenty Jimem Eliotem, Mikem Spencerem, Madeon, Billboard, MONSTA a Justinem Parkerem a rovněž jí pomáhali zpěvák Calvin Harris a rapper Tinie Tempah.\n\n\"Halcyon\" získal veskrze pozitivní ohlasy z řad hudebních kritiků, kteří chválili Ellie Goulding za agresivnější hlasový projev. Někteří kritici to prohlásili za „naprosto dokonalé“ a o Goulding řekli, že vystupuje „sebevědomě hned na prahu hudební kariéry“. Méně příznivé recenze kritiků však poukazovaly, že největším kazem alba je „příležitostná přemíra citovosti“ a album inklinuje k „obyčejnému rámcovému dance“. \"Halcyon\" debutovalo na druhé pozici žebříčku UK Albums Chart ve Spojeném království a na deváté příčce severoamerické hitparády Billboard 200.\n\nSingl „Anything Could Happen“ byl vydán 17. srpna 2012 a umístil se na páté pozici ve Velké Británii v žebříčku UK Singles Chart. „Figure 8“ byl vydán jako druhý singl alba, jehož největší úspěch slavila zpěvačka na Novém Zélandu, kde dosáhl na platinové ocenění. Třetím singlem alba se stala píseň „Explosions“.\n\nAlbum bylo o rok později, 26. srpna 2013, vydáno v nové verzi pod názvem \"Halcyon Days\", ve které se nachází dalších 10 nových skladeb. Pilotním singlem nové verze je hit „Burn“ vydaný 5. července 2013. Píseň obsadila čelo žebříčku UK Singles Chart, a stala se tak prvním hitem Ellie Goulding, který kdy obsadil tuto pozici.\n"}
{"id": "842661", "url": "https://cs.wikipedia.org/wiki?curid=842661", "title": "Garret FitzGerald", "text": "Garret FitzGerald\n\nGarret FitzGerald (9. únor 1926 – 19. května 2011) byl irský politik. V letech 1981–1987 zastával funkci premiéra Irska. Byl představitelem strany Fine Gael, které předsedal v letech 1977–1987. V letech 1973–1977 byl ministrem zahraničních věcí. Byl synem Desmonda FitzGeralda, prvního ministra zahraničí nezávislého irského státu.\n\n"}
{"id": "842662", "url": "https://cs.wikipedia.org/wiki?curid=842662", "title": "Albert Reynolds", "text": "Albert Reynolds\n\nAlbert Reynolds (3. listopadu 1932 − 21. srpna 2014) byl irský politik. V letech 1992–1994 zastával funkci premiéra Irska. Byl představitelem strany Fianna Fáil, které předsedal v letech 1992–1994. V letech 1979–1980 byl ministrem pošt, 1980–1981 ministrem dopravy, roku 1982 ministrem těžkého průmyslu a energetiky, v letech 1987–1988 ministrem průmyslu a obchodu, 1988–1991 ministrem financí. Zemřel po dlouhé nemoci v roce 2014 ve věku 81 let.\n\n"}
{"id": "842663", "url": "https://cs.wikipedia.org/wiki?curid=842663", "title": "Mason County (Washington)", "text": "Mason County (Washington)\n\nMason County je okres v americkém státě Washington, ve kterém roku 2010 žilo 60 699 obyvatel. Sídlem okresu je Shelton, jenž je jeho jediným začleněným městem. Na území okresu se nachází několik školních okrsků.\n\nOkres byl vytvořen v březnu 1853 z okresu King. Nejprve se jmenoval Sawamish, ale po jedenácti letech byl překřtěn po Charlesi H. Masonovi, prvním ministrovi teritoria Washington.\n\n\n\n\n\n\n\n\nV roce 2010 žilo v okrese 60 699 obyvatel, z nichž 86 % tvořili běloši, 4 % původní obyvatelé a 1 % Asiaté. 8 % obyvatelstva bylo hispánského původu.\n\n"}
{"id": "842666", "url": "https://cs.wikipedia.org/wiki?curid=842666", "title": "Duchmaus", "text": "Duchmaus\n\nDuchmaus je postava z pověstí města Stříbra. Jde o vrtošivého skřeta, který se objevuje v místních dolech. Je to strážce bohatství Země, zosobněný sebezáchovný princip Země. Duch dvojznačné povahy – člověku v podzemí do jisté míry pomáhající – i bránící jeho snahám, když se staly bezbřehé a invazivní. Milovník koní, nadán dovedností je léčit. Je drobné postavy, šedozelené pleti, s nepoměrně velikou, „koňskou“ hlavou a s šesti prsty na rukou. \n\nPůvodní německá podoba jména \"Duckmauser\" snad vznikla zkomolením slova \"Duckmäuser\" – potměšilec, skrčenec, tichošlápek. V posunuté a zpola počeštěné podobě \"Duchmaus\" lze jméno skřeta, s jistou licencí, vidět jako symbol dávného soužití Čechů a Němců v městě Stříbře.\n\nOd roku 2007 je \"Duchmaus\" také značka čtrnáctistupňového pšeničného piva z produkce stříbrského pivovaru U Rybiček.\n\n"}
{"id": "842668", "url": "https://cs.wikipedia.org/wiki?curid=842668", "title": "William Randolph Hearst", "text": "William Randolph Hearst\n\nWilliam Randolph Hearst (29. dubna 1863 – 14. srpna 1951) byl americký vydavatel novin, který vybudoval největší státní novinovou síť své doby. Svou kariéru započal roku 1887, kdy po svém otci převzal vedení bulvárních novin The San Francisco Examiner. Později vedl i The New York Journal. Pomáhal stvořit typ žurnalistiky zvaný žlutá žurnalistika.\n\nDvakrát za sebou byl za Demokraty zvolen do Sněmovny reprezentantů. V letech 1905 a 1909 se neúspěšně ucházel o pozici starosty New Yorku a roku 1906 o post guvernéra státu New York.\n\nJeho životní příběh byl inspirací při vytváření hlavní postavy filmu Občan Kane od Orsona Wellese, který byl natočen roku 1941.\n\nNarodil se roku 1863 v San Francisku. Jeho otec George Hearst byl milionář, který zbohatl vlastnictvím zlatého dolu. Jeho matkou byla Phoebe Apperson Hearst. Po otci měl skotské a po matce irské předky.\n\nNavštěvoval výběrovou přípravnou školu Sv. Pavla ve městě Concord, New Hampshire, aby posléze roku 1885 nastoupil na Harvard University.\n\nRoku 1887 po svém otci převzal vedení novin The San Francisco Examiner. V té době najal nejslavnější novináře (Ambrose Bierce, Mark Twain, Jack London), aby pro něj psali. Sám se nazval populistou a v novinách se soustředil na odhalování korupce a osočování významných společností, jichž byl sám často akcionářem.\n\nV roce 1895 odkoupil krachující The New York Morning Journal a najal pro ně autory, jako byli Stephen Crane a Julian Hawthorne. V téže době rozpoutal obchodní válku s Josephem Pulitzerem, vydavatelem novin New York World, o prvenství v New Yorku. Brzy z New York World přetáhl Richarda F. Outcaulta průkopníka barevného komiksu, a posléze i zaměstnance celé nedělní přílohy. Jeho noviny se staly jedinými, které pod záštitou Williama Jenningse Bryana podléhaly Bimetalismu. Pro větší čtenost snížil cenu novin na pouhý cent a zavedl bulvární charakter, kterému se říká žlutá žurnalistika.\n\nJak rostly jeho politické ambice, rostlo i jeho impérium. Založil redakce ve městech Chicago, Los Angeles a Boston. Do 20. let 20. století vlastnil 28 novin. Nakonec obrátil pozornost i k vydávání magazínů, kdy vlastnil Cosmopolitan, Good Housekeeping, Town & Country a Harper's Bazaar. Roku 1924 začal vydávat bulvární noviny New York Daily Mirror, které měly za úkol imitovat Daily News.\n\nV dvacátých letech také založil newyorskou radiovou stanici WINS. To vše začlenil do své mateřské společnosti Hearst Corporation. Jeho dalšími podniky byly tiskařský syndikát King Features Syndicate, filmová produkční společnost Cosmopolitan Productions a další. Také nakoupil tisíce akrů půdy v Kalifornii a Mexiku za účelem těžařství.\n\nRoku 1929 byl sponzorem prvního letu kolem světa, který podnikla vzducholoď LZ 127 Graf Zeppelin. Dva měsíce poté však přišel krach na newyorské burze a následná Velká hospodářská krize zasáhla všechny jeho podniky, nejvíce však média. Řada lokálních novin přestala být vydávána, filmová společnost také zkrachovala. Hearst Corporation si nebyla schopna zajistit důvěru investorů a soud nařídil reorganizaci, při které Hearst ztratil svou vedoucí pozici a stal se podřízeným externího manažera.\n\nNová kladná čísla se objevila až po konci druhé světové války, ale to již byl Hearst příliš starý, zemřel na zástavu srdce roku 1951. Jeho společnost, kterou vybudoval, funguje dodnes jako vlivný soukromý mediální konglomerát.\n\nByl dlouholetým členem Demokratické strany, za kterou byl dvakrát zvolen do Sněmovny reprezentantů. Neúspěšná ucházení se o post starosty města New York a guvernéra státu New York, ho vedla k založení \"třetích stran\" Strana nezávislosti a Liga obecního vlastnictví, které však obě fungovaly jen po jedno volební období, a to bez politického vlivu.\n\nV 30. letech masivně podporoval kandidáta na prezidenta, a pozdějšího prezidenta, Franklina D. Roosevelta, a především jeho program New Deal.\n\nRoku 1934 odjel do Německa pro interview s Adolfem Hitlerem, s kterým se skutečně setkal.\n\nOženil se roku 1903, kdy si vzal Millicent Veronicu Willson. S tou poté měli v letech 1904-1915 pět synů.\n\nSvé politické ambice si zhatil poté, co roku 1919 média odhalila jeho aférku s herečkou Marion Davies. Poté s ní otevřeně žil v Kalifornii, aniž by se rozvedl se svou manželkou.\n\nTéhož roku započal výstavbu, nikdy nedokončeného, monumentálního komplexu známého jako Hearstův hrad, který má obytnou plochu okolo 8 500 m². Pozemek kolem domu má rozlohu 97 000 ha. Výstavba probíhala do roku 1947. Dům byl zaplněn starožitnostmi a uměleckými kousky z celého světa. V roce 1947 však komplex opustil a koupil si luxusní sídlo v Beverly Hills.\n\n"}
{"id": "842669", "url": "https://cs.wikipedia.org/wiki?curid=842669", "title": "Chuej-cung (Sung)", "text": "Chuej-cung (Sung)\n\nChuej-cung (; 2. listopadu 1082 – 4. června 1135), vlastním jménem Čao Ťi (), z dynastie Sung v letech 1100–1126 vládl čínské říši Sung. Nastoupil po svém bratru, císaři Če-cungovi.\n\nMiloval umění, sám byl uznávaný malíř a kaligraf. Vojenství zanedbal a útoku džürčenské říše Ťin počínajícímu roku 1125 se nebyl schopen bránit. Začátkem roku 1126 abdikoval ve prospěch syna Čchin-cunga. Následující rok byl i se svým nástupcem zajat ťinskou armádou, která dobyla severní Čínu včetně hlavního města Kchaj-fengu, a odvlečen do Mandžuska. V zajetí žil jako markýz z Chun-te (), po několika letech zemřel.\n\nCísař Chuej-cung, kromě účasti v řízení země, při kterém favorizoval reformní frakci, byl kultivovaný vládce, který velkou část svého času věnoval umění. Pro svou potěchu vybudoval velké sbírky obrazů, kaligrafií a starožitností z předchozích čínských ér. Sám psal básně, byl znám jako vášnivý malíř, vytvořil svou vlastní kaligrafický styl, zajímal se o architekturu a zahradní design, a napsal pojednání o medicíně a taoismu. Obklopil se malíři a provedl reformu dvorní hudby. Stejně jako mnoho jiných učených mužů jeho doby, byl všestranně nadaný. Nicméně, jeho panování poznamenala neúspěšná zahraniční politika, která vyústila v katastrofu – ztrátu severní poloviny říše včetně hlavního města.\nChuej-cung byl velký malíř, básník a kaligraf. Také hrál na citeru \"ku-čchin\", v paláci zřídil \"Wan-čchin tchang\" (, Síň deseti tisíc citer). Vyvinul obrovské úsilí na vyhledávání uměleckých mistrů. V akademii Chan-lin vzniklo samostatné oddělení malířství Chan-lin chua-jüan (), kde soustředil nejlepší malíře Číny i jejich díla.\n\nNejčastějším námětem Chuej-cungových obrazů byli „květiny a ptáci“, příkladem je \"Pětibarevný papoušek na kvetoucí meruňce\". Jeho kopie Čang Süanova obrazu \"Dvorské dámy připravují nově utkané hedvábí\" je jedinou zachovanou kopií tohoto díla. V kaligrafii zavedl „štíhlý zlatý styl“ (, \"šou-ťin-tchi\"). Pojmenování stylu je odvozeno od vzhledu písma, které připomíná zlaté vlákno, zkroucené a stočené. Chuej-cung byl také milovník čaje. Napsal \"Velké pojednání o čaji\" (, \"Ta-kuan čcha-lun\"), mistrný a podrobný popis čaje a čajového obřadu ve všech souvislostech.\n\nJako pravý umělec Chuej-cung zanedbával armádu, vojenská moc sungské Číny klesla a země byla vydána na milost a nemilost zahraničních nepřátel. Císař se roku 1106 pokusil prosadil svou autoritu symbolickým aktem, odlitím \"Devíti bronzových trojnožek\", před staletími ztracených.\nRoku 1115 se Džürčeni vzbouřili proti kitanské říši Liao a vyhlásili říše Ťin. Sungská vláda souhlasila se spojenectvím s ní, podle dohody měli Džürčeni zaútočit na Liao ze severu a Sungové z jihu. Sungská armáda byla neúspěšná, Džürčeni však rozdrtili Kitany a obsadili celé Liao. Tím však boje neskončily, Džürčeni viděli slabost říše Sung a vyhlásili ji válku. Začátkem roku 1126 jejich armáda překročila Žlutou řeku a přiblížila se na dohled sungského hlavního města Kchaj-fengu. Vystrašený Chuej-cung 18. ledna 1126 abdikoval ve prospěch svého syna, nyní císaře Čchin-cunga.\n\nPřekonání hradeb Kchaj-fengu byl pro ťinskou jízdu obtížný úkol, a to, spolu s prudkým odporem vedeným těmi úředníky, kteří neztratili nervy jako Chuej-cung, přimělo Džürčeny k přerušení obležení města a návratu na sever. Nicméně sungská vláda musela podepsat ponižující smlouvu, v níž souhlasila s výplatou velmi vysokého odškodnění a každoročním tributem v budoucnosti. Na úpadek sungské moci zareagovali i sousedé – Korea, dosud uznávající sungskou svrchovanost, se prohlásila vazalem říše Ťin.\n\nAle ani ponižující podmínky smlouvy sungskou říši nezachránily. Během několika měsíců se ťinské armády vrátily do Číny, tentokrát odhodlány překonat kchajfengské hradby. Po urputných bojích Džürčeni nakonec 9. ledna 1127 vstoupili do metropole, čímž začalo mnoho dní plenění, znásilňování a masakrů. Bývalý císař Chuej-cung a jeho syn, císař Čchin-cung, byli zajati i s celým dvorem a harémem a odvlečeni na sever, většinou do Šang-ťingu, hlavního města říše Ťin blízko dnešního Charbinu. Jednomu z Chuej-cungových synů se podařilo uniknout do jižní Číny, kde se prohlásil císařem (později obdržel chrámové jméno Kao-cung) a zorganizoval odpor proti Džürčenům.\nChuej-cung a Čchin-cung byli 20. března 1127 ťinskou vládou zbaveni hodností a titulů a degradováni do stavu prostých poddaných. Rozhodnutím z 10. května 1127 byl Chuej-cung deportován do severního Mandžuska, kde strávil posledních osm let svého života. V ponižující epizodě museli oba bývalí sungští císaři roku 1128 uctít předky ťinských panovníků v jejich svatyni v Šang-ťingu. Ťinský císař jim toho roku urážlivě udělil nízké tituly, Chuej-cungovi markýze Chun-te (, doslova „markýz zmatené ctnosti“) a Čchin-cungovi markýze Čung-chun (, „těžce zmatený markýz“).\nRoku 1137 ťinská vláda oficiálně uvědomila panovníka říše (Jižní) Sung o smrti Chuej-cunga. Bývalý císař, dříve nejmocnější vládce na zemi žijící v přepychu, zemřel jako zlomený muž ve Wu-kuo-čchengu ve vzdáleném severním Mandžusku v červnu 1135, v dvaapadesáti letech.\n\nO několik let později, roku 1141, kdy probíhala mírová jednání mezi říšemi Ťin a Sung, ťinská vláda udělila Chuej-cungovi neutrálně znějící vyšší titul kníže komandérie Tchien-šun (, podle komandérie na horním toku řeky Wej, dnes v Kan-su). Čchin-cung současně obdržel titul vévoda komandérie Tchien-šun ().\n\nV následujících staletích čínští historikové zdůrazňovali kontrast mezi uměleckými úspěchy kultivovaného císaře a vojenskými katastrofami jeho vlády, kterým ilustrovali obecný kontrast mezi vzdělaností a kultivovaností \"wen\" a válečnictvím \"wu\".\n\nHodnost císařovny držela od roku 1100 první manželka Chuej-cunga příjmením Wang (, 1084–1108), posmrtným jménem císařovna Sien-kung (), po ní se císařovnou stala paní Čeng (), posmrtným jménem císařovna Sien-suej (). Celkem měl Chuej-cung 35 žen, které mu daly 32 synů a 34 dcer.\n\nNejvýznamnějšími syny Chuej-cunga byli:\n\n"}
{"id": "842670", "url": "https://cs.wikipedia.org/wiki?curid=842670", "title": "Václav Havelka", "text": "Václav Havelka\n\nJméno a příjmení Václav Havelka má více známých nositelů:\n\n"}
{"id": "842671", "url": "https://cs.wikipedia.org/wiki?curid=842671", "title": "Retra", "text": "Retra\n\nRetra či Riedegost bylo sakrální hradiště polabského kmene Ratarů poprvé zmiňované na počátku 11. století a zaniklé v polovině 12. století.\n\nZatímco ve zdroji z počátku 11. století je hradiště nazýváno Riedigost a místní hlavní bůh Svarožic, v pozdějších pramenech je nazýváno Retra a bůh Radegast. To vedlo k řadě hypotéz o vztahu těchto dvou božstev či jejich totožnosti.\n\nPo válečných úspěších byla Retra zahrnována dary a pozdější zprávy uvádí, že dostávala i pravidelné daně. Po jejím vyvrácením tuto pozici převzala Svantovítova svatyně v rujánské Arkoně.\n\nStarší název, Dětmarem z Merseburku na počátku 11. století uváděný jako \"Riedegost\", má řadu variant, například \"Radegost\", \"Radigast\", \"Redigast\", \"Riedigost\" nebo nejčastěji \"Radegast\".\n\nAdamem Brémským a Helmoldem z Bosau v druhé polovině 11. století, respektive v druhé polovině 12. století, je hradiště nazýváno \"Rethra\"/\"Retra\". Libuše Hrabová toto jméno vykládá podle jména kmene jako Ratara.\n\nDětmar z Merseburku ve své Kronice z počátku 11. století uvádí:\n\nAdam Brémský ve svých \"Činech biskupů hamburského kostela\" psaných do roku 1066 píše:\n\nNa jiném místě svém kroniky pak uvádí:\n\nHelmold z Bosau ve své \"Kronice Slovanů\" z druhé poloviny 12. století opakuje s menšími úpravami popis Retry Adama Brémského, stejně jako příběh o obětování biskupa Jana(s. 30) Zmiňuje také fakt že Rataři společně s Dolenčany si nárokovali vládu nad lutickým kmenovým svazem právě proto že ovládali Retru.\n\nAčkoliv je Radegast spojován s kmenem Ratarů z kmenového svazu Luticů, na jiném místě je Helmoldem označován za boha kmenového svazu Obodritů.\n\nPodle díla \"Genealochronicon Megapolitanum\" Bernharda Latoma sepsaného již v roce 1610, ale vydaného tiskem až v roce 1745, Retra stávala na hradním návrší v meklenburské vesnici Prillwitz. Právě tato kniha pravděpodobně vedla k myšlence na vytvoření prillwizských idolů, falsifikátů z 18. století.\n\nNa počátku 20. století lokalizoval německý archeolog Carl Schuchardt Radegast na meklenburské hradiště Schlossberg u Feldbergu. Průzkum konaný v roce 1967 Joachimem Hermannem však prokázal, že hradiště sice skutečně bylo centrem kmene, ale zaniklo mnohem dříve, v 9. století.\n"}
{"id": "842679", "url": "https://cs.wikipedia.org/wiki?curid=842679", "title": "Hatfield and the North", "text": "Hatfield and the North\n\nHatfield and the North byla britská progresivní rocková skupina existující od října 1972. Členy skupiny byli Phil Miller (kytara), Pip Pyle (bicí), Richard Sinclair (baskytara, zpěv) a Dave Sinclair (klávesy), toho však brzy nahradil Dave Stewart. Skupina se po vydání svou studiových alb v roce 1975 rozpadla. V březnu 1990 byla pro jeden koncert obnovena. V letech 2005−2006 byla opět obnovena a absolvovala více koncertů.\n\n"}
{"id": "842684", "url": "https://cs.wikipedia.org/wiki?curid=842684", "title": "Zbručský idol", "text": "Zbručský idol\n\nZbručský idol je kamenný idol z 10. století připisovaný Slovanům. Byl nalezen u Husjatynu v řece Zbruč, přítoku Dněstru, na západní Ukrajině roku 1848 při neobvykle nízkém stavu vody. Dnes je uložen v muzeu v Krakově. V blízkosti místa nálezu leží hradiště Bogit, z kterého byl idol pravděpodobně v 10. – 12. století odstraněn a vhozen do řeky. Podle jiné teorie stál blíže řeky.\n\nIdol je vysoký 2,7 metru, kamenný a podle rozborů byl původně polychromní. Na každé ze stran je v horní části vyobrazena postava s kloboukem a dlouhými vlasy, s naznačeným pasem a suknicí:\n\n\nPod naznačenýma nohama postav jsou vyobrazeny na každé straně menší postavy, střídavě ženské a mužské. Jsou v suknici, drží se za ruce, snad v obřadním tanci. Pod ní je pak na spodní vrstvě, s výjimkou čtvrté strany, vyobrazena klečící postava muže s knírem, který podpírá zbytek idolu.\n\nIdol byl kvůli rohu hojnosti nejčastěji spojován se Svantovítem. Problémem je, že se od popisovaného idolu tohoto boha výrazně liší a centrum jeho kultu bylo velmi daleko. Dále byl spojován se Svarogem, Rodem, postava s kotoučkem s Ladou, postava s rohem hojnosti s Mokoš, válečník s Perunem, Svantovítem, Jarovítem i Triglavem, hlava na spodní straně pak s Velesem. Často je také vykládán jako zobrazení tří světů, nebeského, pozemského a podsvětního.\n\nZdeněk Váňa poukazuje na skutečnost že postavy jsou spojeny jedním kloboukem a vykládá postavu s rohem jako aspekt hojnosti a plodnosti, postavu s šavlí jako válečný aspekt a postavu s prstem, který chápe jako symbol nebe či slunce, jako kosmický aspekt. Poslední figura by pak měla představovat čistou podstatu božstva.\n"}
{"id": "842691", "url": "https://cs.wikipedia.org/wiki?curid=842691", "title": "Mytologická škola", "text": "Mytologická škola\n\nMytologická škola je směr ve folkloristice a literární vědě typický pro první polovinu 19. století, tedy období romantismu. Jeho základním předpokladem je že folklórní žánry jako pohádka, pověst či epická píseň jsou neosobním a nevědomým produktem „duše národa, a z těchto děl lze rekonstruovat předkřesťanskou mytologii. Přes označení škola se nejednalo o myšlenkově jednotný či spolupracující směr, naopak mezi zastánci mytologické školy docházelo často k rivalitě.\n\nFilosofickým základem mytologické školy byla estetika Friedricha Schellinga a bratrů Friedricha a Augusta Schlegela, která chápala mytologii jako přírodní náboženství a jediný pramen veškerého umění. Jejich myšlenku že národní umění lze obrodit skrze obrácení k mýtům byla přijata heidelbergskými romantiky Achimem von Arnim, Clemensem Bertamo a Josephem von Görres. Definitivně se mytologická škola zformovala s dílem Jacoba Grimma \"Deutsche Mythologie\" z roku 1835.\n\nV rámci této školy hrála významná role komparace a snaha o nalezení původní podoby mýtů. Její zástupci se tak stali zakladateli srovnávací mytologie, kromě toho také zapojili do bádání etymologii. Jako prvotní impuls zpravidla chápali nebeská tělesa či meteorologické jevy což vedlo ke vzniku mnoha soupeřících teorií, například podle Maxe Müllera bylo prvotním impulsem Slunce, podle Adalberta Kuhna bouře. Další teorie, zvaná démologická nebo naturalistická chápala jako zdroj mýtů uctívání přírodních duchů a démonů a byla zastávána například Wilhelmem Mannhardtem a Wilhelmem Schwartzem.\n\nMezi její další představitele patřil ve Spojeném království George Cox, v Itálii Angelo de Gubernatis, ve Francii Michel Bréal a ve Švýcarsku Adolphe Pictet.\n\nV české mytologické vědě patřil k představitelům mytologické školy především Karel Jaromír Erben věnující se tomuto tématu od 40. do 60. let 19. století, Pavel Josef Šafařík, Ignác Jan Hanuš a Václav Krolmus. V Rusku byl významným proponenty především Alexandr Afanasjev, Fedor Ivanovič Buslajev a Orest Miller, vliv mytologické školy lze nalézt i v raných pracích Alexandra Nikolajeviče Pypina a Alexandra Nikolajeviče Veselovského.\n\nOd poloviny 19. století byla mytologická škola nahrazena pozitivistickou metodou, která odmítala předkřesťanský původ folklóru a spekulativní hypotézy.\n\nPodle etnografa Jiřího Horáka mytologická škola nepřihlížela k faktu že folklór zaznamenaný v 19. století byl z velké části ovlivněn různými cizími vlivy, především křesťanstvím a literární tradicí. Na druhou stranu hrála velký význam v rozvoji mytologických studií, a díky ní počal zájem jiné než klasické mýty, například o keltské, germánské, slovanské, íránské a indické. Její zastánci také shromáždili velké množství folklórního materiálu, položili řadu teoretických otázek a základ pro srovnávací studium mytologie, folklóru a literatury.\n"}
{"id": "842701", "url": "https://cs.wikipedia.org/wiki?curid=842701", "title": "Bottom (sex)", "text": "Bottom (sex)\n\nBottom (česky „\"spodek\"“) nebo též pasiv je původně slangový výraz popisující roli při sexuálním styku, zejména mezi homosexuálními či bisexuálními muži. Jde o pasivní roli penetrovaného. Jiné, alternativní role označují termíny \"top/aktiv\" a \"verzatil\".\n\nRozdělení rolí vychází zejména z penilně-análního styku, kdy jeden muž proniká svým penisem do anu druhého. Ten, který se nechává penetrovat, je označován jako pasiv nebo bottom. Spíše v kontinentální Evropě rozšířený termín „pasiv“ souvisí s rolí penetrovaného, který je při styku typicky vnímán jako pasivnější, submisivnější. Anglický termín „bottom“ (doslovně spodek, dolní část, dno, zadnice…) souvisí též s dolní pozicí penetrovaného při většině běžných sexuálních poloh. \n\nToto označení a rozdělení rolí je v menší míře spojováno i s orálním stykem mezi muži. Bottom se v přeneseném významu užívá též v slangové BDSM terminologii pro označení submisivního partnera.\n\nV širším pojetí toto rozdělení rolí slouží jako základ sebeidentifikace označující obvyklou preferenci jedince. Bottom je v tomto smyslu gay obvykle v sexu upřednostňující pasivní roli penetrovaného. Termín může též popisovat širší sociální, psychologickou a sexuální identitu, bývá spojován se submisivitou a feminitou.\n\nMichal Bočák popisuje akt anální penetrace jako klíčový prvek vnímání mužnosti při uvažování o homosexualitě. Zatímco aktivní muž (\"top\") je v podobně „normální“ pozici jako při heterosexuálním styku a zachovává si v symbolické rovině svou dominantní maskulinitu, pasivní muž (\"bottom\") se ocitá v roli femininní, v rozporu s mužskou heterosexuální identitou a podporuje tak gay identitu. Právě v pasivní roli tedy dochází k radikálnímu zlomu mezi společenskou normou heterosexuálního a homosexuálního muže. Bočákovu hypotézu podporuje společenský náhled v některých současných či historických kulturách, které zaujímaly rozdílný postoj vůči mužům v pasivní roli. Také v českém prostředí je doslovně přeložený výraz „spodek“ jedním z řady slangových označení pro gaye.\n\nV souvislosti s infekcí virem HIV se uvádí vyšší riziko nakažení pasivního partnera, neboť buňky střevní sliznice mohou samy virus zachytávat a přenést do krevního oběhu i bez poranění.\n"}
{"id": "842706", "url": "https://cs.wikipedia.org/wiki?curid=842706", "title": "U bílého koníčka", "text": "U bílého koníčka\n\nU bílého koníčka (v německém originále ) je opereta – autoři ji označili tradičním německým názvem singspiel – ve třech dějstvích s hudbou (především) Ralpha Benatzkého. Dějištěm je hotel U bílého koníčka v městečku Sankt Wolfgang im Salzkammergut v Rakousku. Libreto pochází od skladatele společně s Hansem Müllerem-Einigenem a Erikem Charellem; texty písní napsal Robert Gilbert. Hudební vložky jsou od Bruno Granichstaedtena, Roberta Gilberta a Roberta Stolze, sbory a původní instrumentace od Eduarda Künnekeho. Za předlohu posloužila stejnojmenná staroberlínská veselohra Oskara Blumenthala a Gustava Kadelburga, již autoři napsali roku 1896 při pobytu ve vile Blumenthal v blízkosti Bad Ischlu.\n\nOpereta \"U bílého koníčka\" byla poprvé provedena 8. listopadu 1930 v berlínském divadle Großes Schauspielhaus v režii Erika Charella s Maxem Hansenem jako Leopoldem a Camillou Spirovou jako Josephou. Původní výpravu navrhl Ernst Stern. V češtině se hrála poprvé 11. července 1931 v Plzni. Je to jediná Benatzkého opereta, která zůstala trvale na světovém i českém repertoáru.\n\n\"U bílého koníčka\" bylo jednou z revuálních operet produkovaných režisérem Erikem Charellem, kterou tento intendant berlínského divadla Großes Schauspielhaus pokračoval a vlastně zakončil svou sérii úspěšných výpravných historických operet (\"Bílému koníčku\" předcházel s podobným produkčním týmem \"Casanova\" roku 1928 a \" Tři mušketýři\" roku 1929).\nNámětem byla romantická veselohra berlínských autorů Oskara Blumenthala a Gustava Kadelburga, která měla premiéru 30. prosince 1897 v berlínském Lessingově divadle (byla často hrána i v češtině). Traduje se, že na ni Charella upozornil v květnu 1930 herec Emil Jannings, když oba pobývali právě v hotelu U bílého koníčka v St. Wolfgangu a herec improvizoval s překvapeným číšníkem dialog z veselohry. Charell, který hru neznal, si vyžádal scénář a rozhodl se z ní vytvořit hlavní inscenaci pro nadcházející sezónu. Pravděpodobnější však je, že Charell znal filmové zpracování režiséra Richarda Oswalda z roku 1926, ve kterém vystupovali už někteří herci, kteří pak účinkovali v premiéře operety, zejména Max Hansen v roli Leopolda a Camilla Spira v roli Klärchen. Vedle toho komedii roku 1928 uváděl v Berlíně \"Deutsches Theater\", spadající stejně jako Charellův \"Großes Schauspielhaus\" do divadelního konglomerátu Maxe Reinhardta. Původní ideu přepsat tuto starou lidovou veselohru na moderní operetu si později (roku 1951) přisvojoval i skladatel Ralph Benatzky, jeho deníky z 30. let však svědčí o tom, že nápad vyšel od Charella a že Benatzky se k němu stavěl po celou dobu vcelku chladně.\n\nŠéfdramaturg Ufa Hans Müller byl pověřen, aby veselohru přetvořil na operetní libreto odpovídající Charellově programu velkoměstských revuí pro rozměrné jeviště Großses Schauspielhaus. Originálním rysem bylo spojení dobového žánru výpravné revuální operety – jejíž děj se zpravidla odehrával v exotickém nebo historickém prostředí – s domácí, poněkud starosvětskou a současně ironicky pojatou venkovskou idylou. Tuto ironii podtrhuje i použití tradičního německého označení „singspiel“ namísto „opereta“, jež je podle badatele Fritze Henneberga „důležité pro znejistění obecenstva od samotného začátku: Nemá tomu, co uvidí a uslyší, tak úplně věřit.“ Müller v podstatě sledoval děj původní komedie, s větším důrazem na milostné zápletky a menším na kontrast berlínského a alpského životního stylu. Nejdůležitější Müllerovou novinkou bylo zavedení postavy císaře ve finále druhého dějství.\n\nRalph Benatzky byl opět pověřen vrchním hudebním dohledem (konečná smlouva od něj ostatně žádala nikoli kompozici, ale „hudební zpracování“, a přenechávala veškeré autorskoprávní dispozice s dílem Charellovi). Jako v obou předchozích dílech měl zkombinovat vlastní hudbu s „historickou“ hudbou (Suppého píseň \"O du, mein Österreich\", Straussův Radeckého pochod, lidové písně apod.). Charell se však na rozdíl málo staral o stylovou jednotu díla a po vzoru svých předchozích revuí se rozhodl zakomponovat do \"Bílého koníčka\" jednotlivé tituly od jiných šlágrových skladatelů (k velké nelibosti Benatzkého). Ve smlouvě s nakladatelstvím a s Benatzkym si vyhradil „nejméně čtyři vložky s cizí hudbou a cizím textem“. Benatzky si soukromě stěžoval na „starou Charllovu nemoc, totiž nenechat věc organicky se vyvinout, autorům nepřenechat žádnou promyšlenou, vytříbenou práci, nýbrž všude a do všeho mluvit a nevybíravě odkudkoli sebrat a naoktrojovat melodie, které se mu právě líbí“; připadal si pak jako „hlavní dodavatel“ odkázaný na subdodavatele a domníval se, že si každý musí myslet, „že jsem snad byl líný nebo že mi chyběly nápady“.\nTak se do partitury dostaly dvě skladby tehdy velmi populárního Roberta Stolze, foxtrot „\"Die ganze Welt ist himmelblau\"“ (Op. 567) a valčík „\"Mein Liebeslied muss ein Walzer sein\"“ (Op. 562). Stolz je napsal na zakázku v srpnu nebo září 1930 a prodal autorská práva k těmto melodiím Charellovi za 500 říšských marek. Později, když se \"Bílý koníček\" stal nejhranější operetou své doby a obě písně šlágry, se bez úspěchu soudně domáhal podílu na tantiémách a ve svých pamětech v této souvislosti hovoří o „obrovské nespravedlnosti“, která značně poškodila jeho kariéru. Další píseň, \"Zuschau'n kann i net\", objednal Charell u Bruna Granichstaedtena; na rozdíl od ostatních samostatně vložených melodií ji Benatzky zapojil do celkového hudebního proudu a zařadil její reprízu ve velkém finále 2. dějství. Z právě populárního filmového muzikálu MGM \"Puttin' on the Ritz\" byla zakoupena píseň \"There's danger in your eyes\" Harryho Richmana, Jacka Meskilla a Peta Wendlinga, přetextovaná na „\"Es ist doch nicht das letzte mal, daß wir uns sehen\"“. Na poslední chvíli, v říjnu (premiéra byla 8. listopadu), byl rozporu s výslovným smluvním ujednáním s Benatzkym pověřen spisovatel a skladatel Robert Gilbert tím, aby namísto Benatzkého znovu napsal všechny texty písní. Současně byl do operety přidán jeden z nejvýraznějších hitů, foxtrot „\"Was kann der Sigismund dafür dass er so schön ist\"“, který Gilbert napsal již dříve pro berlínského kabaretiéra Paula O'Montise.\n\nPro nedostatek času i pro nedostatek nadšení byla instrumentace celého díla svěřena Eduardu Künnekemu, který rovněž napsal úvodní sbory k prvnímu a druhému jednání; vyhradil si však, že nebude uváděn jako spoluautor, a jeho podíl zůstal dlouho utajen. Navíc hudební aranžmá tanců provedl Adam Gelbtrunk a kabaretiér Karl Farkas sestavil „podnapilou píseň“ sestavenou z dobových šlágrů (a v pozdějších inscenacích vždy aktualizovanou). Jako hlavní autor byl však vždy uváděn Benatzky, který byl autorem jednotné formy a převážné části – dvaceti dvou – hudebních čísel, včetně hitů \"Es muß was wunderbares sein\", \"Eine Kuh, so wie Du\", \"Salzkammergut\" a centrální melodie \"Im Weißem Rössl am Wolfgangsee\". Podle O. Schneidereita se tak dělo „nikoli neprávem; celek vykazuje nezaměnitelně jeho rukopis“.\n\nV obsazení premiéry dominovaly filmové a kabaretní hvězdy jako Max Hansen, Siegfried Arno, Camilla Spira, Otto Wallburg a Paul Hörbiger. Jediným operním pěvcem mezi nimi byl Walter Jankuhn v roli doktora Siedlera. Nákladná výprava Ernesta Sterna zahrnovala nejrůznější alpské scenérie včetně vlaku, lodi a skutečného deště; mezi mnohohlavým sborem, baletem a statisty se pohybovalo četné domácí zvířectvo. Hlavní šlágry tehdy nahráli účastníci premiéry na šelakové gramodesky ve verzi s doprovodem tanečního orchestru; v současnosti jsou dostupné na CD v restaurované podobě. Opereta se hrála jen v Berlíně přes čtyřistakrát.\n\nO původní inscenaci v Berlíně roku 1930 psal deník \"BZ am Mittag\": „Krajina kolem Wolfgangsee se vzpíná až do zářivých vrcholků Alp a obepíná jeviště, které tak tvoří jakousi kotlinu. Na podtržení realismu vjíždí na scénu skutečný autobus (nicméně až příliš načas), jezero zve ke koupeli, vodopád tká svou stříbrnou nit, z nebe se spouští skutečný liják a mečí na tebe kozy. Nefalšované jsou také tanečníci schuhplatteru, jódlistky, tanečníci „políčkované“ (watschentanz) a kostýmy, které jsou vlastně kroje. Lid sestávající z ovčáků, pastýřů, lovců, členů a členek střeleckých spolků, hasičů, veteránů, sedláků a hospodských dodává prostředí kolorit. A tento lokální kolorit je tak říkajíc synkopován s internacionalitou girls a boys, kteří mají dokázat, že ani St. Wolfgang neleží stranou světa. Jejich tance jsou běžícím pásem, který děj navinuje, přenáší, dělí na takty a akty. […] V těchto tancích triumfuje nejen rytmus nohou, hudby, ale i kostýmů: barvy, látky, souzvuk. Symfonikem je tady Ernst Stern, profesor dle práva. Nádherné. Rytmus, tato rozpolcenost se promítá až do orchestru, jehož levicí je jazz a jehož radikální pravicí je citera a loutna, domobranecká loutna pod štýrským kloboukem a kohoutími péry.“\n\nOpereta \"U bílého koníčka\" pronikla brzy po premiéře i do dalších divadel v německy mluvícím prostoru i jinde. Jejímu šíření bránily jen značné inscenační nároky, ale pozdější, zejména poválečná nastudování prokázala její účinnost i v mnohem redukovanějším prostředí; například průlomová moderní inscenace z berlínského kabaretu \"Bar jeder Vernunft\" se obešla beze změn scény a téměř bez dekorací. Navíc už původní opereta měla výrazně kompozitní povahu a do dalších divadel se dostala v nejrůzněji pozměněných verzích jak co do děje, tak co do hudebního obsahu: písně byly přidávány nebo odebírány podle místních zvyklostí a schopností divadel.\n\nPrvní rozběh zažila v německých divadlech. Zvlášť významná byla první inscenace ve Vídni, kterou ve Stadttheater režíroval Hubert Marischka (premiéra 25. září 1931). Marischka hrál i hlavní úlohu číšníka Leopolda a alpské výtvarné motivy, které se promítly i do vnitřní a vnější výzdoby divadelní budovy a dominovaly reklamní kampani, si nezadaly s leskem berlínské premiéry. Po nástupu nacistů však byla opereta \"U bílého koníčka\" v Německu zakázána jednak kvůli řadě židovských spoluautorů (byť Benatzky sám byl „árijec“), jednak kvůli svému zacházení s folklórem, které bylo považováno za neuctivé a „zvrhlé“. Zvláště koupací scéna byla vnímána jako skandální a vyvolávala hněv nacistů.\n\nV Londýně inscenoval \"Bílého koníčka\" (\"The White Horse Inn\") samotný Erik Charell roku 1931. Operetu do britské metropole přivedl impresário Sir Oswald Stoll, a to do velkého divadla Coliseum (dnes budova English National Opera) (Stoll již předtím produkoval řadu anglických adaptací německých operet). Anglickou úpravu zhotovil Harry Graham; děl byl vcelku ponechán, i když namísto berlínských turistů do St. Wolfgangu přijíždějí britští, a většina ironie i erotických narážek vzala za své ve prospěch tradičního varietního humoru. Z hudebních změn bylo důležité zařazení dvou dodatečných písní od Roberta Stolze: \"Auch du willst mich einmal betrügen\" (anglicky \"You Too\") nahradil původní duet Ottilie a Siedlera ze 3. dějství \"Es ist wohl nicht das letzte Mal\" a píseň \"Adieu, mein kleiner Gardeoffizier\" nahradila původní Leopoldovu píseň \"Zuschaun kann i net\" a pod názvel \"Good-Bye\" se stala novým hitem. Jako hostinská U bílého koníčka zářila Berlíňanka Lea Seidlová, Leopolda hrál britský komik Clifford Mollison. Opereta měla velký úspěch a dosáhla 651 představení za sebou při frekvenci představení zpravidla dvakrát denně. Poté byla dávána v mnohých anglických městech jako výpravná revue, ale prosadila se zde i v různých skromnějších podobách; po několik desetiletí byl \"The White Horse Inn\" mezi britskými amatérskými soubory nejhranějším muzikálem vůbec. Z Británie se dostal i do jiných zemí impéria, 31. května 1934 měla premiéru v Sydney a stal se v Austrálii velmi populární; v australské verzi se doplňovala píseň \"Lend Me a Dream\" od Ivora Novella. 29. ledna 1935 se poprvé hrál v jihoafrickém Durbanu.\n\nPrvní maďarskou inscenaci pod názvem \"A 'Fehér Ló\"' úspěšně uvedli ve své úpravě Adorján Stella a Imre Harmath; premiéra se konala 20. října 1931 v budapešťském Královském divadle (Király Színház).\n\n1. října 1932 byla opereta uvedena v Paříži v Théâtre Mogador v úpravě Luciena Besnarda a René Dorina, pod názvem \"L'Auberge du cheval blanc\" a jako „romantická opereta o třech aktech a devíti obrazech“. Děj byl přenesen do Tyrol a hudba – vedle toho, že převzala obě nové Stolzovy písně z londýnské verze – byla rozmnožena v koupací scéně o píseň Antona Profèse \"Je vous emmènerai sur mon joli bateau\" / \"Am Sonntag will mein Süßer mit mir segeln geh'n\". Roku 1948 se nová adaptace Maurice Lehmanna – nyní označená jako „velká výpravná opereta o dvou aktech a 25 obrazech“ s doplněným „baletem ptáků“ Paula Bonneaua – přesunula do Théâtre du Châtelet. Stala se zde nesmírně populární (1700 představení do roku 1968) a získala trvalé místo ve francouzském repertoáru, i když ústup operety od 50. let 20. století se přirozeně dotknul i jí. Hrála se i v řadě jiných divadel a v jiných adaptacích. Z pařížské úpravy z roku 1932 byla nahrána téměř všechna čísla s prvním i druhým obsazením. I ona jsou nyní dostupná na CD, stejně jako některé poválečné nahrávky, například z roku 1962 s Bourvilem jako Leopoldem.\n\nRovněž v Itálii se \"Bílý koníček\" (\"Al Cavallino Bianco\") úspěšně hrál a v inscenaci římského Teatro Quirino (1936) si zahrál svou roli Sigismunda i jeho premiérový představitel Siegfried Arno.\nV New Yorku nastudoval \"The White Horse Inn\" – po komplikovaném vyjednávání trvajícím již od roku 1931 – roku 1936 opět Erik Charell v novém hudebním rouchu. Financování produkce zajistili mimo jiné Warner Brothers a Rockefellerové. Dávala se v broadwayském Center Theatre 221krát s Kitty Carlisle jako hostinskou a Williamem Gaxtonem jako vrchním. Americkou adaptaci libreta – odlišnou od londýnské – vypracoval David Freedman, texty písní přeložil pro New York Irving Caesar, autor známých písní jako „\"Tea for Two\"“ und „\"Just a Gigolo\"“. Některé původní písně byly vypuštěny, naopak byly doplněny další písně, k nimž vlastnili práva Warner Brothers, od Richarda Falla, Geralda Markse, Viviana Ellise a Erica Coatese, nejúspěšnější však byla nová vstupní píseň pro hlavní hrdinku od Járy Beneše \"Leave It to Katarina\". Zcela nová instrumentace broadwayského střihu pocházela od Hanse Spialka, který instrumentoval i řadu muzikálů od Gershwina a Rodgerse a Harta. V této verzi se pak v USA \"Bílý koníček\" hrál (např. v St. Louis Municipal Opera, 1938), i když zde zdaleka nedosáhl takové popularity jako na starém kontinentě; originálu věrnější verzi, i když obohacenou o další vídeňské melodie, uvedla až roku 2005 Ohio Light Opera.\n\nOpereta \"U bílého koníčka\" se hrála i v dalších zemích po celém světě – v Izraeli, Argentině, Brazílii…\n\nV anglické a francouzské verzi \"Bílého koníčka\" se tedy nachází čtyři skladby od Roberta Stolze, proto je v těchto zemích často uváděn jako spoluautor vedle Benatzkého. Podle Charellovy závěti se nesmějí vkládat do představení \"U bílého koníčka\" v Německu; to je důsledkem dlouholetých poválečných autorskoprávních sporů mezi Charellem a Stolzem.\n\nPo druhé světové válce se mimo německy mluvící země udržely některé hudební adaptace operety, zejména francouzská, a bezprostředně po válce se hrálo ještě původní znění (1951 Curych). Roku 1951 však Erik Charell ve svém novém působišti Mnichově poprvé uvedl novou verzi. Z původní podoby operety vypadla převzatá píseň \"Es ist doch nicht das letzte Mal\", naproti tomu přibyla „vinárenská“ píseň Karla (von) Frankowského \"Erst wann's aus wird sein\". Celá partitura byla přeinstrumentována; tohoto úkolu se zhostil vídeňský skladatel Bruno Uher, který původní svižné jazzové aranžmá nahradil tradičním vídeňským operetním zvukem s dominancí smyčců (Fritz Henneberg tuto úpravu označuje jako „cukrovou polevu“). Ve směru ke klasické vídeňské operetě jde ještě dále pozdější aranžmá Willyho Mattese.\n\nTyto změny zapadaly do obecné inscenační praxe německé (a obecně středoevropské) operety za Třetí říše a v poválečném období, která původní živelné, hudebně moderní a parodistické rysy potlačovala ve jménu „zušlechtění“ ve prospěch idyly a sentimentality. Brzy začala být opereta všeobecně – a \"U bílého koníčka\" obzvláště – považována za „ztělesnění měšťácké přihlouplosti a šosáctví“ nebo „nízkého kýče“. Operetní badatel Kevin Clarke tuto změnu připisuje zejména nacistické estetické politice, která „ze stříbrné jazzové operety [udělala] přecitlivělou imitaci folklóru s pseudoklasickými rysy“. Kýčovitost běžných inscenací této operety navíc podtrhovalo nasazování operních pěvců; přitom v původním obsazení byl jediným školeným zpěvákem představitel dr. Siedlera Walter Jankuhn a role byly psány pro výrazné herce bez zvláštních pěveckých schopností. Zájem obecenstva postupně opadal.\n\nInscenace \"U bílého koníčka\" v berlínském kabaretu \" Bar jeder Vernunft\" roku 1994 je považována za „modelový případ rehabilitace“ této operety i operetního žánru vůbec. Měla velký ohlas u publika i kritiky a stojí na začátku nové inscenační vlny \"Bílého koníčka\" zejména v Německu: zatímco roku 1993 se hrál ve třech divadlech, roku 1995 to bylo ve 42. V sezóně 2007/2008 byl druhou nejhranější operetou v Německu po Straussově \"Netopýrovi\", o sezónu dříve dokonce nejhranější. Roku 2013 se dočkala i nového zfilmování v aktualizovaném duchu.\n\nJako první v Československu uvedlo „výpravnou a revuální“ operetu \"U bílého koníčka\" německé divadlo v Brně 5. května 1931. Režie se ujal vídeňský režisér Hubert Marischka, pro kterého bylo brněnské nastudování generální přípravou na uvedení této operety do Vídně na podzim téhož roku. Divadlo inzerovalo, že jeho operetní soubor byl pro tuto příležitost rozšířen o síly z činohry, posílena byla rovněž taneční skupina, která vedle stálého souboru divadla zahrnovala i taneční skupinu \"Wallberger\". Lokální kolorit zajišťovali hráči citerového spolku pod vedením mistra Wegera. Zcela nová výprava využívala jevištní točny. Vzápětí následovala další německá divadla, Městské divadlo v Teplicích-Šenově (premiéra 16. května 1931) a zejména Nové německé divadlo v Praze, kde měl \"Bílý koníček\" premiéru 6. června 1931. Kritika i obecenstvo si vedle „obří výpravy“ – 150 účinkujících, 15 dekorací, nejrůznější hudební a taneční vložky včetně „políčkované“ – všimla i ironie, s jakou je tato „folklórní“ zábava v moderním berlínském duchu nabízena.\n\nČeskou podobu opereta \"U bílého koníčka\" připravilo jako první Městské divadlo v Plzni. Konala se 11. července 1931 a podíleli se na ní režisér Viktor Severin, dirigent Ferdinand Ledvina, choreograf Jaroslav Häusler a scénograf V. Jelínek. Čeština byla po němčině a angličtině třetí jazykovou verzí, v níž opereta zazněla. Ještě před druhou světovou válkou se hrála i v ostatních českých operetních divadlech v Praze, Brně, Moravské Ostravě, Olomouci, Kladně a východních Čechách (Pardubice/Hradec Králové), přestože česká kritika pro ni neměla pochopení a například Lidové noviny si stěžovaly, že „[a]utoři se ani nemoří vymýšlením děje“.\n\nTeprve od konce 60. let 20. století se dostala znovu do repertoáru a stala se nejhranějším a od poloviny 70. let i jediným Benatzkého dílem na českých jevištích. Profesionální inscenace v poválečné době připravila divadla v Ostravě (1969, 1992), Teplicích (1970, 1984), Plzni (1971, 1993), Praze-Karlíně (1971), Olomouci (1973, 1990), Brně (1973) a Opavě (1981). Naposledy ji hrála zpěvohra Národního divadla Brno roku 2001 v úpravě Františka Zacharníka; při derniéře 13. dubna 2003 mohl čeští diváci slyšet \"U bílého koníčka\" prozatím naposled. Opereta se hrála v různých překladech, často v překladu Vladislava Hamšíka, nejčastěji však v původním prvorepublikovém překladu a úpravě Břetislava Hrstky a Františka Paula. Podobně jako v jiných adaptacích (francouzské, americké, dánské…) je zde zachováno alpské prostředí, ale návštěvníci pocházejí namísto Berlína vesměs z Čech a Moravy.\n\nPočáteční fenomenální úspěch operety nebyl přičítán hudbě. Většina kritik z prvního období ji stěží zmiňuje, soustředí se na příběh, herecké podání a zejména výpravu (\"Wiener Zeitung\": „Hlavní věcí je pastva pro oči.“) Francouzsko-polský muzikolog Piotr Kaminski charakterizuje \"U bílého koníčka\" jako „hybridní dílo, a to nejen podílem několika skladatelů, ale i stylem, který mísí tradice vídeňské operety, tyrolský [\"pozn.: francouzská adaptace se odehrává v Tyrolsku.\"] folklór i berlínský kabaret a dancing; jeho hudební témata snadno ulpí v paměti a snadno se z ní zase vypaří“. Miroslav Šulc s odkazem na kolektivní povahu díla označuje \"Bílého koníčka\" za „snad první ukázku zprůmyslnění operetní tvořivosti“. Ostatně sám Ralph Benatzky o \"Bílém koníčkovi\" ve svých denících napsal, že to není „žádná promyšlená, vycizelovaná, samostatná práce“. Reclamův operetní průvodce shledává kořeny jeho přetrvávající popularity „stěží v málo významném ději […], nýbrž v bohaté situační komice a v konverzačním humoru tak žertovných postav jako Giesecke a Leopold, ale vedle toho také v umném zužitkování (mnohokrát parodicky nahlíženého) alpského letně čerstvého prostředí a nikoli v poslední řadě v náladové, nápadité hudbě, v níž – v souladu s celkovým laděním – moderní taneční kusy zatlačuje do pozadí tříčtvrteční rytmus valčíku a ländleru.“ Otto Schneidereit upozorňuje na to, čím působil na obecenstvo v době hluboké hospodářské krize: „Toto povedené vyobrazení maloměstských typů a zamilovaných párků na pozadí velmi obratně vystavěného děje, který se svými drobnými potížemi jen podtrhuje bezstarostnost velko- i maloměšťácké prázdninové nálady, tato idyla nabízela iluzi světa bez problémů.“\n\nV hotelu \"U bílého koníčka\" v malé vesnici St. Wolfgang am See vrcholí sezóna. Personál je přetížen, vrchní číšník Leopold má plné ruce práce, aby všechny hosty obsloužil. Uklidňuje přitom nespokojence a nabádá je k trpělivosti – jsou přece na dovolené (\"Aber meine Herrschaften, nur hübsch gemütlich\"). To se mu podaří, méně účinku má však jeho šarm na jeho zaměstnavatelku a majitelku hostince Josephu Vogelhuberovou, do níž je zoufale zamilován (\"Einmal nur... Es muß was Wunderbares sein, von dir geliebt zu werden\").\n\nTa jej však razantně odmítá: sama si dělá naděje na přízeň berlínského advokáta doktora Otto Siedlera, dlouholetého pravidelného hosta, kterého dnes odpoledne očekává, proto se ujišťuje u číšníků i pokojských, že je na jeho návštěvu všechno připraveno (sbor \"Wir sind die Stubenmädchen... Das ist der Zauber der Saison\"). Doktor Siedler brzy dorazí a Josepha jej srdečně vítá; i on se vrací rád na toto kouzelné místo (duet a sbor: \"Wenn das Barometer wieder Sommer macht... Im weißen Rößl am Wolfgangssee, da steht das Glück vor der Tür\").\n\nJeho příchod není vítaný také dalšímu hostu: nerudný berlínský majitel továrny na spodní prádlo Wilhelm Giesecke, který sem přijel na dovolenou jen na naléhání své dcery Ottilie, právě proti němu a jeho mandantovi, svému arcikonkurentovi Sülzheimerovi, vede proces. Leopold se chce pomstít doktoru Siedlerovi a přidělí Gieseckemu nejkrásnější místnost s balkonem a výhledem na jezero, kterou Josepha připravovala pro advokáta. Ale zatímco se hostům předvádí místní folklór(sbor \"Eine Kuh so wie du\"), Josepha se o záměně pokojů dozví a trvá na svém, až donutí zuřícího továrníka odstěhovat se do dependence. Leopold továrníkově dcerušce Ottilii, aby se k advokátovi chovala mile, chce-li tatínka trochu uklidnit: pak se soudní pře vyvine lépe. Ottilii se nenechá dvakrát přemlouvat, zvláště když se jí doktor Siedler z vlastního popudu ihned dvoří (valčík \"Die ganze Welt ist himmelblau, wenn ich in deine Augen schau\").\n\nPrvní dějství končí prudkým deštěm (sbor: \"Im weißen Rössl... Aber meine Herrschaften... Wenn es hier mal richtig regnet\").\n\nJosepha se dnes sama zapojila do nakupování potravin, k Leopoldově zlosti zejména tak, aby co nejvíce vyhověl chutím doktora Siedlera (duet a sbor \"Äpfel! Birnen!\"). Pokyn, aby advokátovi odnesl do pokoje kytici od Josephy, je na číšníka již trochu moc: zpěčuje se tomu a místo toho své šéfové vyznává lásku. Dají se do sporu a Leopold je propuštěn (\"Für ein Lächeln von ihr... Zuschau’n kann i net\"). Josepha má nyní o zdatnou sílu méně, musí se ale stále starat o hosty, například zvednout náladu továrníkovi Giesekemu a nadchnout jej pro krásu okolní krajiny (\"Im Salzkammergut, da ka’ mer gut lustig sein\").\n\nTento účinek má spíše dopis, který Giesecke dostává od Sülzheimera: v něm jeho konkurent navrhuje urovnat spor svatbou svého syna a Gieseckeho dcery. Dopis přináší osobně mladý Sigismund Sülzheimer, jenže o Ottilii ve skutečnosti žádný zájem nejeví. Cestou ve vlaku se totiž zamiloval do dcery dalšího výletníka, chudého profesora Hinzelmanna. Zařídí jim u Josephy ubytování za poloviční cenu a snaží se získat přízeň zakřiklé Klärchen. Když zjistí, že příčinou její málomluvnosti je fakt, že si trochu šlape na jazyk, považuje to Sigismund za roztomilé a na oplátku ukazuje dívence vlastní nedostatky (\"Als Sigi in der Wiege lag... Was kann der Sigismund dafür, daß er so schön ist\").\n\nNáhle je ale ohlášena návštěva císaře Františka Josefa I., který se má ve vesnici účastnit lovecké slavnosti a má být ubytován „U bílého koníčka“. Doktor Siedler musí vzácnému hostu uvolnit svůj parádní pokoj a Josepha je navíc nucena opět angažovat Leopolda, aby měla dostatek personálu. Císař je slavnostně uvítán (Radeckého pochod a \"Rechtes Bein und linkes Bein... O du mein Österreich\"). Když však má číšník pronést císaři zdravici, dojdou mu slova: Josepha se objeví zaklesnutá do rámě doktora Siedlera a žárlivého Leopold se chopí vztek. Jen tak tak Josepha zažehná skandál a odvede Jeho Veličenstvo do hotelu. Leopold se před hosty rozpláče.\n\nCísař hovoří u snídaně s Josefou. Prohlédl zmatek v hotelu a formou zápisu do pamětní knihy hotelu jí radí, že se má raději spokojit s tím, co je možné, než oddávat snům (\"’s ist einmal im Leben so\"). Pak za zvuku loveckých trub odchází k lovu. Josepha si zatím musí přiznat, že doktor Siedler má oči jen pro Ottilii, zatímco Leopold ji upřímně miluje.\n\nSigismund dává při ranní koupeli Klärchen logopedickou lekci; nakonec se mu ji podaří ji přimět, aby vyslovila větu „Miluji tě“, v níž není žádné „s“ (duet \"Früher war ich schüchtern... Und als der Herrgott Mai gemacht\").\n\nZnovu propuštěný Leopold si mezitím sbalil zavazadla a chystá se k odjezdu (\"Erst wann's aus dein wird... Ein Veilchen am Hut\"). Žádá Josephu o pracovní vysvědčení, které k jeho překvapení zní: „Propuštěn jako vrchní číšník, ale angažován nadosmrti jako manžel“.\n\nMezitím se Giesecke pokoušel spárovat svou dceru se synem svého konkurenta, ale ta dávno přijala nabídku doktora Siedlera (valčíkový duet \"Was mein Herz zu sagen hat... Mein Liebeslied muß ein Walzer sein\"). Navíc i Sigismund Sülzheimer požádal o ruku Klärchen. Mrzutý továrník to nyní musí akceptovat, což mu alespoň osladí Sülzheimerova nabídka na urovnání sporu.\n\nRadostným zpěvem tří šťastných párů (\"Laßt uns Champus trinken mit lächelndem Gesicht... Eine Kuh so wie du... Im weißen Rössl am Wolfgangsee\") opereta končí.\n\n\n\n\n\n\n\n\n\n\n\n\n\n"}
{"id": "842707", "url": "https://cs.wikipedia.org/wiki?curid=842707", "title": "Urnammu", "text": "Urnammu\n\nUrnammu (často také Ur-nammu) byl jeden z nejvýznamnějších urských králů. Žil přibližně v 1. polovině 21. století př. Kr. a k jeho největším činům patří založení 3. dynastie urské, kdy znovuobnovil samostatnost Sumeru, a také se vyznamenal jako tvůrce (zatím nám známého) nejstaršího zákoníku. Ur-nammu věnoval mnoho času též dobyvatelským a stavitelským snahám. Díky němu byly vybudovány první klasické zikkuraty. Jím nastolený politický stav mocného a silného Sumeru trval něco přes 100 let. Moc „Černohlavců“, jak Sumerové sami sebe nazývali, sahala od Perského zálivu na jihu až k arménským horám na severu a od Elamu na východě do Malé Asie na západě. Celkově se jednalo o období stabilní politicky, ekonomicky i kulturně. Rozvíjely se vědy, písemnictví, vzdělanost, dochovalo se mnoho tabulek. A přestože nakonec Sumer zanikl, sumerská kultura vydržela ještě velmi dlouho. Sumerština se ještě dlouhá staletí používala jako liturgický jazyk. Sumerské vlivy jsou ostatně značně patrné např. ve starověkém mezopotámském zákonodárství, jehož nejznámější výtvor – Chammurapiho zákoník – je sumerskou kulturou výrazně ovlivněn. \n\nUr-nammuův zákoník byl objeven již v letech 1899 – 1900, ale až roku 1952 byl přeložen a identifikován. Předtím byl za nejstarší zákoník považován Chammurapiho a to až do roku 1947, kdy byl objeven tzv. Lipit-Ištarův zákoník, který byl v Chammurapiho době starý přibližně 150 let. Lipit-Ištarův zákoník – a i z tohoto hlediska je jeho nález velice významný – není psán v semitské řeči (jako Chammurapiho), ale v nesemitské – konkrétně v sumerštině. V roce 1948 však konservátor Iráckého muzea v Bagdádu Taha Baqir nalezl tzv. (později pojmenovaný) Bilalamův (akkadský) zákoník. Ale opět netrvalo dlouho a roku 1952 byl za nejstarší zákoník prohlášen Ur-nammův. Překlad tabulky, která z něj obsahuje výtah, pořídil Samuel Noah Kramer. Tabulka je světle hnědá s rozměry 20 cm x 10 cm a více než polovina textu je poničená. Text je rozdělen na osm sloupců, každá strana po čtyřech. Prolog zákoníku vypráví o stvoření světa a Sumeru a o pověření Ur-Nammua k vládě nad Sumerem a Urem. Kramerovi se podařilo více méně rozluštit pět zákonů: Jeden z nich zřejmě upravuje řízení při vodním ordálu, další o vrácení otroka pánovi, a další tři se týkají společenského a duchovního rozvoje lidstva. Kramer dokládá, že již v této době platil mnohem lidštější přístup k otázce trestu, nežli je známé \"oko za oko, zub za zub.\" V Ur-nammuově zákoníku totiž existuje náhrada tělesného trestu za peněžitý. \nTyto tři – dle Kramera tak zásadní – zákony říkají:\n\n\n"}
{"id": "842711", "url": "https://cs.wikipedia.org/wiki?curid=842711", "title": "Västerbotten (kraj)", "text": "Västerbotten (kraj)\n\nKraj Västerbotten () je kraj na severu Švédska. Hraničí s kraji Västernorrland, Jämtland a Norrbotten, stejně jako s norským krajem Nordland a Botnickým zálivem.\n\n\"Pro zobrazení historie, geografie a kultury viz Västerbotten, Laponsko a Ångermanland.\"\n\nVästerbotten kraj zahrnuje provincii Västerbotten a částí provincie Laponsko a Ångermanland.\n\nHlavním cílem krajské správní rady je splnit cíle stanovené v národních politikách parlamentem a vládou, aby bylo možné koordinovat zájmy kraje, aby se podpořil rozvoje kraje, vytvořily regionální cíle a zajistil náležitý právní proces. Správní rada kraje je vládní agentura v čele s guvernérem.\n\nZnak kraje Västerbotten je kombinací znaků provincie Västerbotten, švédského Laponska a Ångermanlandu. Když je zobrazen s královskou korunu, tak představuje krajskou správní radu. Znak je rozdělen na pásy, základna je rozdělena na znak Västerbottenu, znak Laponska a znak Ångermanland.\n\n"}
{"id": "842720", "url": "https://cs.wikipedia.org/wiki?curid=842720", "title": "Světogorsk", "text": "Světogorsk\n\nSvětogorsk ( Светогорск, Enso) je město na severozápadě Ruska v Leningradské oblasti. Leží na severu Karelské šíje, na řece Vuokse, 210 km severozápadně od Petrohradu a se nachází přímo na hranice s Finskem naproti finskému městu Imatra. Žije v něm asi 15 000 lidí. Před Zimní a Pokračovací válkou bylo součástí Finska.\n"}
{"id": "842722", "url": "https://cs.wikipedia.org/wiki?curid=842722", "title": "Národní park Pieljekaise", "text": "Národní park Pieljekaise\n\nNárodní park Pieljekaise (švédsky \"Pieljekaise Nationalpark\") je národní park ve Švédsku, který se nachází v komuně Arjeplog v kraji Norrbotten. Byl založen v roce 1909 na ochranu přírodních březových lesů rostoucí na přechodové zóně mezi oblastí Skandinávské pohoří a borovými lesy. Nachází se asi 10 km jižně od obce Jäkkvikk.\n\nHlavní atrakcí v parku jsou především přírodní březové lesy, které mají několik podob - od poměrně hustých porostů s bohatým podrostem až po vřesoviště . Nachází se zde také stopy sámských táborů a chalup. Sámové také daly jméno nejvyššímu kopci parku - hoře Pieljekaise (1138 m n. m.), od kterého pochází název celého parku. V sámštině znamená Pieljekaise \"hora - ucho\", neboť její dva vrcholky se dohromady podobají uchu.\n\nV několika jezerech v národním parku žije ryba siven severní \"(Salvelinus alpinus).\" V parku lze spatřit rosomáka \"(Gulo gulo)\", medvěda \"(Ursus arctos)\", polární lišku \"(Vulpes lagopus)\" nebo raroha loveckého \"(Falco rusticolus)\".\n\nPark leží asi 10 km jižně od obce Jäkkvikk v komuně Arjeplog. Přes park vede populární dálková turistická trasa Kungsleden. Tato cesta nabízí nejjednodušší způsob, jak se do parku dostat, nebo do něj nevedou žádné silnice. V parku leží jedna útulna (ubytování) pro turisty.\n\n\n"}
{"id": "842724", "url": "https://cs.wikipedia.org/wiki?curid=842724", "title": "Chauvetova jeskyně", "text": "Chauvetova jeskyně\n\nChauvetova jeskyně [\"šóvetova\"] je naleziště jeskynních maleb z období svrchního paleolitu (aurignacien). Jejich stáří se odhaduje na 30 až 32 000 let a patří tak k nejstarším vůbec.\n\nJeskyně leží v jižní Francii u obce Vallon-Pont-d’Arc, asi 70 km severně od Nimes, ve vápencovém útesu nad bývalým korytem řeky Ardèche. V kraji je sice řada archeologicky významných jeskyní, Chauvetova jeskyně je ale mimořádně veliká, malby zvířat mají vynikající úroveň a jsou velmi dobře zachované. Na více než sto kresbách a malbách je zachyceno nejméně 13 druhů zvířat, včetně jeskynních hyen, medvědů, lvů a levhartů. V některých případech jsou zvířata zachycena v pohybu nebo tvoří skupiny. Vedle toho je v jeskyni množství geometrických kreseb, linek a bodů. Kromě maleb se v jeskyni nalezly i další předměty a stopy lidské činnosti, například černý nános od sazí z pochodní, jimiž se v jeskyni svítilo, otisky dětských rukou a dále stopy medvědů a množství kostí.\n\nJeskyně je pojmenována po speleologovi Jean-Marie Chauvetovi, který ji roku 1994 se dvěma kolegy, Eliette Brunel-Deschampsovou a Christianem Hillairem objevil a roku 1996 popsal. Datování bylo zpočátku předmětem odborných sporů, radiokarbonová metoda datování ale ukázala, že malby skutečně pocházejí z doby před více než 30 tisíci lety, další stopy jsou o několik tisíciletí mladší. Speleologický výzkum ukázal, že před nějakými 25 tisíci let byl vchod do jeskyně uzavřen sesuvem půdy, čímž se vysvětluje nepřítomnost mladších stop. Aby se předešlo poškození maleb návštěvníky, jak se stalo v Lascaux, je jeskyně pro veřejnost uzavřena.\n\n\n"}
{"id": "842725", "url": "https://cs.wikipedia.org/wiki?curid=842725", "title": "Verzatil (sex)", "text": "Verzatil (sex)\n\nVerzatil je termín související s rolemi při sexuálním styku, zejména mezi homosexuálními či bisexuálními muži. Zatímco \"top\" je při análním styku aktivní penetrátor, \"bottom\" je pasivní penetrovaný a oba termíny označují také muže, kteří obvykle preferují příslušné role, verzatilní je ten, kdo má v oblibě obě role a může si v dané situaci vybírat mezi oběma.\n\nAnglický výraz switch se v českém prostředí užívá spíše v přeneseném významu v BDSM slangu.\n\nPro situaci, kdy si během jednoho pohlavního styku oba partneři vymění role, oba penetrují a oba jsou penetrováni, se v angličtině užívá termín \"flip-flop\". V češtině k němu není ustálený žádný protějšek.\n\nVerzatilita je někdy chápána i jako koncept životního stylu. Většina mužů majících sex s muži neodpovídá gay stereotypům a nemusí mít vyhraněné role. Verzatilita v tomto širším smyslu se neomezuje jen na prosté akty orální či anální penetrace, ale týká se i rozdělení úkolů a odpovědností ve vztahu. Podle některých autorů „verzatilní životní styl“ implikuje určitou otevřenost k novým věcem a odpor vůči nálepkám, stereotypům a generalizování. Tím se tento koncept liší od heterosexuálních vztahů, v nichž sexuální kompatibilita nezačíná u otázky, kdo skončí jako \"top\" nebo \"bottom\". K sebeidentifikaci mohou gayové užívat kromě základního třídění i termíny „verzatilní top/aktiv“ a „verzatilní bottom/pasiv“ se schopností a ochotou zastat obě role a mírnou preferencí jedné nebo druhé.\n"}
{"id": "842748", "url": "https://cs.wikipedia.org/wiki?curid=842748", "title": "Voodoo Lounge", "text": "Voodoo Lounge\n\nVoodoo Lounge je 20. britské a 22. americké studiové album britské rockové skupiny The Rolling Stones. Jeho nahrávání probíhalo v září a od listopadu do prosince 1993 a znovu od ledna do dubna 1994. Album pak vyšlo v červenci 1994 u vydavatelství Virgin Records. Album produkovali Don Was a The Glimmer Twins. Jde o první studiové album skupiny vydané po odchodu baskytaristy Billa Wymana.\n\nAutory všech skladeb jsou Mick Jagger a Keith Richards.\n\n"}
{"id": "842749", "url": "https://cs.wikipedia.org/wiki?curid=842749", "title": "Darryl Jones", "text": "Darryl Jones\n\nDarryl Jones (* 11. prosince 1961 Chicago, Illinois USA) je americký baskytarista. V osmdesátých letech hrál s Milesem Davisem na albech \"Decoy\" (1984) a \"You're Under Arrest\" (1985). Po odchodu Billa Wymana v roce 1993 spolupracuje se skupinou The Rolling Stones. V současné době je rovněž členem skupiny Stone Raiders.\n"}
{"id": "842752", "url": "https://cs.wikipedia.org/wiki?curid=842752", "title": "Marietta-Alderwood", "text": "Marietta-Alderwood\n\nMarietta-Alderwood je obec v okrese Whatcom v americkém státě Washington. Roku 2010 v ní žilo 3 906 obyvatel, z nichž 82 % tvořili běloši, 4 % Asiaté a 3,5 % původní obyvatelé. 10 % obyvatelstva bylo hispánského původu. Rozloha obce činí 19,2 km², z čehož 20 % tvoří vodní plocha.\n"}
{"id": "842755", "url": "https://cs.wikipedia.org/wiki?curid=842755", "title": "Steel Wheels", "text": "Steel Wheels\n\nSteel Wheels je 19. britské a 21. americké studiové album britské rockové skupiny The Rolling Stones. Jeho nahrávání probíhalo od března do června 1989 v Air Studios na Montserratu. Album produkovali Chris Kimsey a The Glimmer Twins a vyšlo v srpnu 1989 u vydavatelství Rolling Stones Records a Virgin Records. Jde o poslední album skupiny, na kterém se podílel Bill Wyman. Ten ze skupiny počátkem roku 1993 odešel.\n\nAutory všech skladeb jsou Mick Jagger a Keith Richards, mimo skladby „Almost Hear You Sigh“ − tu napsali Jagger, Richards a Steve Jordan.\n\n"}
{"id": "842757", "url": "https://cs.wikipedia.org/wiki?curid=842757", "title": "Peaceful Valley", "text": "Peaceful Valley\n\nPeaceful Valley je obec v okrese Whatcom v americkém státě Washington. Při sčítání lidu v roce 2010 zde žilo 3 324 obyvatel, z nichž 88 % tvořili běloši, 2 % původní obyvatelé a 1 % Asiaté. 8 % obyvatel bylo hispánského původu, 24 % obyvatelstva pak uvedlo ruštinu jako svůj první jazyk. Rozloha obce činí 44 km².\n"}
{"id": "842759", "url": "https://cs.wikipedia.org/wiki?curid=842759", "title": "Normandský skot", "text": "Normandský skot\n\nNormandský skot je plemeno skotu s kombinovanou, maso-mléčnou užitkovostí, pocházející z Francie. Důraz je kladen na mléčnou užitkovost, mléko normandského skotu je bohaté na tuky a bílkoviny a je vhodné k výrobě sýrů. Celkem jsou na světě chovány dva miliony kusů, nejvíce v západní Francii. Počet chovaných kusů se ale snižuje a v roce 2003 se normandský skot podílel na celkovém stavu dojeného skotu ve Francii jen z 10 %.\n\nPočátek plemene se odvozuje od krav přivezených do Normandie Vikingy v 9. a 10. století. V 19. století došlo k rozšíření plemene směrem na jih a bylo přikříženo plemeno anglický krátkorohý skot. Plemenná kniha byla založena v roce 1883 a od roku 1946 jsou všechny krávy normandského skotu zařazeny v kontrole užitkovosti.\n\nJedná se o skot většího tělesného rámce. Zbarvení je živě strakaté, zčásti plášťové, nápadná je tříbarevnost, barevné plochy nejsou jednolitě hnědé, ale žíhané, středně až tmavě hnědé. Hlava je bílá, oči tmavě obroubeny. Zvířata jsou rohatá. Krávy jsou plodné, se snadnými porody. Normandský skot dobře zhodnocuje objemné krmivo.\n\nŠlechtění má za cíl dosáhnout užitkovosti prvotelek 5000–6000 kg mléka za laktaci, u krav na druhé a další laktaci 6000–7000 kg mléka, s obsahem bílkovin nejméně 3,6 % a s obsahem tuku 4,1–4,2 %. V roce 2005–2006 byla podle kontroly užitkovosti v českých chovech normandského skotu průměrná mléčná užitkovost 5546 litrů mléka za 299 dnů, s obsahem 3,79 % bílkovin a 4,22 % mléčného tuku. Plemeno je použitelné též k produkci kojných krav, kdy množství mléka od jedné krávy postačí k odchovu tří telat.\n\nCo se masné užitkovosti týče, maso normandského skotu je jemně mramorované a na francouzském trhu zvláště ceněné, označované speciální etiketou. Denní přírůstek ve výkrmu býků by měl být 1300 g a vyšší a jatečná výtěžnost se ideálně pohybuje mezi 59–60 %. Normandský skot je dlouhověký, krávy by měly být v chovu využity aspoň pět laktací.\n\nNormandský skot má klidnou povahu a skvěle využívá pastevních porostů, nesnáší ale vazné ustájení, nedosahuje dobrých výsledků v celobetonových stájích a dojnice během stání na sucho mají tendenci k tučnění s následujícím rozvojem ketóz po porodu.\n\n"}
{"id": "842760", "url": "https://cs.wikipedia.org/wiki?curid=842760", "title": "Al Foster", "text": "Al Foster\n\nAl Foster (* 18. ledna 1943 Richmond, Virginie, USA) je americký jazzový bubeník. Na bicí začal hrát ve svých třinácti letech a ve svých šestnácti letech nahrál svou první nahrávku s Blue Mitchellem. V roce 1972 odešel ze skupiny Milese Davise bubeník Jack DeJohnette a Foster jej nahradil. V jeho skupině hrál až do roku 1985. Spolupracoval i s dalšími hudebníky, jako jsou Herbie Hancock, Sonny Rollins, George Mraz, John Scofield, Chris Potter, Fred Lipsius nebo Horace Silver. Rovněž má svou vlastní skupinu.\n"}
{"id": "842762", "url": "https://cs.wikipedia.org/wiki?curid=842762", "title": "Alsou", "text": "Alsou\n\nAlsou Ralifovna Abramovová ( , latinkou \"Alsu Rälif qızı Abramova\", , rozená Safinová, * 27. června 1983 v Bugulmě, Sovětský svaz, dnes Ruská federace), známá pouze jako Alsou (rusky Алсу́), je populární tatarská a ruská zpěvačka a příležitostná herečka. Známá v Evropě se stala v roce 2000, kdy se účastnila soutěže Eurovision Song Contest 2000 a obsadila druhé místo. Hostovala také při ročníku soutěže Eurovision Song Contest 2009, která se konala v Moskvě.\n\nKromě ruského státního občanství má také britské státní občanství. Je etnická Tatarka a muslimka. V roce 2006 se ji narodila dcera Safina. V srpnu 2008 porodila druhou dceru Mikellu.\n\nSvé první studiové album \"Alsou\", které nazpívala v ruštině, vydala v roce 1999. V roce 2001 vydala své druhé stejnojmenné album, nazpívané v angličtině. První album nahrané v tatarštině, \"Tugan Tel\", vydala v roce 2008. Do roku 2012 vydala sedm studiových alb. Je také držitelkou několika hudebních i jiných ocenění.\n\n\n\n"}
{"id": "842768", "url": "https://cs.wikipedia.org/wiki?curid=842768", "title": "Miroslav Richter (archeolog)", "text": "Miroslav Richter (archeolog)\n\nMiroslav Richter (29. května 1932 Děčín – 12. srpna 2011) byl český archeolog, který se specializoval na středověkou archeologii a významnou měrou se podílel na založení moderního archeologického výzkumu středověku v ČSSR. Současně spolupracoval na vytvoření koncepce ochrany archeologických památek, která je v ČR platná dodnes.\n\nV letech 1952–1957 studoval archeologii a historii na Filozofické fakultě UK v Praze. V letech 1957–1998 působil v Archeologickém ústavu ČSAV a zastával zde vedoucí funkce (historicko-archeologické oddělení, pracoviště Praha, tajemník ARÚ). V 80. letech vedl oddělení pravěku na FF UK.\n\nJiž během studií prováděl výzkum archeologické lokality Hradišťko u Davle (1954–1965), městečka náležejícího klášteru Ostrov u Davle, a i později se soustředil na výzkum středověkých měst: Sezimovo Ústí (1962), Hradec Králové (1969), Tábor (1971–1974), dále Vysoké Mýto, Žďár nad Sázavou a jiné.\n\n"}
{"id": "842772", "url": "https://cs.wikipedia.org/wiki?curid=842772", "title": "David Liebman", "text": "David Liebman\n\nDavid Liebman (* 4. září 1946 Brooklyn, New York, USA) je americký jazzový saxofonista a flétnista. Ve svých devíti letech začal hrát na klavír a od dvanácti na saxofon. Studoval americkou historii na New York University. Počátkem sedmdesátých let spolupracoval s Genyou Ravan a skupinou Ten Wheel Drive. Později nahrál dvě studiová alba s Milesem Davisem, \"On the Corner\" (1972) a \"Get Up with It\" (1974). Rovně se podílel na několika albech Elvina Jonese a hrál na albu \"My Goal's Beyond\" Johna McLaughlina. Mezi další hudebníky, se kterými spolupracoval patří například Randy Brecker, Jack DeJohnette, Pat Metheny nebo Don Alias.\n"}
{"id": "842776", "url": "https://cs.wikipedia.org/wiki?curid=842776", "title": "Helsingin Sanomat", "text": "Helsingin Sanomat\n\nHelsingin Sanomat (zkratkou \"HS\") jsou finské noviny vlastněné společností Sanoma. S nákladem 365 994 výtisků a čteností 883 000 čtenářů jsou největšími novinami ve Finsku a všech severských zemích. Jejich webové stránky, které jsou dostupné i v angličtině, jsou na finském internetu druhé nejnavštěvovanější. V roce 2010 se Helsingin Sanomat staly prvními finskými novinami, vydávajícími zprávy i pro iPad.\n\nHelsingin Sanomat v 90. letech silně podporoval vstup do Evropské unie a později i do NATO. Údajně „bylo o vstupu Finska do unie rozhodnuto ve chvíli, kdy Helsingin Sanomat začal psát proevropsky“.\n\nPředchůdcem dnešního Helsingin Sanomat byl deník Päivälehti, založený roku 1889 a vydávaný až do roku 1904. Mezi jeho zakladateli byli mj. Eero Erkko, Juhani Aho nebo Arvid Järnefelt. Finsko bylo v této době pod ruskou nadvládou a politickou cenzurou. Po vraždě ruského guvernéra Finského velkoknížectví Nikolaje Ivanoviče Bobrikova v červnu 1904 byl o měsíc později Päivälehti zrušen. O rok později byl založen Helsingin Sanomat, jakožto pokračovatel Päivälehti, a 7. července 1904 bylo vydáno první číslo.\n\nS celou historii deníku i jeho vlastnické společnosti Sanoma je úzce spjato jméno rodiny Erkko, jejíž členové byli zakladateli deníku a rovněž i jeho šéfredaktory. Jejich potomci mají dodnes podíl na vlastnictví.\n\n"}
{"id": "842779", "url": "https://cs.wikipedia.org/wiki?curid=842779", "title": "Carlos Garnett", "text": "Carlos Garnett\n\nCarlos Garnett (* 1. prosince 1938 Red Tank, Panamské průplavové pásmo) je panamsko-americký jazzový saxofonista a skladatel. V roce 1962 se přestěhoval do New Yorku a spolupracoval s hudebníky, jako byli Freddie Hubbard, Art Blakey, Charles Mingus nebo Miles Davis. S Davisem nahrál tři studiová alba s názvy \"On the Corner\" (1972), \"Big Fun\" a \"Get Up with It\" (1974). Rovněž vydal několik vlastních alb.\n"}
{"id": "842780", "url": "https://cs.wikipedia.org/wiki?curid=842780", "title": "Česací stroj", "text": "Česací stroj\n\nČesací stroj (angl.: \"combing machine\", něm.: \"Kämmaschine\") je zařízení používané při výrobě staplových přízí k odstranění krátkých vláken a nežádoucích příměsků z vlákenného materiálu a k napřímení vláken do rovnoběžné polohy. \nNa začátku 21. století se vyrábějí tři základní druhy strojů (zvaných také česačky): bavlnářské, vlnařské a stroje pro lýková vlákna. \n\nZačátky výroby česaných přízí nejsou známé. Jedním z nejstarších dokladů je stříbrná číše z 1. nebo 2. století n.l. s vyobrazením česače vlny nalezená ve Švýcarsku. Od středověku až do začátku 20. století se ruční česání vlny provádělo se dvěma hřebeny (viz nákres ), mezi kterými se protahoval chomáč prané a maštěné vlny. Hřebeny měly 3-5 řad jehel, jeden z nich („pad“) byl upevněn na podstavci a druhý držel česač v ruce. Aby s usnadnilo pročesávání, zahřívaly se hřebeny ve zvláštní nádobě („pot o´four“) na určitou teplotu. Smotky krátkých vláken a nečistoty – výčesky se shromažďovaly mezi jehlami hřebenů, hrst pročesaných vláken se připojila k hotovému pramenu – česanci. Ruční česání byla vysoce kvalifikovaná, dobře placená práce, zručný pracovník zhotovil za hodinu až 20 česanců 1 metr dlouhých a 15 cm širokých (celkem zhruba 0,5 kg). Jako živnost se ruční česání provozovalo (např. v Německu) ještě na začátku 20. století. \n\nJednotlivé úkony při ručním česání vlny sloužily jako vzor všem vynálezcům strojů, kteří se je snažili nahradit mechanickými konstrukcemi. \n\nZa první česací stroj je považován vynález Angličana Edmunda Cartrighta patentovaný v letech 1790 - 1792. \nStroj zvaný \"Big Ben\" byl v principu definován jako věnec s několika řadami jehel, který se otáčí tak, že jehly mohou zachytit a pročesávat vlákna vlny z hřebene umístěného nad nimi. Čisticí hřeben pak odebírá vlákna z ojehleného věnce a předává je k oddělovacím válcům, které je odvádějí jako hotový česanec. Zařízení poháněné koňským potahem obsluhovalo 10 dětí a jeden dospělý jako dohled. Stroj mohl údajně zpracovat až 9 kg hrubší vlny za hodinu. V Anglii bylo v roce 1793 instalováno asi 5 exemplářů, k jejich praktickému využití nedošlo (především) z právních důvodů. \nNa Cartrigtově principu byla však založena řada konstrukcí (většinou anglického původu), které se prosadily teprve asi o padesát let později. Patřily k nim zejména:\n\n\"James Noble\" dostal první patent na česací stroj v roce 1805. K ojehlenému věnci byly zevnitř těsně nastaveny ojehlené kotouče. Vlna se vtlačovala kartáči mezi obě ojehlená pole, (kartáče s 1000 obr./min., ojehlený věnec s cca 3,5 obr./min.), kolmo k věnci byly umístěny odtahovací válce které odváděly vyčesaná vlákna a ukládaly je ve formě pramene do konve. \n\nVynálezce \"S.C.Lister\" použil na Cartrightově stroji (asi v roce 1850) podávací zařízení se stiskem vláken v kleštích, před česáním napařoval vlákenný materiál a zlepšil řadu konstrukčních prvků na stoji . Česačka byla vhodná pro zpracování dlouhovlákenných vln, hedvábných odpadů a alpaky. \n\n\"Isaac Holden\" si mimo jiné (spolu s Listerem) asi v roce 1848 nechal patentovat tzv. \"squre motion\" - pohyb jemného hřebene ve tvaru čtyřúhelníku, který vnikal do vlákenné třásně v těsné blízkosti česací hlavy a tak se vytvořil pás vláken, který se pročesával v celé šíři. \n\nVšechny zmíněné konstrukční varianty měly především tu výhodu, že se na těchto strojích nechala zpracovávat vlna bez předchozího mykání, (při kterém dochází k nežádoucímu zkracování staplu vláken). Praná, maštěná vlna před česáním probíhala zpravidla 6 pasážemi protahovacích strojů, stroje mohly asi od 60. let 19. století plně nahradit ruční česání a Nobleho i Listrova konstrukce se používaly (především pro dlouhovlákenné anglické vlny) až asi do poloviny 20. století. \n\nFrancouz Josua Heilmann přišel v polovině 19. století se systémem odlišujícím se od anglických vynálezů v podstatě tím, že se k ojehlenému česacímu válci přivádělo vlákenné rouno přes ocelové kleště, které se po průchodu asi 10 mm rouna zavřely, souvislý pás vláken byl přerušen a na dolní čelisti se vytvořila po celé šířce kleští asi dvacetimilimetrová třáseň k pročesání. Jednotlivé úkony česání se daly rozdělit na tři fáze (A,B,C), jak je vpravo schematicky znázorněno: \n\nA - česlisti (2) stisknou vlákennou třáseň a jehly česacího válce válce (1) z ní vyčesávají krátká vlákna\n\nB - oddělovací válečky (3) vracejí konec hotového pásu vyčesaných vláken k napojení na pročesanou třáseň\n\nC - pročesaná část vláken tvoří jeden celek, válečky jej odvádějí, část třásně dosud zachycená čelistmi prochází dočesávacím hřebenem (4), čelisti se zavírají, vlákenné rouno se rozpojí a vzniká na nich nova třáseň \n\nHeilmann obdržel anglický patent na vlnařský česací stroj v roce 1846. Jeho systém se dal modifikovat pro všechny druhy staplových vláken. Řada konstruktérů (např. \"Gégauff\", \"Nasmith\" aj) zdokonalila stroj tak, že na začátku 21. století zůstal Heilmannův systém jako jediný prakticky používaný princip konstrukce česacích strojů. V roce 2014 se odhadoval celosvětový podíl přízí ze staplových vláken s obsahem česaných materiálů na 20 %. \n\n\n\nČesacím strojům se předkládá bavlněné rouno (pás vláken o šířce cca 30 cm, s hmotností 40-60 g/m) svinuté do stůčky. Jeden z nejužívanějších způsobů přípravy k česání je zhotovení rouna na \"pramenovém sdružovacím stroji\" (snímek ) ze 16-20 pramenů mykané bavlny a družení 6-8 stůček na \"stůčkovém protahovacím stroji\" (snímek ).\n\nČesací stroj se staví s 6-8 česacími hlavami. Vyčesaná vlákna z každé z nich se zhušťují a druží do jednoho nebo dvou výsledných pramenů, které se svinují do konve. Stroj pracuje s obrátkami česacího válce až 500/min., během každé obrátky se přivádí k česání cca 10 mm vlákenného rouna (cca 0,5 g). Na stroji probíhá shora popsaný pracovní cyklus, během kterého se vrstva vláken ztenčí asi na 1/10 původní tloušťky a z bavlny se vyčesává 10-25 % krátkých vláken. Ta se zachycují na česacím válci, odkud je snímá rotující kartáč, ze kterého se odsávají do sběrné skříně. \n\nSložitý pohonný mechanizmus a soulad jednotlivých pracovních úkonů jsou centrálně seřiditelné, maximální výkon celého stroje dosahuje (v roce 2012) cca 80 kg/hod\n\nMykaná vlna probíhá před česáním zpravidla dvěma pasážemi protahovacích strojů, česačce se předkládá 16-20 posukovaných pramenů jako pás vláken v šířce cca 45 cm s hmotností cca 400-500 g.\nNa česacím stroji je instalováno jen jedno česací ústrojí (\"hlava\"). Od bavlnářských strojů se liší zejména tím, že předkládané prameny jsou vedeny do kleští přes \"ojehlenou desku\", česací válec má uprostřed mezi řadami jehel tzv. \"odřepíkovací zařízení\" a oddělovací ústrojí je doplněno obíhajícím koženým pásem oddělovacími plechy. Česací válec může pracovat s max. 260 obr./min., cca 10 milimetrová třáseň k pročesání váží asi 5 g, odváděcí rychlost se volí tak, že jemnost hotového česance odpovídá zhruba jemnosti předkládaného pramene (cca 20 g/m), z vlněných vláken se odstraňuje 8-15 % výčesků, výkon moderních strojů dosahuje 50 kg/hod. \n\nNa stroji se dají zpracovávat také umělá vlákna, odpady z přírodního hedvábí a alpaka. Při výrobě velmi jemných přízí se často zařazuje 2. pasáž česání - dočesávání čisté vlny nebo směsi s umělými vlákny (1-2 % výčesků). \n\nPříprava k česaní je velmi podobná s přípravou vlněných vláken (1-2 pasáže protahovacích strojů). \n\nKonstrukce česacího stroje se také podobá vlnařskému systému. Ke zpracování se předkládají prameny v celkové hmotnosti cca 400 g/m, k česání se podává délka 4-9 mm. Při česání koudele se stroj seřizuje na 15-30 % výčesku, údaje pro jiná lýková vlákna nejsou zveřejňovány. Stroje ze začátku 21. století pracují s maximálně 165 obrátkami za minutu. \n\n"}
{"id": "842786", "url": "https://cs.wikipedia.org/wiki?curid=842786", "title": "Airto Moreira", "text": "Airto Moreira\n\nAirto Moreira (* 5. srpna 1941 Itaiópolis, Brazílie) je brazilský jazzový bubeník a perkusionista. V šedesátých letech byl členem skupiny Sambalanço Trio. V roce 1968 se přestěhoval do USA, kde spolupracoval s hudebníky, jako byli Walter Booker, Joe Zawinul a Miles Davis, se kterým vydal album \"Bitches Brew\" (1970). Rovněž spolupracoval se skupinami Return to Forever a Weather Report. Vydával též vlastní alba. Jeho manželkou je zpěvačka Flora Purim a dcerou Diana Moreira, rovněž zpěvačka.\n"}
{"id": "842791", "url": "https://cs.wikipedia.org/wiki?curid=842791", "title": "Rainbow (rozcestník)", "text": "Rainbow (rozcestník)\n\nRainbow může být:\n"}
{"id": "842795", "url": "https://cs.wikipedia.org/wiki?curid=842795", "title": "Daydream", "text": "Daydream\n\nDaydream může být:\n\n"}
{"id": "842802", "url": "https://cs.wikipedia.org/wiki?curid=842802", "title": "Chauvet", "text": "Chauvet\n\nChauvet [\"šóve\"] může znamenat:\n\n"}
{"id": "842813", "url": "https://cs.wikipedia.org/wiki?curid=842813", "title": "Detroit Lions", "text": "Detroit Lions\n\nDetroit Lions je profesionální klub amerického fotbalu, který sídlí Detroitu ve státě Michigan. V současné době je členem North Division (Severní divize) National Football Conference (NFC, Národní fotbalové konference) National Football League (NFL, Národní fotbalové ligy) a své zápasy hraje na stadionu Fort Field na předměstí Detroitu.\n\nKlub byl založen v Portsmouthu ve státě Ohio jako Portsmouth Spartans a začal hrát od roku 1929 jako nezávislý profesionální tým. V roce 1930 se formálně připojil k NFL, ale později v důsledku Velké hospodářské krize nebyl schopen v tak malém městě přežít. Tým byl prodán a od sezóny 1934 hraje v Detroitu. Lions se stali čtyřikrát šampiony NFL, naposledy v roce 1957, ale v moderní éře nezažili mnoho úspěchů: jsou jedním ze čtyř týmů, které se do Super Bowlu ani neprobojovali a v play-off mají bilanci 1-10. V roce 2008 se dokonce stali prvním týmem v historii NFL, který prohrál všech 16 utkání základní části.\n\n\n\nHráči draftovaní v prvním kole za posledních deset sezón:\n\n"}
{"id": "842815", "url": "https://cs.wikipedia.org/wiki?curid=842815", "title": "Velké projekty Françoise Mitterranda", "text": "Velké projekty Françoise Mitterranda\n\nVelké projekty Françoise Mitterranda (francouzsky \"Grands Travaux de François Mitterrand\", oficiálně Velké architektonické a urbanistické operace – \"Grandes Opérations d'Architecture et d'Urbanisme\") je označení pro architektonický a urbanistický program, který vyhlásil 21. francouzský prezident François Mitterrand. Jeho cílem bylo podporovat výstavbu nových staveb v Paříži, které by symbolizovaly významnou roli Francie v umění, politice a ekonomii na konci 20. století. Celkové náklady na program se odhadují na 15,7 miliard franků.\n\nProjekt přestavby nádraží Orsay na muzeum zahájil již Mitterandův předchůdce Valéry Giscard d'Estaing v roce 1977 a je považován za první velký projekt Françoise Mitterranda v prezidentském úřadu. Muzeum bylo pro veřejnost otevřeno 9. prosince 1986.\n\nPark byl vybudován na místě zrušených městských jatek. Součástí parku jsou Cité des sciences et de l'industrie a Cité de la musique.\n\nMrakodrap ve čtvrti La Défense stojící v historické ose byl dokončen v roce 1989 k 200. výročí Velké francouzské revoluce. Architektem je Johan Otto von Spreckelsen z Dánska.\n\nV roce 1981 prezident vyhlásil projekt na modernizaci muzea Louvre, aby byl celý palác Louvre přebudován výhradně pro muzejní účely a došlo k vystěhování Ministerstva financí z komplexu. V roce 1993 byl Louvre u příležitosti svého 200. výročí založení rozšířen o téměř 30 000 m díky otevření křídla Richelieu pro veřejnost.\n\nSymbolem proměny muzea se stala prosklená pyramida na hlavním nádvoří, která slouží jako hlavní vchod do muzea. Jejím autorem je americký architekt čínského původu Ieoh Ming Pei. Projekt byl zadán v roce 1983 a pyramida byla otevřena v roce 1989 u příležitosti 200. výročí Velké francouzské revoluce.\n\nInstitut byl otevřen 30. listopadu 1987, aby upevnil vztahy mezi Francií a arabskými zeměmi. Stavbu projektoval architekt Jean Nouvel. \n\nV roce 1982 prezident Mitterrand rozhodl o stavbě nového operního domu kvůli nedostatečné kapacitě dosavadní Opery Garnier. V roce 1983 byla vyhlášena mezinárodní architektonická soutěž, ve které zvítězil Carlos Ott. Opera byla slavnostně otevřena 13. července 1989 v předvečer 200. výročí pádu Bastilly.\n\nSídlo Ministerstva ekonomiky a financí je umístěno v bezprostřední blízkosti Pont de Bercy ve stejnojmenné čtvrti (12. obvod) a tvoří architektonický komplex pěti budov (\"Necker\", \"Vauban\", \"Colbert\", \"Sully\" a \"Turgot\") o celkové ploše 230 000 m. Autory projektu jsou Paul Chemetov a Borja Huidobro. Zprovozněno v roce 1988.\n\nNová ústřední budova národní knihovny vznikla ve 13. obvodu v rámci projektu Paris Rive Gauche. Byla postavena podle návrhu Dominiqua Perraulta, který v roce 1989 vyhrál mezinárodní architektonickou soutěž. Knihovna byla otevřena 30. března 1998.\n\nPo uzavření tzv. Matignonských smluv v roce 1988 o právním postavení Nové Kaledonie, bylo v letech 1995-1998 postaveno kulturní centrum Kanaků podle návrhu architekta Renza Piana, jehož projekt byl vybrán roku 1991, na pozemku o rozloze 8 hektarů, který věnovalo město Nouméa.\n\n"}
{"id": "842818", "url": "https://cs.wikipedia.org/wiki?curid=842818", "title": "Kostel svatého Rocha (Žebrák)", "text": "Kostel svatého Rocha (Žebrák)\n\nKostel svatého Rocha v Žebráce je hřbitovní kostel vystavěn v 18. století. Je chráněn jako kulturní památka České republiky. Kostel se nachází na městském hřbitově, byl také využíván pro konání katolických pohřbů. V původním vybavení kostela byl i významný obraz \"Vidění proroka Ezechiela\" z roku 1610 od německého manýristického malíře Matouše Gundelacha, který je dnes přemístěn do hlavního žebráckého kostela sv. Vavřince na náměstí.\n\nZ funerálního umění je nutné zmínit mramorovou sochu anděla na náhrobku rodiny Feyreislů, která je dílem sochaře Václava Levého. Dále se na hřbitově nachází řada cenných litinových náhrobků, které jsou vyrobeny v někdejších slavných slévárnách v Komárově.\n\n"}
