{"id": "797359", "url": "https://cs.wikipedia.org/wiki?curid=797359", "title": "Ta Ming lü", "text": "Ta Ming lü\n\nTa Ming lü () byl soubor zákonů platný v čínské říši Ming od poslední třetiny 14. století do poloviny 17. století. Zákoník představoval důležitou etapu v rozvoji čínského zákonodárství, zahrnoval především normy trestního práva.\n\nPodle čínských historiků roku 1364, budoucí císař Ču Jüan-čang přijal titul krále Wu a svolal poradu, na které vyzval k sestavení zákoníku, přičemž zdůraznil nutnost návratu k zvyklostem dynastií Tchang a Sung. Dne 3. listopadu Ču Jüan-čang jmenoval komisi pro přípravu zákonů (\"lü\") a dekretů (\"ling\"), v čele dvacetičlenné komise stanul hlavní rádce („kancléř“) Li Šan-čchang. Dne 23. prosince 1367 komise předložila dvě sbírky zahrnující 285 zákonů a 145 dekretů. Zatímco sbírka dekretů (\"Ta Ming ling\") dále nebyla výrazně revidována a zachovala se prakticky v původním znění, text zákonů z roku 1367 se nezachoval, třebaže po přijetí byl zveřejněn a části týkající se každodenního života lidí vláda shrnula do sborníku \"Zákony a dekrety se srozumitelnými komentáři\" (\"Lü-ling č'-ťie\") a rozeslala po prefekturách a okresech. \n\nPrvní rok své vlády (1368) se císař s pomocí konfuciánských úředníků systematicky seznamoval se zákony dynastie Tchang – každý den mu úředníci objasňovali dvacet článků tchangského kodexu. Dne 6. ledna 1374 císař rozhodl o revizi zákonů. Nový kodex sestavovala komise pod předsednictvím ministra trestů Liou Pej-čchiena. Návrhy byly vyvěšovány na stěny galerií paláce, aby mohly být posouzeny úředníky. Práce komise skončila a zákoník císař odsouhlasil ve druhém měsíci (březen – duben) roku 1374. Nová redakce zákoníku sestávala z 606 článků rozdělených na 30 hlav ve 12 oddílech. Zahrnovala:\nNový kodex byl schválen a uveden do praxe.\n\nZ iniciativy císaře byl v nejbližších letech kodex místy zpřesňován a opravován. Kromě něho jako zdroje práva sloužily \"kao\" (reskripty) císaře, publikované ve v letech 1385, 1386 a 1387 v trojdílné sbírce \"Jü-č' ta-kao\", a \"li\" (doplňující rozhodnutí), vydávané jako dočasná opatření korigující platné zákony.\n\nVýznamnou revizi zákoníku provedli roku 1389 na příkaz císaře učenci z akademie Chan-lin a ministerstva trestů. Dokončena byla v osmém měsíci 22 roku éry Chung-wu (srpen – září 1389). Zákoník nyní obsahoval 460 článků v sedmi oddílech ze 30 hlav. Textu předcházelo deset tabulek.\n\nDne 29. května 1397 byla ukončena práce na nové redakci zákoníku – \"Ta Ming lü kao\" (\"Zákony veliké [říše] Ming [s doplňky z velikých] reskriptů\") – do které autoři zanesli některé rozhodnutí z \"Ta kao\", ale číslování článků zachovali. Kodex doplnila nová císařova předmluva.\n\nKodex z roku 1397 zůstal platným a nezměněným do konce dynastie Ming, nicméně mingští císaři nejednou přijímali doplňující ustanovení. Ediktem z 5. března 1500 byla potvrzena sbírka 279 doplňkových článků, nový sborník z 376 článků byl potvrzen 31. ledna 1551, v redakci z roku 1555 už měl 385 článků, roku 1585 382 článků (polovina z nich byly výnosy publikované po roce 1555). \n\nV konečné redakci mingský kodex sestával ze 30 hlav seskupených do sedmi oddílů:\n\nPřílohy uvedené na počátku kodexu:\n\n"}
{"id": "797361", "url": "https://cs.wikipedia.org/wiki?curid=797361", "title": "Christy Hemme", "text": "Christy Hemme\n\nChristina Lee \"Christy\" Hemme (* 28. října 1980 Poway, Kalifornie) je bývalá americká profesionální wrestlerka a modelka momentálně působící v TNA. Tam pracuje jako ringová hlasatelka a reportérka.\n\nPo těžkém poražení ostatní konkurence se tato kalifornská rusovláska postavila Carmella DeCesare a tak vyhrála 250 000 $ a vůbec celou soutěž Diva Search. Na začátku roku 2005 se vytvořily fámy, že Christy bude pózovat pro magazín Playboy. Byla to pravda a dokonce se objevila na jeho titulní stránce. A to vše jenom k propagaci WWE a WrestleMania. To vyvolalo její feud s Trish Stratus (pouze v rámci příběhu).\n\nV soutěži Diva Search si vytvořila mnoho fanoušků a to jí pomohlo zvítězit. I když její debut tak slavnostní nebyl. Rychle prohrála v handicap zápase kde musela samotná čelit Trish Stratus, Gail Kim a Molly Holly. Christy se ale přesto nevzdala a v zápasech pokračovala. Od onoho osudného prvního zápasu se stala Christy ozdobou celé WWE když na show Taboo Tuesday sundala Carmelle spodní prádlo.\n\nNatočila mnoho reklam a byla velmi oblíbená tanečnice v show od Comedy Central, “The Man Show”.\n"}
{"id": "797363", "url": "https://cs.wikipedia.org/wiki?curid=797363", "title": "Poutník (pivo)", "text": "Poutník (pivo)\n\nPoutník je pivo plzeňského typu vařené v pelhřimovském pivovaru Poutník. Jedná se o nepasterované pivo vyráběné klasickou technologií. Základní suroviny pro jeho výrobu tvoří voda pramenící v kopci Křemešník, český ječný slad a žatecký chmel.\n\n\nVšechna piva jsou stáčena do NRW lahví a Keg sudů.\n\n"}
{"id": "797364", "url": "https://cs.wikipedia.org/wiki?curid=797364", "title": "Rychlobruslení na Zimních olympijských hrách 2010 – 500 metrů muži", "text": "Rychlobruslení na Zimních olympijských hrách 2010 – 500 metrů muži\n\nZávod na 500 metrů mužů na Zimních olympijských hrách 2010 se konal v hale Richmond Olympic Oval v Richmondu dne 15. února 2010. Čeští závodníci se jej nezúčastnili.\n\n"}
{"id": "797365", "url": "https://cs.wikipedia.org/wiki?curid=797365", "title": "Carmella DeCesare", "text": "Carmella DeCesare\n\nCarmella Danielle Garcia (za svobodna DeCesare, * 1. července 1982) je americká modelka která byla magazínem Playboy zvolena jako Miss Duben 2003 a Mazlíček roku 2004. Je italského a španělského původu. Nejvíce známá je pro svoje působení ve WWE jako WWE Diva.\n\nÚčastnila se soutěže v Clevelandu od Playboye která nesla název \"\"Who Wants to Be a Playboy Centerfold?\"\" a byla vybrána jako finalistka. V létě 2002 se ale odmítla účastnit natáčení zvláštních materiálů pro Fox. Pak si to ale rozmyslela a v říjnu 2002 byla rychle jmenována \"nejkrásnější dívkou týdne\" a v únoru 2003 \"nejkrásnější dívkou měsíce\". To vše předtím, než byla v roce 2003 zvolena Miss dubna.\n\nV roce 2005 pózovala pro bikini kalendář a její fotka byla u měsíce března. Ten samý rok si nechala Carmella aplikovat prsní implantáty. V epizodě reality show od E!, \"Sladký život playmate\", Carmella řekla, že její implantáty vypadaly falešné protože byly nové a dosud nebyly plně uhrazeny. V roce 2004 bylo vydáno dokumentární DVD ze slavnostního předávání ceny časopisu Playboy. Neslo název \"\"Playmate roku 2004: Carmella DeCesare\"\".\n\nSvůj debut ve \"WWE\" udělala Carmella jako soutěžící v Diva Search 2004.\n\n10. září 2004 se hájila u soudu v Clevelandu ve státě Ohio jako nevinná k útoku v bitce v baru která se uskutečnila 21. srpna 2004 se ženou jménem Kristen Hine. Z obvinění byla zproštěna 12. ledna 2005 jako vinná. Byla odsouzena k čtyřiadvaceti hodinám veřejně prospěšných prací a pokutě 150$. Carmilla situaci okomentovala \"Je to trapné být tady v situaci jako je tato\".\n\nDne 21. dubna 2007 si vzala tehdejšího NFL hráče Jeffa Garciu. Svatba se uskutečnila na CordeValle Resort v San Martin v Kalifornii. Mají dceru jménem Presley, která se narodila 28. dubna 2008. Své druhé dítě, syna, pár přivítal v červnu 2009. Třetí dítě, opět syn jménem Jax se narodil 21. září 2010.\n\nV květnu 2007 Carmella v rozhovoru s \"Calgary Sun\" naznačila, že teď, když má manžela, se bude stranit od Playboye. Je uvedena jako viceprezidentka své vlastní charity Garcia Pass It On Foundation.\n"}
{"id": "797368", "url": "https://cs.wikipedia.org/wiki?curid=797368", "title": "Rychlobruslení na Zimních olympijských hrách 2010 – 1000 metrů muži", "text": "Rychlobruslení na Zimních olympijských hrách 2010 – 1000 metrů muži\n\nZávod na 1000 metrů mužů na Zimních olympijských hrách 2010 se konal v hale Richmond Olympic Oval v Richmondu dne 17. února 2010. Čeští závodníci se jej nezúčastnili.\n\n"}
{"id": "797369", "url": "https://cs.wikipedia.org/wiki?curid=797369", "title": "Telcov", "text": "Telcov\n\nTelcov ( nebo ) je zaniklá obec, která se nacházela při cestě z Perštejna na Doupov v Doupovských horách v nadmořské výšce 640 m, ve Vojenském újezdu Hradiště, asi 11,6 km na jihozápad od Kadaně. Přes obec tekl potok \"Gegigenbach\", jenž se nedaleko vlévá do Bublavy.\n\nNázev vesnice je odvozen z osobního jména ve významu Telcův dvůr. V historických pramenech se objevuje ve tvarech: Telzowa (1540), Delicž (1543), Töltzsch (1653), Teltz (1654), Teltsch (1787 a Töltsch (1846).\n\nPrvní písemná zmínka je z roku 1394, kdy spolu s Tunkovem a Horou náležel k manství Okounov. Roku 1545 je jako majitel uveden Jan z Fictumu, ovšem již brzy poté jej získali páni ze Šumburku a stal se součástí panství hradu Nový Šumburk. V roce 1604 jej Markéta Huvarová z Lobenštejna, dědička části panství, prodala bratrům ze Šteinsdorfu a na Hlubanech. Při prodeji je uveden jako \"Telič.\" Ovšem v témže roce jej zakoupil majitel Klášterce Kryštof z Fictumu. Tentokrát je obec uvedena jako \"Beličov.\" Součástí panství zůstal do roku 1850.\n\nNa základě údajů v urbáři zde v roce 1649 žilo 7 sedláků a 2 chalupníci. Stejný počet pak udávají i data z roku 1654. V roce 1787 uvádí Schaller v obci 18 čísel popisných, v roce 1846 pak Sommer uvádí 155 obyvatel a 23 domů. Navíc k obci patřila samota u Bublavy (asi 4 hodiny na východ od obce) a mlýn Geigenmühle.\n\nRoku 1850 došlo k osamostatnění některých obcí spadajících do panství Klášterec a Telcov spadal coby osada pod Tunkov. V letech 1868–1907 pak spadal pod Martinov. Na základě statistických údajů zde v roce 1863 žilo 81 mužů a 66 žen. V letech 1887–1888, kdy v okrese Kadaň proběhlo sčítání ovocných stromů, se jich v obci napočítalo na 700, což bylo nejméně v celém okresu. V roce 1883 došlo k výstavbě školy, která stávala u cesty ke Kottershofu. Nejprve sloužila jako jednotřídka, roku 1885 přibyla druhá třída. Od roku 1937 na škole působil malíř Hermann Dietze, který se stal vyhledávanými krajinářem a jehož hlavním tématem bylo Doupovsko.\n\nDne 16. března 1894 se u mlýna zřítil balon z Berlína. K 1. lednu 1908 došlo k odtržení Tunkova s Telcovem od Martinova, přičemž obecní úřad se nacházel v Tunkově. Roku 1911 je zde uváděno 155 obyvatel a 26 domů, dále 3 hospodářství, 2 mlýny, hostinec, řeznictví a obchod. Z hlediska farnosti spadal pod Okounov, pošta se nacházela v Tocově a nádraží v Perštejně, kde se nacházela také četnická stanice.\n\nV září 1944 se u školy během náletu na Krušnohoří zřítil bombardér. Dne 15. června 1953 při budování Vojenského újezdu Hradiště došlo k jeho úplnému vysídlení a následnému zboření.\n\nPři sčítání lidu v roce 1921 zde ve 26 domech žilo 153 obyvatel (z toho 69 mužů) německé národnosti a římskokatolického vyznání. Podle sčítání lidu z roku 1930 měla vesnice ve 28 domech 119 obyvatel se stejnou národnostní a náboženskou strukturou. Po odsunu Němců nedošlo k dosídlení obce. Roku 1947 je zde uvedeno deset obyvatel. \n\n\n\n"}
{"id": "797372", "url": "https://cs.wikipedia.org/wiki?curid=797372", "title": "Josef Kasan", "text": "Josef Kasan\n\nJosef Bohumír Kasan (19. února 1905, Milotice – 19. října 1965, Praha) byl český katolický kněz, premonstrát, vysokoškolský pedagog, teolog, filosof, právník a kolaborant s komunistickým režimem.\n\nStředoškolské vzdělání s maturitou v roce 1925 získal na státním reálném gymnáziu ve Strážnici. Ve studiu ke kněžství pokračoval na bohoslovecké fakultě Karlovy univerzity v Praze. Na kněze byl vysvěcen v roce 1933. Vstoupil do řádu premonstrátských řeholních kanovníků a patři do kláštera Nová Říše. Začal působit v pastoraci a stal se středoškolským profesorem. Mezitím v studoval filozofickou fakultu Masarykovy univerzity v Brně v letech 1935-1939, kterou zakončil doktorátem filozofie a 16. března 1939 byl promován. V roce 1939 zahájil v Brně další studium a to sice na právnické fakultě Masarykovy univerzity. Toto studium se protáhlo přes válečná období II. světové války a dokončil jej v roce 1946, kdy byl promován doktorem obojího práva dne 27. září 1946.\n\nVedle jeho studijních výsledků se však objevuje jiná stránka jeho osobnosti. Na rozdíl od ostatních novoříšských spolubratrů řeholníků, kteří byli po heydrichiádě zatčeni a odvezeni do koncentračních táborů, kde mnozí zahynuli, byl jen krátce vyšetřován a propuštěn na svobodu. Po válce se chtěl stát novoříšským opatem, ale zvolen byl P. Augustin Machalka. Dr. Kasan se proti němu snažil intrikovat řadou pomluv (kolaborace s nacisty, styky se ženami atd.), ale neuspěl. Tyto jeho výpovědi využila proti opatu Machalkovi StB v monstrprocesu proti řádům v roce 1950.\n\nKasan se po skončení II. světové války pustil opět do studia v letech 1947-1948 na mezinárodní katolické univerzitě v Miláně. S komunistickým režimem po puči v roce 1948 začal aktivně spolupracovat a zařadil se mezi tzv. vlastenecké kněze. Díky této aktivitě byl 2. října 1950 jmenován státním docentem na Římskokatolické Cyrilometodějské bohoslovecké fakultě v Praze pro obor pastýřského bohosloví, s účinností od 1. září 1950. V kariérním postupu rychle stoupal, a byl 12. prosince 1951 na CMBF jmenován profesorem církevního práva, s účinností od 1. ledna 1952. Jeho působení na fakultě bylo formálně ukončeno 31. října 1953. Stal se rektorem kostela u sv. Ignáce v Praze 2, oficiálem církevního soudu a arcibiskupským notářem. Od 9. října 1965 byl v invalidním důchodu a krátce na to, 19. října 1965 v Praze zemřel.\n\nČasopisecké studie, zejména: Duchovní pastýř.\n\n\n\n"}
{"id": "797373", "url": "https://cs.wikipedia.org/wiki?curid=797373", "title": "Rychlobruslení na Zimních olympijských hrách 2010 – 1500 metrů muži", "text": "Rychlobruslení na Zimních olympijských hrách 2010 – 1500 metrů muži\n\nZávod na 1500 metrů mužů na Zimních olympijských hrách 2010 se konal v hale Richmond Olympic Oval v Richmondu dne 20. února 2010. Čeští závodníci se jej nezúčastnili.\n\n"}
{"id": "797374", "url": "https://cs.wikipedia.org/wiki?curid=797374", "title": "Milan Paluga", "text": "Milan Paluga\n\nMilan Paluga (* 6. března 1938) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako dělník.\n\nVe volbách roku 1976 zasedl do slovenské části Sněmovny národů (volební obvod č. 111 - Dolný Kubín, Středoslovenský kraj). Mandát obhájil ve volbách roku 1981 (obvod Dolný Kubín). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797375", "url": "https://cs.wikipedia.org/wiki?curid=797375", "title": "Adam Yauch", "text": "Adam Yauch\n\nAdam Nathaniel Yauch (5. srpna 1964 Brooklyn, New York, USA – 4. května 2012 tamtéž) byl americký rapper, baskytarista a zakladatel skupiny Beastie Boys, se kterou byl v dubnu 2012 uveden do Rock and Roll Hall of Fame. V roce 2009 mu byla diagnostikována rakovina, na kterou v roce 2012 zemřel.\n"}
{"id": "797377", "url": "https://cs.wikipedia.org/wiki?curid=797377", "title": "Július Pápai", "text": "Július Pápai\n\nJúlius Pápai (* 8. dubna 1947) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako vedoucí ekonomického oddělení.\n\nVe volbách roku 1976 zasedl do slovenské části Sněmovny národů (volební obvod č. 116 – Poltár, Středoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "797379", "url": "https://cs.wikipedia.org/wiki?curid=797379", "title": "Lambert Pargáč", "text": "Lambert Pargáč\n\nLambert Pargáč (* 27. září 1932) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako zámečník.\n\nVe volbách roku 1976 zasedl do slovenské části Sněmovny národů (volební obvod č. 89 - Levice, Západoslovenský kraj). Mandát obhájil ve volbách roku 1981 (obvod Levice) a volbách roku 1986 (obvod Levice). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797384", "url": "https://cs.wikipedia.org/wiki?curid=797384", "title": "Rychlobruslení na Zimních olympijských hrách 2010 – 10 000 metrů muži", "text": "Rychlobruslení na Zimních olympijských hrách 2010 – 10 000 metrů muži\n\nZávod na 10 000 metrů mužů na Zimních olympijských hrách 2010 se konal v hale Richmond Olympic Oval v Richmondu dne 23. února 2010. Čeští závodníci se jej nezúčastnili.\n\n"}
{"id": "797385", "url": "https://cs.wikipedia.org/wiki?curid=797385", "title": "Eva Peterková", "text": "Eva Peterková\n\nEva Peterková (* 14. prosince 1942) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako technická pracovnice v zemědělství.\n\nVe volbách roku 1976 zasedla do české části Sněmovny národů (volební obvod č. 17 – Příbram, Středočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797386", "url": "https://cs.wikipedia.org/wiki?curid=797386", "title": "Beta buňka", "text": "Beta buňka\n\nBeta buňka (B buňka) je vedle alfa a delta buňky další buněčný typ Langerhansových ostrůvků, které jsou součástí slinivky břišní. Jedná se o buňku s endokrinní funkcí, produkují do krve hormon inzulín, který pomáhá buňkám vychytávat z krve glukózu a tím snižuje její celkový obsah v krvi.\n\nCytoplazma beta buněk obsahuje granula (beta-granula), která mají na rozdíl od granulí alfa buněk proměnlivou velikost a tvar (průměrně 0,2 μm). Pro pozorování pod světelným mikroskopem se obarvují chromovým hematoxylinem, aldehydovým fuchsinem či thioninem. V histologických preparátech jsou beta buňky světlejší oproti alfa buňkám, protože obsah beta buněk se extrahuje alkoholem.\n\nMitochondrie beta buněk jsou v porovnání s alfa buňkami větší, B-buňky mají zřetelnější Golgiho aparát a endoplazmatické retikulum. V elektronovém mikroskopu je vidět nápadné prosvětlení pod obalující membránou. Granula B buněk nemají jednotnou strukturu, mohou být homogenní i zrnitá a mají světlou matrix, ve které lze najít jedno i více malých krystaloidních tělísek.\n\nBeta buňky se nalézají zejména v centrální části ostrůvků. Ostrůvky v zadním laloku pankreatu obsahují přibližně 15 – 20 % B buněk a ostrůvky v ocasu, těle a přední části hlavy jsou tvořeny ze 70 – 80 % B buňkami, dohromady tedy B buňky tvoří 60 – 70 % všech ostrůvkových buněk slinivky.\n\nHlavním produktem beta buněk je inzulín, který se hromadí v cytoplazmatických granulech v komplexu se zinkem. Podporuje vychytávání glukózy z krve do buněk, syntézu glykogenu v jaterních buňkách a syntézu triacylglycerolů v tukových buňkách.\n\nProniknutí glukózy do beta buňky způsobí otevření vápníkových kanálů a vylití vápníkových iontů do buňky, což je signálem pro syntézu inzulínu. Na vápník reagují mikrotubuly, na něž jsou připojena zralá granula beta buněk naplněná inzulínem, dojde ke stahu mikrotubulů a vypuzení granul.\n\nInzulín je produkován v centrální části ostrůvků, odkud je krví odnášen k periferii a zde inhibuje uvolňování glukagonu z A buněk.\n\nAmyloidový peptid neboli amylin je ve velmi nízkém poměru uskladněn spolu s inzulínem v beta buňkách a při stimulaci B buněk je produkován společně s ním. Jeho zásoby v podobě nerozpustných vláknitých proteinů, které obklopují nebo jsou uvnitř B buněk, se zpravidla objevují v Langerhansových ostrůvcích u pacientů s dlouhým trváním diabetu 2. typu.\n\nKdyž se u zdravé osoby zvýší hladina glukózy v krvi, okamžité uvolnění inzulínu do hodiny zajistí návrat k normálním hodnotám. U diabetiků zvýšená hladiny glukózy v krvi (hyperglykemie) zůstává na vysoké úrovni po delší dobu. Následkem je kromě hyperglykémie také polyurie (zvýšená frekvence močení a množství moči) a polydipsie (pocit žízně a zvýšený příjem tekutin).\n\nDiabetes mellitus 1. typu, dříve znám jako inzulin-dependentní, je zapříčiněn autoimunitní destrukcí beta buněk a ovlivňuje méně než 10 % všech pacientů s cukrovkou a začíná se projevovat před dosažením věku 25 let.\n\nDiabetes mellitus 1. typu je celoživotní porucha homeostáze glukózy, která je výsledkem autoimunitní , toxické nebo virové destrukce B buněk v Langerhansových ostrůvcích. Nemoc je charakterizována pokud vůbec, tak malým počtem funkčních beta buněk v Langerhansových ostrůvcích a extrémně omezenou nebo vůbec žádnou produkcí inzulínu. Ostrůvek je zpočátku zanícený, později dojde k jeho atrofii a fibróze.\n\nDiabetes mellitus 2. typu, dříve znám jako non-inzulín-dependentní, je typicky spojený s obezitou a je kombinací snížené citlivosti tkání k inzulínu a neadekvátní sekrecí inzulinu z pankreatu. Hyperglykémie při cukrovce 2. typu je způsobena selháním beta-buněk při uspokojení zvýšené poptávky po inzulínu v těle. Nedostatečná citlivost k inzulínu může být zapříčiněna poklesem počtu dostupných receptorů pro inzulín v cílových tkáních a nedostatečnou postreceptorovou signalizací.\n\nTato funkční abnormalita je specifická pro glukózu, protože beta buňky si udržují schopnost odpovídat na jinou sekreci, například na sekreci aminokyselin. Funkce B buněk může být také ovlivněna chronicky zvýšenými hladinami volných mastných kyselin v plazmě, které se vyskytují u obézních osob.\n\nMnožství B buněk je tedy normální nebo mírně snížené, hladina cirkulujícího inzulínu je zvýšená nebo normální. V pozdější fázi dochází k fibróze a amyloidóze (ukládání amyloidu do mezibuněčného prostoru).\nInsulinomy (nádory beta buněk) tvoří asi 75 % novotvarů ostrůvkových buněk. Mohou uvolnit dostatečné množství inzulínu, aby vyvolaly těžkou hypoglykémii. Beta buňky nádorového původu, na rozdíl od svých normálních protějšků, nejsou regulovány hladinou glukózy v krvi a pokračují v sekreci insulinu autonomně, dokonce, i když je hladina glukózy v krvi velmi nízká.\n\nVětšina insulinomů jsou nezhoubné léze v těle nebo ocasu pankreatu. Obecně měří méně než 3 cm v průměru. Většina z nich (90 %) se vyskytuje osaměle a mohou být chirurgicky odstraněny. Jen menšina (5 – 15 %) se chovají zhoubně. Histologicky se insulinomy podobají běžným beta buňkám, ale jsou rozptýleny v trámčitých nebo pevných vzorech.\n\nNízká hladina cukru v krvi vytváří syndrom pocení, nervozity a hladu, které mohou postoupit až ke zmatení, letargii a kómatu. Příznaky mohou být zmírněny jedením, takže pacienti s insulinomy bývají obézní. Diagnóza je často zpožděna abnormálním chováním, které způsobí, že pacienti vyhledají psychiatrickou péči. Většina případů je charakterizována jen mírnou hypoglykémií a v některých případech není tumor vůbec funkční.\n"}
{"id": "797387", "url": "https://cs.wikipedia.org/wiki?curid=797387", "title": "Karlovarská vrchovina", "text": "Karlovarská vrchovina\n\nKarlovarská vrchovina (německy \"Karlsbader Gebirge\") je geomorfologická oblast v západních Čechách (Karlovarský kraj). Rozkládá se zhruba mezi městy Kynšperk nad Ohří, Horní Slavkov a Karlovy Vary na severu, Mariánské Lázně a Planá na západě, Bezdružice na jihu a Žlutice na východě. Severní část je odvodňována řekou Ohří a jejími přítoky, zejména Teplou. Jižní a východní okraje spadají do povodí Mže a Střely.\n\nKarlovarská vrchovina se dělí na 2 celky:\n\n"}
{"id": "797388", "url": "https://cs.wikipedia.org/wiki?curid=797388", "title": "Marta Petrová", "text": "Marta Petrová\n\nMarta Petrová (* 11. listopadu 1951) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do slovenské části Sněmovny národů (volební obvod č. 108 – Brezno, Středoslovenský kraj). Mandát obhájila ve volbách roku 1981 (obvod Brezno). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797389", "url": "https://cs.wikipedia.org/wiki?curid=797389", "title": "Ladislav Pípa", "text": "Ladislav Pípa\n\nLadislav Pípa (* 31. března 1932) byl český a československý politik a bezpartijní poslanec České národní rady a Sněmovny národů Federálního shromáždění za normalizace.\n\nK roku 1976 se profesně uvádí jako instalatér.\n\nVe volbách roku 1971 nastoupil do České národní rady. Ve volbách roku 1976 přešel do české části Sněmovny národů (volební obvod č. 31 - Děčín, Severočeský kraj). Mandát obhájil ve volbách roku 1981 (obvod Děčín). Ve Federálním shromáždění setrval do konce funkčního období, tedy do svobodných voleb roku 1990 .\n\n"}
{"id": "797390", "url": "https://cs.wikipedia.org/wiki?curid=797390", "title": "John Frost (chartista)", "text": "John Frost (chartista)\n\nJohn Frost (25. května 1784, Newport v Monmouthshiru — 27. července 1877, Stapleton v Bristolu) byl velšský vůdce britského chartistického hnutí proslulý vedením Newportského povstání.\n\nOtec Johna Frosta, také John, provozoval hostinec „Royal Oak Inn“ v ulici Thomas Street v Newportu (dnes je přibližné místo na paměť narození Johna Frosta označeno modrou tabulkou, která je umístěna na boku staré pošty v dnešní ulici High Street). Jeho matka Sarah zemřela na počátku jeho dětství a malého Johna Frosta tak vychovávali zejména jeho prarodiče. Dědeček byl švec a John byl nejprve učněm u něj, ale později pak šel odešel do učení k výrobci drapérií z mykané příze a stal se krejčím. Nejdříve pracoval v Cardiffu, pak v Bristolu a později v Londýně. Ve svých politických inklinacích se nechal ovlivnit názory Thomase Paineho a Williama Cobbetta.\n\nV roce 1806 se vrátil do Newportu a založil zde vlastní živnost, v které se mu dařilo. V roce 1812 se oženil s vdovou Mary Geachovou a během následujících jedenácti let se jim narodilo osm dětí. \n\nV roce 1821 se dostal John Frost do sporu ohledně závěti svého strýce s newportským solicitátorem Thomasem Protherem, který byl zároveň obecním úředníkem. Frost písemně Prothera obvinil, že je zodpovědný za vypuštění Froste ze zmíněné závěti. Prothero žaloval Frosta za pomluvu a Frost dostal nakázáno vyplatit mu 1000 liber. Frost pak obvinil Prothera z profesního pochybení. Poté ho Prothero opět zažaloval za pomluvu a opět vyhrál. V únoru 1823 byl Frost poslán na půl roku do vězení a bylo mu jasně sděleno, že další obvinění vůči Protherovi by skončily delším vězením.\n\nPo svém propuštění Frost obrátil svůj vztek proti Protherovým přátelům a obchodním partnerům, zejména siru Charlesu Morganovi z Tredegar House, který patřil v rámci jižního Walesu k významným průmyslníkům a majitelům půdy. V pamfletu z roku 1830 obviňuje Morgana ze špatného zacházení s jeho pracovníky a jako řešení, které má dohnat Morgana a podobné k zodpovědnosti, navrhuje reformu volebního systému. Na počátku třicátých let se už Frost etabluje jako jeden z obhájců všeobecného volebního práva.\n\nJako jeden z prominentních chartistů je v roce 1835 zvolen newportským konšelem, stal se komisařem pro rozvoj a v následujícím roce dokonce starostou Newportu. Jeho agresivní přístup a zvolení delegátem na konvent chartistů v roce 1838 probudilo jeho staré nepřátele a tak byl v dalším roce přinucen rezignovat.\n\nVzhledem k neustávajícímu aktivismu ho ministr vnitra John Russell zbavil další jeho funkce totiž Justice of Peace. Jako odpověď poslal Frost z chartistického shromáždění v Pontypoolu Russellovi velmi otevřený dopis, který předjímá ozbrojený konflikt se zavedeným pořádkem. Frost sám ovšem patřil k těm z vůdců, kteří chtěli začátek spíš odložit. Koncem října už velšští chartisté v Monmouthshiru pořádali každodenní setkání, aby podnítili revoluci. Podle záznamů Frost propukl v pláč, když už bylo jasné, že se nepodaří povstání dále odkládat, přestože on sám pochyboval o jeho úspěchu. Třicetičlenná konference se nakonec rozhodla pro začátek povstání 3. listopadu.\n\nFrost sám vedl 3. listopadu pochod chartistů na Westgate Hotel v Newportu. Smysl tohoto cíle není zřejmý. Je možné, že důvodem bylo Frostovo nepřátelství k některým představitelům režimu, kteří byli v hotelu společně s šedesáti ozbrojenými vojáky. Je také možné, že Frost dal zkrátka volný průchod násilnické náladě, která ovládala některé z chartistů. Organizovanost chartistů ve východním Walesu utrpěla těžkou ránu po zatčení Henryho Vincenta, hlavního agitátora, který byl uvězněn v Monmouthu, a Frost možná ani neměl možnost fakticky kontrolovat dělníky ovládané emocemi.\n\nPochod začal v údolních městech na Newportem a když vcházel do Newportu, čítal na tři tisíce lidí. Podle plánu měli povstalci vstoupit do města ve třech skupinách ze tří stran a ovládnout je ještě před svítáním. Oddíl směrem od Blackwoodu vedl Frost, oddíl směrem od Nantyglo vedl Williams a hlavní oddíl od Pontypoolu vedl Jones. Podle původního plánu se měly sejít všechny oddíly v Risca, ale celou noc zuřila bouře a a všechny oddíly nabraly zpoždění. Díky tomuto zpoždění se úředníci stihli dovtípit, co se děje a rychle se připravit na útok. Byli zatčeni známí chartisté z města a zavřeni v hotelu Westgate, a také byly narychlo přijati zvláštní konstáblové. Frostův oddíl dorazil k hotelu v 9.30 dopoledne a u dveří se začal dovolávat propuštění vězňů. Došlo k oboustranné přestřelce, jejíž stopy jsou na zdech hotelu patrné ještě dnes. Chartistů bylo sice víc, ale byli strategicky v nevýhodné pozici, měli horší zbraně a scházel jim výcvik. Při přibližně dvacetiminutové přestřelce jich dvacet zemřelo a padesát bylo zraněno. Pak se chartisté stáhli, spojili se s oddílem Williamse a za městem i s oddílem Jonese. Podle odhadů jich bylo dohromady osm až dvacet tisíc, přičemž vyšší odhad pochází od jejich stoupence.\n\nBěhem krátké doby byly všichni tři chartističtí velitelé a dalších 150 chartistů zatčeni. Na základě šeptandy, že dalším cílem povstalců bude 5. listopadu Cardiff, se tamní úřednici pustili do náboru zvláštních konstáblů, do budování vojenských opevnění a dokonce přizvali k obraně města posádku amerického plavidla z přístavu. Po newportském povstání se ovšem velšská města uklidnila a žádný útok na Cardiff nepřišel.\n\nFrost byl po uvěznění obviněn z velezrady a počátkem roku 1840 souzen společně s Williamem Jonesem a Zephaniahem Williamsem v Shire Hall v Monmouthu. Všichni tři byli shledáni vinnými a stali se posledními muži, kteří byli ve Spojeném království odsouzeni k smrti „zabití oběšením, vykucháním a rozčtvrcením“. Na jejich obranu vystoupili ostatní chartisté a zaplatili jim jednoho z nejlepších soudobých právníků Fredericka Pollocka. Na nátlak veřejnosti prodiskutoval rozsudky kabinet a 1. února oznámil tehdejší premiér lord Melbourne, že se tresty zmírňují na doživotní pobyt v trestanecké kolonii.\n\nPo příjezdu do Tasmánie byl Frost okamžitě odsouzen k dvěma letům tvrdé práce, neboť se nevhodně vyjadřoval o lordu Johnu Russellovi. Tři roky pak pomáhal v místním obchodě, pak pracoval osm let jako učitel a pak mu bylo povoleno kolonii opustit.\n\nChartisté v Británii se nepřestali snažit o jeho propuštění. Thomas Duncombe promluvil o jeho případu ve sněmovně, ale jeho pokus v roce 1846 byl neúspěšný. Duncombe se ovšem nevzdal a v roce 1854 přesvědčil premiéra, lorda Aberdeena, aby Frosta propustil s podmínkou, že se nesmí vrátit do Británie. Frost se rozhodl odjet do Spojených států amerických kde spolu se svou dcerou cestoval a přednášel o nespravedlivém britském státním zřízení.\n\nV roce 1856 byla zrušena i dodatečná podmínka a Frost se okamžitě vydal zpět do Británie, kde přistál v Bristolu. Konec života strávil v Stapletonu a až do své smrti pokračoval v psaní článků obhajujících reformu systému. Zemřel roku 1877 ve věku 93 let. Je pohřben v Horfieldu, kde byl k jeho hrobu dán koncem osmdesátých let dvacátého století nový náhrobní kámen za přítomnosti tehdejšího vůdce labouristické strany Neila Kinnocka.\n"}
{"id": "797391", "url": "https://cs.wikipedia.org/wiki?curid=797391", "title": "Marie Plíšková", "text": "Marie Plíšková\n\nMarie Plíšková (* 30. října 1946) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako členka JZD.\n\nVe volbách roku 1976 zasedla do české části Sněmovny národů (volební obvod č. 60 - Znojmo-Třebíč, Jihomoravský kraj). Mandát obhájila ve volbách roku 1981 (obvod Znojmo). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797392", "url": "https://cs.wikipedia.org/wiki?curid=797392", "title": "Rychlobruslení na Zimních olympijských hrách 2010 – stíhací závod družstev muži", "text": "Rychlobruslení na Zimních olympijských hrách 2010 – stíhací závod družstev muži\n\nStíhací závod družstev mužů na Zimních olympijských hrách 2010 se konal v hale Richmond Olympic Oval v Richmondu ve dnech 26. a 27. února 2010. Čeští závodníci se jej nezúčastnili.\n\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "797393", "url": "https://cs.wikipedia.org/wiki?curid=797393", "title": "Pavel Matela", "text": "Pavel Matela\n\nPavel Matela (* 1975 Bruntál) je český fotograf, pedagog a umělec.\n\nNarodil se v roce 1975 v Bruntále, dětství prožil ve Vrbně pod Pradědem. Vystudoval umělecko-řemeslné zpracování skla na Glass School v Novém Boru, fotografii na ITF v Opavě a vizuální studia na FUD v Ústí nad Labem. Absolvoval dlouhodobé stáže v University of Derby (UK), Melkweg (NL) a Umprum.\n\nZačínal jako technolog a huťmistr ve sklárnách specializovaných na umělecké ruční sklo (Egermann Exbor, Crystalex a.s., Klára huť, Beránek s.r.o.). Od roku 2000 kdy založil \"Studio PvM\" (později Matela Studio) se věnuje především profesionální fotografii a výuce fotografie (Pražská fotografická škola, Prague Center for Further Education, SUPŠ Plzeň, Škola kreativní fotografie, ZUŠ Praha 9, Matela Studio). Byl fotoeditorem deníku Mladá fronta DNES, působí jako autorizovaná osoba v Národní soustavě kvalifikací. Od roku 2014 provozuje umělecké centrum Bohemia Farmstudio na Kokořínsku.\n\nVe své volné tvorbě využívá fotografie, site-specific, performance a intermédia. Kromě výtvarného umění se zabývá se také poezií (sbírky \"Tobě, třeba právě\" nebo \"Pizza v kaluži\") a hudbou (autorská alba \"Těžká slova\" a \"Černobílé vidění pestroretrospektivního světa\").\n\n\n\n\n"}
{"id": "797396", "url": "https://cs.wikipedia.org/wiki?curid=797396", "title": "Jindřich Poledník", "text": "Jindřich Poledník\n\nJindřich Poledník (* 7. července 1937 Stonava) byl československý politik Komunistické strany Československa z českých zemí polské národnosti, mládežnický a sportovní funkcionář, předseda Ústředního výboru Socialistického svazu mládeže, později předseda ČSTV a Československého olympijského výboru, poslanec České národní rady a Sněmovny národů Federálního shromáždění za normalizace.\n\nPůvodní profesí byl učitel. Dlouhodobě působil jako funkcionář státních mládežnických organizací. V letech 1967–1968 byl tajemníkem Ústředního výboru Československého svazu mládeže, v letech 1969–1970 místopředsedou Rady sdružení organizací dětí a mládeže České socialistické republiky. V období let 1970–1972 zastával post místopředsedy českého Ústředního výboru Socialistického svazu mládeže, přičemž v letech 1972–1974 potom byl předsedou českého ÚV SSM a místopředsedou federálního ÚV SSM. V letech 1974–1977 dosáhl postu předsedy celostátního ÚV SSM. V této funkci ho ale potvrdil II. sjezd SSM ještě v říjnu 1977. Od roku 1977 byl rovněž předsedou komise ÚV KSČ pro práci s mládeží a od roku 1974 členem předsednictva Ústředního výboru Národní fronty ČSSR. V roce 1977 mu byl udělen Řád práce.\nXV. sjezd KSČ ho zvolil za člena Ústředního výboru KSČ. V této funkci ho potvrdil XVI. sjezd KSČ a XVII. sjezd KSČ. V období duben 1976 – listopad 1989 byl členem sekretariátu a od prosince 1977 do dubna 1988 navíc i tajemníkem ÚV KSČ.\n\nDlouhodobě zasedal v zákonodárných sborech. Ve volbách roku 1971 nastoupil do České národní rady. Ve volbách roku 1976 přešel do české části Sněmovny národů (volební obvod č. 75 – Vsetín, Severomoravský kraj). Mandát obhájil ve volbách roku 1981 (obvod Vsetín) a ve volbách roku 1986 (obvod Vsetín). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\nV roce 1988 byl jmenován předsedou ČSTV a automaticky tím pádem i Československého olympijského výboru. Vedl československou delegaci na Letní olympijské hry 1988 a zahájil kroky k přípravě nových stanov ČSOV. Vystupoval proti používání dopingu ve vrcholovém sportu. Po odchodu z politiky po sametové revoluci se vrátil k profesi učitele.\n\n"}
{"id": "797403", "url": "https://cs.wikipedia.org/wiki?curid=797403", "title": "Jarní cena Prahy", "text": "Jarní cena Prahy\n\nJarní cena Prahy jsou plavecké závody, které se od roku 2005 konají v dubnu v plaveckém areálu Podolí v Praze. Pořádajícím oddílem je Bohemians Praha, plavecký oddíl.\n\nPrvní ročník se uskutečnil 16. dubna 2005. Úmyslem bylo vytvořit kvalitní a prestižní plavecké závody převážně pro žákovské kategorie, kterých nebylo příliš mnoho. Kategorie mladších a starších žáků doplnili ještě mladší dorostenci. První ročník byl spíše zkušební, přesto byly závody na velmi vysoké úrovni a proběhly ke spokojenosti snad všech zúčastněných.\n\nOd druhého ročníku byla pro velký zájem přidána také kategorie nejmladšího žactva. Počet zúčastněných oddílů a plavců se znatelně zvýšil. Každým dalším ročníkem se počet zúčastněných plavců a oddílů neustále zvyšoval. Určitou prestiž si také závody vydobyly použitím nadstandardní techniky. Kromě klasické elektronické časomíry Omega a tradičních světelných výsledkových tabulí závody disponují kvalitním ozvučením, zaštiťovaným soukromou zvukařskou firmou. V roce 2009 byla také poprvé použita velkoplošní projekční stěna, na kterou byly promítány záběry průběhu jednotlivých závodů z několika kamer. V posledním ročníku organizátoři poprvé zajistili živý přímý přenos ze závodů streamovaný na internetu.\n\nV prvním ročníku ze závodilo ve všech disciplínách, ve vzdálenostech 50, 100 a 200 metrů, a v závodě 400 volný způsob. Od druhého ročníku organizátoři vyřadili závody na 50 metrů prsa a 50 metrů Kraul. Druhý ročník byl také jediným, kdy se plaval závod na 400 metrů Polohový závod.\n\nOd třetího ročníku tak zůstávají závody na 50 metrů volný způsob, 50 metrů znak, všechny disciplíny na 100 a 200 metrů, a 400 metrů volný způsob. Ten byl již v posledním ročníku zařazen nebyl. Závody na 800 a 1500 metrů volný způsob se neplavaly nikdy.\n\nV prvním ročníku byly zařazeny soutěže pro kategorie mladší žáci, starší žáci a mladší dorostenci. Od druhého ročníku byla přidána i čtvrtá kategorie, nejmladší žáci, plavající pouze padesátimetrové závody.\n\nV každé disciplíně se vyhlašují první tři nejlepší závodníci v každé věkové kategorii. Nejlepší závodník a závodnice v každé věkové kategorii dle FINA bodů obdrží pohár za nejlepší výkon. Prvních šest závodníků v každé kategorii také získává body do soutěže družstev. Vítězné družstvo získává do ročního držení putovní pohár.\n\n\n\n\n\n\n\n\n\n"}
{"id": "797417", "url": "https://cs.wikipedia.org/wiki?curid=797417", "title": "Červená Třemešná – rybník", "text": "Červená Třemešná – rybník\n\nČervená Třemešná – rybník je přírodní památka ev. č. 5686 v severovýchodním sousedství obce Červená Třemešná v okrese Jičín. Oblast spravuje Krajský úřad Královéhradeckého kraje.\n\nRybník Červená Třemešná je situován 500 m východně od silnice III/28444 Červená Třemešná – Vidoň. Rybník je tvaru rovnostranného trojúhelníku o přibližných rozměrech 60 × 60 m. Lokalita se nachází v nadmořské výšce od 346 do 348 m n. m. Okolí tvoří smrkový les se zastoupením melioračních dřevin, ze severní strany pak lokalita přechází v pás travin a pole. Východně od přírodní památky se v jejím bezprostředním sousedství rozkládá sedminásobně větší chráněné území - přírodní rezervace Miletínská bažantnice.\n\nDůvodem ochrany je podpora populace evropsky významného a silně ohroženého živočišného druhu – kuňky ohnivé, včetně aktivní ochrany jejího biotopu. Cílem je vhodnými zásahy a hospodařením ve vodní nádrži, lučních porostech a ostatních zahrnutých porostech zajistit stabilitu populace a podpořit její další šíření na lokalitě.\n\n"}
{"id": "797421", "url": "https://cs.wikipedia.org/wiki?curid=797421", "title": "Jan Wolkers", "text": "Jan Wolkers\n\nJan Hendrik Wolkers (26. října 1925, Oegstgeest – 19. října 2007, Texel) byl nizozemský spisovatel, sochař a malíř. Je považován za jednoho z nejlepších spisovatelů poválečné nizozemské literatury. Mezi Wolkersova nejznámější díla patří romány \"Terug naar Oegstgeest\" (1965, \"Zpátky do Oegstgeestu\"), ve kterém popisuje život v nábožensky silně založené rodině, a \"Turks fruit\" (1969, \"Turecký med\"), inspirovaný jeho druhým nevydařeným manželstvím. Přestože se Wolkers jako spisovatel dočkal velké popularity, sám se na prvním místě považoval za sochaře. Přes svůj všestranný charakter získal Wolkers v životě pouze jediný diplom, a to ze psaní na stroji.\n\nWolkers se narodil jako třetí z jedenácti dětí v silně kalvinisticky založené rodině, během dospívání se však od víry odvrátil. Krátce navštěvoval střední školu, z níž brzy kvůli špatnému prospěchu odešel, a začal pomáhat otci, který vlastnil prodělávající hokynářství ve městě Oegstgeest v Jižním Holandsku. Wolkers pracoval mimo jiné jako ošetřovatel zvířat v laboratoři na Univerzitě v Leidenu a jako zahradník. Ve volném čase navštěvoval leidenskou akademii výtvarných umění Ars Aemula Naturale a věnoval se krajinomalbě. Během druhé světové války měl jako nižší úředník na starosti rozdělování potravinových lístků. Později se během války ukrýval a krátce po osvobození žil v Paříži.\n\nWolkers byl třikrát ženatý. V roce 1947 se oženil s Marií de Rooovou (1923-1993). Z toho manželství měl Wolkers dva syny a dceru. Téměř dvouletá Eva zemřela v roce 1951 během nehody při koupání. Tuto tragédii zpracoval Wolkers ve svém románu \"Roos van vlees\" (1963), česky \"Růže z masa\" (2006). V roce 1958 se Wolkers ve Francii oženil s Annemarií Nautovou, ale manželství netrvalo dlouho. Toto období se Wolkersovi stalo inspirací pro román \"Turks fruit\" (\"Turecký med\"), ve kterém Nautová sloužila jako předloha pro hlavní hrdinku Olgu. Rakovina a následná smrt Olgy symbolizuje Wolkersův smutek z krachu manželství s Annemarií.\n\nV roce 1963 potkal Wolkers v tehdy sedmnáctiletou Karinu Gnirrepovou (1946). Pár se v roce 1980 přestěhoval z Amsterdamu na wattové pobřeží Westermient na ostrově Texel v Severním Holandsku. O rok později se vzali a narodila se jim dvojčata. V roce 2002 a 2003 vysílala nizozemská televizní stanice VPRO seriál \"De achtertuin van Jan Wolkers\" (\"Zahrada Jana Wolkerse\") o rostlinách a zvířatech v zahradě, kterou si manželé založili za domem. Wattové moře Waddenzee je přirozený slaný mokřad s bohatstvím flóry i fauny.\n\nVe volbách do Evropského parlamentu v roce 2004 a v parlamentních volbách v roce 2006 symbolicky podpořil stranu \"Partij voor de dieren\", která se zaměřuje na práva zvířat a ochranu životního prostředí.\n\nV roce 2006 se stal Wolkers čestným občanem ostrova Texel. Na jeho počest byly pojmenovány i ulice na dalších místech, které jsou s Wolkersem a jeho tvorbou spjaty: Oegstgeestu, Leidenu, Voorschotenu, Groningenu a v Kloetinge.\n\nWolkers byl 12. října kvůli akutnímu onemocnění kůže (erysipel, též růže) hospitalizován v nemocnici v Den Helderu, kde mu byla diagnostikována cirhóza jater v pokročilém stádiu. Zemřel ve spánku 19. října 2007, týden před svými 82. narozeninami. Poslední rozloučení na hřbitově De Nieuwe Ooster v Amsterdamu bylo vysíláno v přímém přenosu. Urna s popelem byla později pohřbena pod liliovníkem v jeho zahradě. Literární kritik a novinář Onno Blom získal několik měsíců před Wolkersovou smrtí souhlas k napsání biografie. Její dokončení plánuje Blom na rok 2015.\n\nWolkers je autorem románů, povídek, divadelních her, básní, esejí, sloupků, deníků. V roce 1961 debutoval sbírkou povídek \"Serpentina´s petticoat\" (\"Serpentinina spodnička\"). O rok později vyšel jeho první román \"Kort Amerikaans\" (1962, \"Na krátko po americku\"). Četná díla byla přeložena do mnoha jazyků a některá se dočkala i filmových zpracování.\n\nWolkersovy knihy mají silný autobiografický charakter. V románech se často opakuje dětství v kalvinistické rodině a averze vůči rodičům první manželky. Dále se jeho romány vyznačují především velkou sexuální otevřeností a naturalistickým popisem tělesného rozkladu a smrti. Tyto motivy se objevují i v počátcích jeho malířské tvorby, například v zátiších s lebkami. Wolkers se setkal se smrtí během mládí, kdy jeho starší bratr Gerrit Johannes zemřel během druhé světové války na záškrt.\n\nWolkers patří mezi první spisovatele, kteří v šedesátých letech otevřeně psali o sexualitě. Kvůli svému prvnímu vydavateli, který Wolkersovy knihy považoval za plné vulgarismů, měl některá slova nahradit latinskými termíny. Proti tomu se Wolkers ohradil, protože tyto explicitní popisy považoval za běžnou součást tehdejší společnosti. Poukazoval dokonce na to, že sexualita se objevuje i v Bibli.\n\nO uvedení Wolkerse do českého prostředí se zasadila Olga Krijtová. V roce 1967 se jí podařilo v časopise \"Světová literatura\" (1967) publikovat povídky \"Vosy\" (\"Wespen\") a \"Osmá morová rána\" (\"De achtste plaag\"). Krijtová se pustila do překladu \"Růže z masa\" (1963, \"Een roos van vlees\"), ale v době normalizace nebyla publikace možná. Nakladatelství překlad odmítlo kvůli obsahu neslučitelným s režimem, později byl na Krijtovou uvalen publikační zákaz. Román vyšel až v roce 2006.\n\nV roce 2009 vyšel v překladu Veroniky Havlíkové výbor Wolkersových povídek \"Model\" přibližující Nizozemsko v době druhé světové války. Sbírka povídek obsahuje povídky \"Pastor ve slamáku\" (1962, \"Dominee met een strooien hoed\"), \"Sfinga\" (1959, \"Het tillenbeest\"), \"Rodinná péče\" (1960, \"Gezinsverpleging\"), \"Vivisekce\" (\"Vivisectie\"), \"Příšerný sněhulák\" (1961, \"De verschrikkelijke sneeuwman\"), \"Atrapa\" (1963, \"Kunstfruit\") a \"Model\" (1964, \"De wet op het kleinbedrijf\").\n\nV roce 1963 získal Wolkers za sbírku povídek \"Serpentina´s petticoat\" (\"Serpentinina spodnička\") Cenu za prózu města Amsterdam, kterou však v roce 1966 na protest vrátil. Vyjádřil tak nesouhlas s policejními zásahy při demonstracích během svatebního obřadu tehdejší korunní princezny Beatrix a německého diplomata Clause von Amsberg. V osmdesátých letech odmítl cenu za celoživotní dílo Constantijn Huygensprijs a státní cenu P.C. Hooft-prijs. Přípravy na udělení královského řádu byly zastaveny vhledem k jeho očekávanému odmítnutí. Wolkers přijal pouze cenu Busken Huetprijs (1991), která mu byla udělena za eseje \"Tarzan in Arles\" (1991, \"Tarzan v Arlesu\").\n\nČeské názvy děl přejaté ze Slovníku severských spisovatelů (Libri: Praha, 1998)\n\n\nWolkers studoval výtvarné umění v Amsterdamu a Haagu. V Amsterdamu studoval do roku 1953 na akademii výtvarných umění Rijksacademie van Beeldende Kunsten. V létě 1954 navštěvoval v Salzburgu letní akademii výtvarných umění Internationale Sommerakademie für bildende Kunst založenou v roce 1953 Oskarem Kokoschkou, kde se učil u italského sochaře Giacoma Manzù. V roce 1957 získal francouzské stipendium, aby mohl studovat u francouzského sochaře Ossipa Zadkine. \n\nStejně jako Mondriaan podepisoval Wolkers někdy své obrazy z rubové strany, aby podpisem nenarušoval kompozici uměleckého díla. V roce 2007 Wolkers prohlásil, že inspiraci k obrazům nachází o samotě, k tomu se potřebuje obklopovat tichem. Inspirací pro abstraktní obrazy mu je moře, krajina a klid.\n\nVolební plakáty, které Wolkers namaloval ve druhé polovině sedmdesátých let pro Komunistickou stranu Nizozemska, byly předmětem četných diskusí.\n\nJiž na počátku sochařské kariéry získal Wolkers svou první významnou zakázku. V roce 1956 vytvořil v Kruiningenu \"Watersnoodmonument\", památník obětem povodní v provincii Zeeland v roce 1953. Na první návrh použil Wolkers kompletně sklo, což byl na tehdejší dobu unikátní materiál, ale tento návrh byl odmítnut. Wolkers byl pravděpodobně prvním umělcem na světě, který použil sklo na celou sochu. Finální návrh, bronzovou mladou ženu s utonulým dítětem v náručí, dokončil Wolkers v roce 1957.\n\nWolkers se soustřeďoval na práci se sklem a dalšími křehkými materiály. Mezi nejznámější díla patří Auschwitzmonument, památník obětem Osvětimi v Amsterdamu zkomponovaný ze skla a zrcadlových úlomků. Poté, co se jeho díla opakovaně staly terčem vandalismu, se Wolkers rozhodl na díla umístěná ve veřejných prostranstvích používat především ocel. Na památník nizozemského pedagoga a biologa Jacobuse Pietera Thijsseho (1865-1945) na ostrově Texel sice použil více oceli, ale sklo je stále znatelně zastoupeno.\n\nPřestože je Wolkers v Nizozemsku známý především jako spisovatel, v sochařství dosáhl srovnatelného úspěchu.\n\nKoncem roku 2007 začala Karina Wolkersová hledat v Leidenu místo, kde by mohla být umístěna sbírka obrazů a literární archiv s korespondencí jejího manžela. Leiden zvolila proto, že tam Wolkers studoval na akademii výtvarných umění a zároveň to bylo první město, kde začal navštěvovat muzea. Možné umístění sbírky a konkrétní podoba expozice je ještě ve fázi vyjednávání. V úvahu přichází muzeum výtvarného umění De Lakenhal, kde od října 2008 do února 2009 probíhala dočasná výstava Wolkersových děl, nebo přírodně-historické muzeum Museum Naturalis.\n"}
{"id": "797422", "url": "https://cs.wikipedia.org/wiki?curid=797422", "title": "Mikuláš Reimarus Ursus", "text": "Mikuláš Reimarus Ursus\n\nMikuláš Reimarus Ursus (2. února 1551 Hennstedt – 16. října 1600 Praha) byl matematik a astronom, působící v poslední dekádě svého života na dvoře Rudolfa II. jako císařský matematik. Je také autorem jednoho z kompromisních modelů Vesmíru na pomezí mezi geocentrismem a heliocentrismem, o který vedl na sklonku života vyhraněné autorské spory s Brahem.\n\nMikuláš Reimarus Ursus byl synem chudých rodičů, jako dítě byl zaměstnán jako pasáček vepřů. Číst a psát se naučil až po 18. roce života. Později ale pracoval jako zeměměřič. Na přelomu let 1584/1585 pracoval několik měsíců v Uraniborgu u Erika Langeho, jenž byl přítelem Tycha Brahe. V roce 1591 pak nastoupil jako císařský matematik u Rudolfa II.\n\nUrsův model Vesmíru se v mnohém podobal modelu Brahovu. Jednalo se také o Vesmír, v jehož středu se nachází Země. Ta však není zcela nehybná, ale koná dva pohyby: rotační a precesní. Kolem Země obíhají Slunce a Měsíc, kolem Slunce pak ostatní planety. Hvězdy nejsou uspořádány na pevné rotující sféře (jak to bylo ve Tychově modelu), ale ve velkých vzdálenostech od Země. Všechny jsou stejně velké, a rozdílná jasnost je dána jejich různou vzdáleností. Vesmír je naplněn vzduchem, který je nejhustší u Země.\n\n"}
{"id": "797430", "url": "https://cs.wikipedia.org/wiki?curid=797430", "title": "Kaple Panny Marie (Telcov)", "text": "Kaple Panny Marie (Telcov)\n\nKaple Panny Marie stávala u rybníka na návsi v Telcově ve Vojenském újezdu Hradiště.\n\nKaple byla pravděpodobně vystavěna krátce před rokem 1900. Ze srpna toho roku se nám dochovaly zprávy o vysvěcení zvonu. Na začátku první světové války však byl sundán a odevzdán na válečné účely. Nového zvonu se obec dočkala až v roce 1919 a ulila jej firma Herold z Chomutova. K zániku kaple došlo patrně v roce 1953, kdy byla obec začleněna do vojenského újezdu a zbořena.\n\nTelcovská kaple Panny Marie přináležela duchovní správou do farnosti Okounov, která však k 1. lednu 2013 zanikla sloučením do farnosti Klášterec nad Ohří, pod níž toto místo kultu od té doby patří.\n\n"}
{"id": "797433", "url": "https://cs.wikipedia.org/wiki?curid=797433", "title": "Benson (příjmení)", "text": "Benson (příjmení)\n\nPříjmení Benson nosí více různých osobností:\n\n"}
{"id": "797435", "url": "https://cs.wikipedia.org/wiki?curid=797435", "title": "Benson", "text": "Benson\n\nBenson může být:\n\n\n\n\n\n"}
{"id": "797436", "url": "https://cs.wikipedia.org/wiki?curid=797436", "title": "Martinov (vojenský újezd Hradiště)", "text": "Martinov (vojenský újezd Hradiště)\n\nMartinov () je zaniklá obec, která stávala na severu Doupovských hor a Litoltovských vrchů v údolí Martinovského potoka v nadmořské výšce 610 m, necelých 10 km na jihozápad od Kadaně, ve Vojenském újezdu Hradiště. V minulosti se jednalo o druhou největší obec Litoltovských vrchů. Katastr obce dosahuje výměry 3,83 km².\n\nNěmecké jméno se vyvinulo ze spojení Martinsdorf neboli Martinova Ves. Název se v historických pramenech seobjevuje ve tvarech: Merczdorf (1460), Merczsdorffie (1488), Merzdorff (1593), Mertensdorff (1653), Merzdorf a Mertensdorf (1787) a Merzdorf (1846).\n\nPrvní písemná zmínka pochází z 1460, kdy je obec (jako \"Merczdorf\") uvedena v soupisu majetku hradu Egerberk. Následně se objevuje i na řadě dalších listin vztahujících se k Egerberku. Později je uvedena i na soupisu majetku zabaveného Matyáši ml. ze Štampachu. Roku 1623 došlo k jeho začlenění do kláštereckého panství, jehož součástí byl do roku 1850.\n\nNa základě zápisů v berní rule zde v roce 1654 žili 3 sedláci, 9 chalupníků (jeden byl tesař a jeden krejčí), 2 zahradníci a 2 poddaní. K roku 1787 se uvádí 26 domů a Sommer k roku 1846 zmiňuje 33 domů a 174 obyvatel, dále školu s patronací vrchnosti, mlýn a pilu. Po stránce farnosti a pošty spadal Martinov pod Radnici.\n\nRoku 1850 se Martinov osamostatnil. Nejprve pod něj spadal pouze Mělník, později přibyly i další části. Podle záznamů z roku 1863 náležela většina půdy martinovským, kteří zde pěstovali především žito], oves, brambory a pícniny. V roce 1914 v obci stálo 41 domů a žilo 206 obyvatel, 3 dámští krejčí, krejčí, 3 ševci, 2 zedníci, 2 tesaři, kovář, řezník a kolář. Také zde stály 2 hospody, trafika a mlýn. V roce 1930 je pak uváděno 184 obyvatel a 35 domů. Po vysídlení Němců byla obec dosídlena a k roku 1947 zde žilo 71 obyvatel. Po zřízení vojenského újezdu dne 15. června 1953 byl Martinov vysídlen a později zbořen.\n\nPři sčítání lidu v roce 1921 zde žilo 231 obyvatel (z toho 114 mužů) německé národnosti a římskokatolického vyznání. Podle sčítání lidu z roku 1930 měla vesnice 184 obyvatel se stejnou národnostní a náboženskou strukturou.\n\n\n\n\n"}
{"id": "797440", "url": "https://cs.wikipedia.org/wiki?curid=797440", "title": "Jiřina Richtrová", "text": "Jiřina Richtrová\n\nJiřina Richtrová (* 26. února 1932) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako účetní v JZD.\n\nVe volbách roku 1976 zasedla do české části Sněmovny národů (volební obvod č. 35 - Litoměřice-Česká Lípa-západ, Severočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797441", "url": "https://cs.wikipedia.org/wiki?curid=797441", "title": "Zdeňka Řídká", "text": "Zdeňka Řídká\n\nZdeňka Řídká (5. května 1926 Bratislava – 17. července 1999 Jičín) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako tajemnice Krajského výboru Čs. strany socialistické.\n\nVe volbách roku 1976 zasedla do české části Sněmovny národů (volební obvod č. 38 - Hradec Králové, Východočeský kraj). Mandát získala i ve volbách roku 1981 (obvod Hradec Králové). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797442", "url": "https://cs.wikipedia.org/wiki?curid=797442", "title": "Július Slivenský", "text": "Július Slivenský\n\nJúlius Slivenský (* 23. července 1927) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako traktorista.\n\nVe volbách roku 1976 zasedl do slovenské části Sněmovny národů (volební obvod č. 144 - Gelnica, Východoslovenský kraj). Mandát obhájil ve volbách roku 1981 (obvod Gelnica). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797443", "url": "https://cs.wikipedia.org/wiki?curid=797443", "title": "Michal Slivka", "text": "Michal Slivka\n\nMichal Slivka (* 29. května 1934) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako zámečník.\n\nVe volbách roku 1976 zasedl do slovenské části Sněmovny národů (volební obvod č. 132 - Snina, Východoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "797445", "url": "https://cs.wikipedia.org/wiki?curid=797445", "title": "Věra Stočková", "text": "Věra Stočková\n\nVěra Stočková (* 25. května 1945) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako učitelka.\n\nVe volbách roku 1976 zasedla do české části Sněmovny národů (volební obvod č. 61 - Žďár nad Sázavou, Jihomoravský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797446", "url": "https://cs.wikipedia.org/wiki?curid=797446", "title": "František Stütz", "text": "František Stütz\n\nFrantišek Stütz (* 13. ledna 1948) byl československý politik Komunistické strany Československa z českých zemí německé národnosti, poslanec Sněmovny národů Federálního shromáždění za normalizace.\n\nK roku 1976 se profesně uvádí jako zedník. Ve volbách roku 1976 usedl do české části Sněmovny národů (volební obvod č. 36 - Most-Louny-sever, Severočeský kraj). Mandát obhájil ve volbách roku 1981 (obvod Most-Louny) a ve volbách roku 1986 (obvod Most-Louny). Ve Federálním shromáždění setrval konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797447", "url": "https://cs.wikipedia.org/wiki?curid=797447", "title": "Popelka (příjmení)", "text": "Popelka (příjmení)\n\nPříjmení Popelka (Popelková) (odvozené od některého z významů slova Popelka) nosí více různých osobností:\n\n\n"}
{"id": "797449", "url": "https://cs.wikipedia.org/wiki?curid=797449", "title": "Václav Medek", "text": "Václav Medek\n\nVáclav Medek (30. srpna 1922, Vyškov – 30. října 1982, Praha) byl český římskokatolický teolog, kněz, církevní historik a vysokoškolský pedagog.\n\nStředoškolské vzdělání, které zakončil maturitou v roce 1943, získal na reálném gymnáziu ve Vyškově. Ke kněžství začal studovat na Arcidiecézním bohosloveckém učilišti v Olomouci v letech 1943-1945, ve studiu pak pokračoval na Cyrillo-Methodějské bohoslovecké fakultě v Olomouci, kterou zakončil v roce 1945. Na kněze byl vysvěcen v roce 1948 a začal působit v pastoraci.\n\nDoktorát teologie získal na Římskokatolické cyrilometodějské bohoslovecké fakultě (CMBF) v Praze se sídlem v Litoměřicích po obhájení disertační práce s názvem \"Dějiny Dubicka, dubického panství a sousedních vsí do roku 1918\" a 15. dubna 1969 byl na olomoucké pobočce fakulty promován.\n\nV akademickém roce 1969-1970 začal externě vyučovat na Římskokatolické cyrilometodějské bohoslovecké fakultě v Praze se sídlem v Litoměřicích, pobočce v Olomouci (bez jmenování, pouze s ústním souhlasem) české církevní dějiny. Náležitě byl jmenován na CMBF, pobočka Olomouc, až 23. dubna 1970 lektorem pro obor české církevní dějiny pro akademický rok 1970-1971. Jeho působení v Olomouci bylo ukončeno na konci akademického roku 1970-1971, protože byl ustanoven 29. července 1971 na CMBF v Praze se sídlem v Litoměřicích odborným asistentem pro obor české církevní dějiny. Dne 9. 12. 1971 byl jmenován tamtéž docentem pro obor církevní dějiny, od 1. září 1974 se stal vedoucím katedry historicko-právní.\n\nDne 9. září 1975 byl jmenován profesorem pro obor církevních dějin, s účinností od 1. října 1975. V letech 1976–1978 se stal proděkanem fakulty. Zemřel 30. října 1982 v Praze. Patřil mezi kněze Sdružení katolických duchovních Pacem in terris, kterému byl nějaký čas i federálním předsedou.\n\nČasopisecké studie, zejména: Duchovní pastýř, Vlastivědný sborník Severní Morava.\nPříspěvky ve sbornících.\n\n\n"}
{"id": "797452", "url": "https://cs.wikipedia.org/wiki?curid=797452", "title": "Gertrud Fussenegger", "text": "Gertrud Fussenegger\n\nGertruda Fusseneggerová (8. května 1912 Plzeň – 19. března 2009 Linec) byla rakouská spisovatelka.\n\nNarodila se jako dcera důstojníka c. a k. armády Emila Fusseneggera. Maturovala roku 1930 v Plzni, poté studovala historické vědy, dějiny umění a filozofii na univerzitách v Innsbrucku a Mnichově. Roku 1934 promovala a získala titul Dr. phil. Z prvního manželství se sochařem Elmarem Dietzem měla čtyři děti (Ricarda, Traudi, Dorothea a Raimund), z druhého manželství se sochařem Aloisem Dornem syna Lukase. Od roku 1961 žila v Linci. Byla členkou rakouského PEN-klubu a řady dalších kulturních institucí.\n\nJde o autorku historických a společenských próz. Její raná díla se řadí k oficiální literatuře Třetí říše (\"Mohrenlegende\"; \"Böhmische Verzauberungen\"). Poválečná tvorba je ovlivněna především katolickou spiritualitou (\"Das Haus der dunklen Krüge\"; \"Zeit des Raben, Zeit der Taube\"; \"Bibelgeschichten\").\n\nZosobňuje dějiny rakouského nacismu a antisemitismu. Už roku 1933 vstoupila do rakouské pobočky NSDAP. Když na jaře roku 1934 zazpívala na demonstraci v Innsbrucku nacistickou píseň Vlajku vzhůru a doprovodila ji pozdravem Sieg Heil!, byla odsouzena k zaplacení pokuty. Od roku 1935 byla členkou rakouské nacistické mládeže. Po anšlusu Rakouska vstoupila znovu do NSDAP a složila oslavnou píseň na Adolfa Hitlera \"Stimme der Ostmark\". Její tvorba z 30. a 40. let, adorující nacistickou ideologii a propojující temný antisemitismus s rigidní katolickou vírou, byla po roce 1945 vyloučena z rakouské literatury. Do konce života se od svých antisemitských názorů nedistancovala. Její knihy patří mezi oblíbenou četbu rakouských neonacistů.\n\n"}
{"id": "797454", "url": "https://cs.wikipedia.org/wiki?curid=797454", "title": "Perineurium", "text": "Perineurium\n\nPerineurium je ochranný plášť svazku několika nervových vláken, která jsou jednotlivě obalena ve svém vlastním pouzdře zvaném endoneurium. Více svazků perineurií je pak obaleno dalším pláštěm nazvaném epineurium.\n\nPeriferní nervová vlákna mají tendenci se sdružovat do svazků a těm se říká nervy. Jednotlivá vlákna nervových buněk jsou zabalena do ochranného pláště, endoneuria. Několik vláken je obaleno v dalším ochranném plášti, jímž je perineurium, které vypadá jako rukáv tvořený vrstvami epiteloidních buněk. Buňky jsou uspořádány v několika vrstvách a navzájem jsou propojeny pomocí těsných spojení (tight junctions), které zajišťují nepropustnost pro většinu makromolekul. Tato vnitřní vrstva je pak obalena vnější vrstvou z pojivové tkáně. Posledním ochranným pláštěm je epineurium. Stavbu těchto periferních nervů lze tedy přirovnat ke stavbě svalového vlákna.\n\nNervy tvoří propojení mezi mozkem a míchou, ale i mezi senzorickými orgány a efektory. Mezi efektory lze zařadit svaly či žlázy.\n"}
{"id": "797455", "url": "https://cs.wikipedia.org/wiki?curid=797455", "title": "Ramón Mercader", "text": "Ramón Mercader\n\nJaime Ramón Mercader del Río (7. února 1913, Barcelona, Španělsko – 18. října 1978, Havana, Kuba) byl španělský komunista.\n\nStal se známým vraždou ruského komunistického ideologa Lva Trockého v roce 1940. Za tuto vraždu byl následně odsouzen k 20 letům vězení. Podle odtajněných archivů byl toho času tajným agentem NKVD.\n\n\n"}
{"id": "797459", "url": "https://cs.wikipedia.org/wiki?curid=797459", "title": "Zuzana Geislerová", "text": "Zuzana Geislerová\n\nZuzana Geislerová (* 14. března 1952 Praha) je česká herečka.\n\nZuzana Geislerová pochází z umělecké rodiny. Její matka Růžena Lysenková byla herečka. Měla bratra Petra Geislera (1949–2009), který byl lékařem a japanologem. Je teta sester Geislerových, Lenky, Anny a Ester, které jsou herečky a výtvarnice. Z prvního manželství s hercem Pavlem Soukupem má syna Adama.\n\nVystudovala DAMU.\n\n\n"}
{"id": "797460", "url": "https://cs.wikipedia.org/wiki?curid=797460", "title": "Papilomatóza jelenovitých", "text": "Papilomatóza jelenovitých\n\nZa původce papilomatózy (též fibropapilomatózy či fibromatózy) u zvěře čeledi jelenovitých (Cervidae) jsou považovány papilomaviry z rodu delta-papilomavirů specifické pro přežvýkavce. Hlavní charakteristikou těchto papilomavirů je, že způsobují vývin kožních papilomů. Podle klasifikace nádorů však tyto papilomy nepatří mezi kožní novotvary, ale mezi nádory mající svůj původ v podkoží. \nZ pohledu některých zahraničních autorů je možné papilomatózu u jelenovité zvěře považovat za fibromatózu papilomavirového původu.\n\nNádory u srnčí zvěře v České republice se vyskytují převážně na končetinách, břiše a podbřišku, řidčeji na hlavě nebo na krku. Počet makroskopicky zjištěných nádorů se pohybuje v ozmezí 1 – 156 útvarů s maximální velikostí 12 x 19 cm. Na povrchu jsou světlé nebo šedě až šedočerně zbarvené. Na řezné ploše jsou bílé případně narůžovělé. Konzistence je elastická až tuhá. Extrémním případem je srnec ulovený na Slovensku o hmotnosti 12 kg (bez hlavy po vyvrhnutí) s nádorem v podbřišku o hmotnosti 1080 gramů. \nTato choroba je přenášena krevsajícím (hematofágním či sangvivorním) hmyzem, přímým kontaktem infikovaných zvířat nebo kontaminovanými předměty, které mohou traumatizovat kůži. Papilomaviry napadající jelenovitou zvěř nejsou na člověka přenosné. Člověk tedy není ohrožen. \nZ čeledi Cervidae bylo onemocnění popsané u jelena evropského (Cervus elaphus), srnce obecného (Capreolus capreolus), daňka skvrnitého (Dama dama), jelence běloocasého (Odocoileus virginianus), jelence ušatého (Odocoileus hemionus), jelena siky (Cervus nippon), soba polárního (Rangifer tarandus), losa evropského (Alces alces) a některých dalších.\n\nNemoc byla u jelenovitých v Evropě popsaná kromě České republiky též na Slovensku, v Maďarsku, Španělsku, Německu, Francii, Velké Británii, Portugalsku, Švédsku, Slovinsku, Chorvatsku a Rakousku. Zřejmě se ale vyskytuje i jinde.\n\nLéčba napadené zvěře žijící ve volnosti nepřichází zatím v úvahu.\nDalší šíření se v současnosti omezuje odstřelem a bezpečnou likvidací kůže s útvary papilomatózy. Za tímto účelem státní správa myslivosti povoluje odstřel mimo dobu lovu.\n\n"}
{"id": "797462", "url": "https://cs.wikipedia.org/wiki?curid=797462", "title": "Vírová elektrárna", "text": "Vírová elektrárna\n\nVírová elektrárna je poměrně nový typ vodní elektrárny, pilotní projekt byl realizován teprve v roce 2005 v rakouském Ober-Grafendorfu, při spádu 1,5 metrů a průtoku 0,9 kubických metrů za sekundu s instalovaným elektrickým výkonem 10 kW, celé soustrojí i s alternátorem tedy pracovalo s účinností 74 %.\n\nSrdcem elektrárny je betonová konstrukce sestávající z přivaděče, kruhové nádrže v jejímž středu je odtokový otvor, nad nímž je umístěna turbína, krátkého odpadu a pomocných betonových konstrukcí. Voda přitéká přivaděčem do nádrže, začíná kroužit kolem vnější stěny, dochází tak ke vzniku víru, čím je blíže středovému otvoru, tím dosahuje vyšší rychlosti, nakonec voda s nejvyšší rychlostí naráží na lopatky speciální turbíny, kterým předává značnou část své energie, následně opouští turbínu otvorem, který se nachází pod ní. Turbína následně pohání již standardní vybavení MVE, ovšem je teoreticky možné její energii využít i pro jiné aplikace.\n\nTurbína byla vynalezena rakušanem Franzem Zotlötererem, roku 2003 na ni získal rakouský patent 412 363 a 413 579, v roce 2007 obdržel patent švýcarský číslo 699 133.\n\nKonstrukce turbíny je velmi jednoduchá, vertikální buben se zakřivenými lopatkami je umístěn nad odpadním otvorem betonové spirály, chybí tedy veškeré složité rozvaděče, jaké známe z Kaplanovy, nebo Francisovy turbíny, to s sebou ale přináší problémy s její regulací.\n\nJejí konstrukce umožňuje využití i velmi malých spádů (od 0,7 m), což je výška všemožných regulačních prahů v regulovaných korytech. Svým provozem navíc provzdušňuje vodu, což na rozdíl od výše zmíněných turbín nezpůsobuje pokles účinnosti, tím nedochází k jejímu odkysličení, ke kterému dochází u výše zmíněných turbín, ale naopak k jejímu okysličení, které má příznivý vliv na vodní živočichy, taktéž její provoz, stejně jako Archimédův šroub, dovoluje případným živočichům, kteří by se do turbíny dostali, přežít.\n\nPrvní model dosahoval, i přes zdánlivou primitivnost, vynikající účinnosti 80 %.\n\nNespornou výhodou tohoto typu elektrárny je šetrnost k životnímu prostředí a zlepšení provzdušnění vody se všemi jeho dopady, jednoduchost konstrukce, možnost využívání i těch spádů, které jsou v současnosti za hranicí ekonomické návratnosti. Nevýhodu jsou limity výkonu, budovat elektrárny s výkonem větším, než asi 150 kW se nevyplatí, neboť standardní řešení MVE mají již daleko lepší ukazatele, například roční množství vyrobené elektřiny.\n"}
{"id": "797464", "url": "https://cs.wikipedia.org/wiki?curid=797464", "title": "Přílivová vlna", "text": "Přílivová vlna\n\nPřílivová vlna je název pro situaci, kdy stoupající příliv vytvoří vlnu, jež stoupá vzhůru zálivem nebo řekou. Vyskytuje se zejména v oblastech s vysokým dmutím (typicky nad šest metrů), kde se navíc záliv či řeka směrem od moře zužuje a stává mělčím.\n\nNejvyšší přílivové vlny na světě jsou v Čínské lidové republice u města Chang-čou, kde se řeka Čchien-tchang vlévá do zátoky Chang-čou. Přílivová vlna zde bývá až devět metrů vysoká a má rychlost až 40 kilometrů v hodině.\n\nJinou známou přílivovou vlnou je \"pororoca\" na Amazonce v Jižní Americe. Ta sice bývá menší a pohybuje se rychlostí do 25 kilometrů v hodině, ale je rozeznatelná až 800 kilometrů od ústí do moře.\n"}
{"id": "797465", "url": "https://cs.wikipedia.org/wiki?curid=797465", "title": "T. G. Richards and Company Store", "text": "T. G. Richards and Company Store\n\nT. G. Richards and Company Store je nejstarší cihlovou budovou v americkém státě Washington. Nachází se ve městě Bellingham a je zapsána v Národním rejstříku historických míst.\n\nDvoupatrový dům postavili roku 1858 Thomas G. Richards a jeho bratr Charles E. Richards za 8 tisíc amerických dolarů. Podle poznámek Howarda Buswella, které jsou k dispozici v Centru pro studia severozápadu USA, byl architektem John Alexander, důležitý osadník z Whidbeyho ostrova. Původně se jednalo obchod společnosti T. G. Richards Company, který prodával zásoby těm, kteří procházeli městem Whatcom na cestě ke zlaté horečce do Fraserova kaňonu. Cihly použité k výstavbě budovy pochází z Philadelphie a byly do Bellinghamu přepraveny lodí kolem jižního mysu Jižní Ameriky a přes San Francisco. Roku 1863 byla budova prodána okresu Whatcom, který ji používal jako svou třetí soudní budovu. Jednalo se pouze o teritoriální soud, jelikož soudní záležitosti byly řešeny v Port Townsendu. Budova také sloužila jako věznice a od roku 1873 také jako sídlo deníku \"Bellingham Bay Mail\". Roku 1877 byla v provozu v přízemí také lékárna.\n\nPůvodně budova přímo sousedila s wattovým pobřežím Pugetova zálivu, roku 1874 byla však na její ochranu proti moři vybudována pobřežní hráz. Roku 1883 byl do budovy nainstalován trezor a přidáno pět nových cel. V roce 1889 se však rozhodlo, že budova není bezpečná pro každodenní využití, takže se musely úřady i cely dočasně přesunout do jiného domu. V roce 1891 byl na G Street postaven nový soud, z Chuckanutského pískovce. Ve stejném roce si budovu pronajala organizace Women's Relief Corps, která poskytovala výhody různým veteránům občanské války. Roku 1906 okres prodal budovu do soukromého vlastnictví, konkrétně do rukou Grand Army of the Republic, větší organizace pečující o válečné veterány. Od té doby byla wattová pobřeží kolem budovy zastavěna, což přispělo ke zvýšení E Street, takže přízemí se stalo suterénem a první patro přízemím. Pozdějšími nájemníky byly Řád spojených amerických mechaniků, kostel svědků Jehovových, Akerova preparace, alternativní tisk \"The Northwest Passage\" a různí umělci a hrnčíři. Do Národního rejstříku historických míst byla budova zapsána roku 2003 a nyní prochází rekonstrukcí.\n"}
{"id": "797467", "url": "https://cs.wikipedia.org/wiki?curid=797467", "title": "František Jedlička (teolog)", "text": "František Jedlička (teolog)\n\nProf. ThDr. František Jedlička OSB (1. června 1920, Rajhrad – 3. května 1984, Praha) byl český katolický kněz, vysokoškolský pedagog, teolog a liturg, člen redakční rady Katolických novin.\n\nStředoškolské vzdělání získal na arcibiskupském gymnáziu v Kroměříži a arcibiskupském gymnáziu v Praze, kde v roce 1940 maturoval.\nStal se členem benediktinské břevnovské řeholní komunity a přijal řádové jméno Řehoř.\nFilosoficko - teologická studia navštěvoval na Arcidiecézním bohosloveckém učilišti pražském v letech 1940-1945, v teologickém učilišti v St. André v Belgii v roce 1946 a na bohoslovecké fakultě Karlovy univerzity v Praze, kterou dokončil v roce 1947. V roce 1947 byl, po ukončených studiích, vysvěcen na kněze.\nSe studiem dále pokračoval formou knihovnických kurzů na Filozofické fakultě Karlovy univerzity v letech 1946-1948. Poté odešel do pastorace.\nV roce 1975 získal na Římskokatolické Cyrilometodějské bohoslovecké fakultě v Praze doktorát teologie po předložení disertační práce s názvem \"Historický Ježíš a Kristus naší víry\", a byl 24. června 1975 promován. 31. srpna 1978 byl jmenován CMBF odborným asistentem s účinností od 1. října 1977. V letech 1977-1984 byl pověřen výukou liturgiky, v letech 1977-1979 latiny a v letech 1981-1984 oborem ochrana památek. 15. ledna 1980 byl na CMBF jmenován vedoucím katedry praktických oborů, s účinností od 1. ledna 1980. 20. června 1980 byl jmenován docentem pro obor liturgika, s účinností od 1. září 1980, poté co předložil spis \"Mešní orace\". 24. března 1983 byl jmenován profesorem pro obor liturgika a dějiny sakrálního umění, s účinností od 1. dubna 1983. Zemřel 3. května 1984 v Praze a smrtí bylo také ukončeno jeho působení na CMBF. Pochován byl na břevnovském hřbitově, protože byl farářem baziliky sv. Markéty v Praze na Břevnově.\n\nOd roku 1948 až do své smrti byl aktivním spolupracovníkem StB. Od svého řídícího důstojníka byl instruován, aby vystupoval důsledně jako protipokrokový kněz. Aby se neúčastnil akcí duchovenstva, které se zaprodalo KSČ. Tím se mu podařilo vytvořit velmi dobrou legendu kněze, který je důsledně proti komunismu. Tato pozice mu pak otevřela dveře do kruhů, do nichž by těžko pronikal.\n\nČasopisecké studie, zejména: Duchovní pastýř.\n\n\n\n"}
{"id": "797474", "url": "https://cs.wikipedia.org/wiki?curid=797474", "title": "Jiří Šíma", "text": "Jiří Šíma\n\nJiří Šíma může být:\n"}
{"id": "797479", "url": "https://cs.wikipedia.org/wiki?curid=797479", "title": "Kyselka (příjmení)", "text": "Kyselka (příjmení)\n\nPříjmení Kyselka nosí více různých osobností:\n\n\n\n"}
{"id": "797480", "url": "https://cs.wikipedia.org/wiki?curid=797480", "title": "Operace Cobra", "text": "Operace Cobra\n\nOperace Cobra byla spojenecká ofenzíva, jež skončila prolomením německých pozic v Normandii. Jednalo se o jednu z nejdůležitějších částí bitvy o Normandii.\n\nAčkoliv bylo vylodění v Den D úspěšné, spojencům se nepodařilo dostat dál do vnitrozemí. Na počátku července 1944 byli sotva 24 km od pláží. Město Caen v britském sektoru bylo stále v rukou Němců, a i když se Američanům podařilo 27. června dobýt důležitý přístav Cherbourg, každý pokus o průlom z Normandie ztroskotal. Polní maršál Montgomery a generál Omar Bradley proto vypracovali nový plán na prolomení německých linií.\n\nOperace „Cobra“, americký pokus o průlom, začala za nepříznivých okolností a večer 25. července se Eisenhower obával, že ofenzíva ztroskotá. Klíčovým se stal boj o strategicky důležitý most ve městě Avranches. Tento most představoval cestu do Bretaně a jižní Francie. Bitva o most byla krutá a vyžádala si spoustu obětí. Nakonec však skončila vítězstvím generála Collinse a jeho VII. sboru. Dne 30. července pronikla mezerou vytvořenou u Avranches čerstvá 3. armáda generála Pattona. Ta pronikla do německého týlu a do Bretaně. 6. srpna, dva měsíce po dni D se průlom z Normandie stal skutečností. Navíc přispěl k pozdějšímu obklíčení a zničení německé 7. armády u Falaise a Argentanu. Operace \"Cobra\" skončila úspěchem Eisenhowerových pozemních sil.\n"}
{"id": "797481", "url": "https://cs.wikipedia.org/wiki?curid=797481", "title": "Varnsdorfská hruška", "text": "Varnsdorfská hruška\n\nVarnsdorfská hruška je památný strom ve Varnsdorfu rostoucí na travnaté ploše mezi Truhlářskou a Thälmannovou ulicí. \n\n\nV rámci Šluknovského výběžku se jedná o raritní strom, jedná se o strom s s morfologií blízkou původní krajové formě hrušně, strom je v dobrém zdravotním stavu, je velice mohutný a má vysokou estetickou hodnotu.\n\nHruška stojí na pozemku, který byl jeho majiteli po roce 1948 zabrán a na němž se nacházel hruškový a švestkový sad. Po roce 1989 byl sad vrácen původnímu majiteli. Ten chtěl na pozemku podnikat, a nechal sad vykácet. Zůstala stát jen jedna hruška a pár menších stromů. Hruška se stala vítězem regionálního kola ankety o nejsympatičtější strom Varnsdorfu. Varnsdorfská hruška je jediným stromem, který celostátní anketě Strom roku 2006 zastupovat Ústecký kraj. Varnsdorfská hruška v anketě strom roku skončila na 11. místě.\n\n"}
{"id": "797482", "url": "https://cs.wikipedia.org/wiki?curid=797482", "title": "Vírová turbína Františka Pochylého", "text": "Vírová turbína Františka Pochylého\n\nVírová turbína Františka Pochylého byla vyvinuta roku 2000 týmem prof. Ing. Fr. Pochylého, Csc., z FSI VUT v Brně. Vychází z Kaplanovy turbíny, je ovšem zjednodušena, pracuje bez rozvaděče, což představuje úsporu nákladů, vhodná je pro spády 1–3 m, kde Kaplanova turbína již přestává být rentabilní. Dosahuje účinnosti až 86 %. Má vyšší otáčky než Kaplanova turbína. Při spádech nad 3 m se však jeví jako vhodnější standardní Kaplanova turbína. V roce 2013 plánuje elektrárenská společnost ČEZ nasazení několika těchto turbín, např. na Vydře na Šumavě. V témže roce ohlásilo VUT novou dvoustupňovou verzi turbíny v kaskádovém uspořádání pro až dvojnásobné spády vyvinutou pro lokalitu Jezerní potok. \n\n"}
{"id": "797483", "url": "https://cs.wikipedia.org/wiki?curid=797483", "title": "Prezidentská medaile svobody", "text": "Prezidentská medaile svobody\n\nPrezidentská medaile svobody (anglicky \"Presidential Medal of Freedom\") je ocenění udělované prezidentem Spojených států amerických, které je, společně se Zlatou medailí Kongresu, nejvyšším civilním vyznamenáním ve Spojených státech amerických. \n\nVyjadřuje uznání jednotlivcům, kteří „mimořádně záslužně přispěli k bezpečnosti či národním zájmům Spojených států, ke světovému míru, či ke kulturnímu nebo jinému významnému veřejnému či soukromému úsilí“. Její udělení není omezeno na občany Spojených států, a přestože jde o civilní ocenění, může být uděleno i příslušníku vojenských složek a může být nošena na uniformě. V roce 2003 se stal držitelem Václav Havel.\n\nOcenění vzniklo v roce 1963 a nahradilo původní Medaili svobody, kterou v roce 1945 založil prezident Harry S. Truman.\n\n\n"}
{"id": "797486", "url": "https://cs.wikipedia.org/wiki?curid=797486", "title": "Campeonato Brasileiro Série A", "text": "Campeonato Brasileiro Série A\n\nCampeonato Brasileiro de Clubes da Série A, známá i jako Brasileirão, je nejvyšší brazilská fotbalová soutěž. Založena byla v roce 1959. Soutěž se skládá z 20 klubů a sestupuje se z ní do Série B. Sezóna probíhá systémem jaro-podzim od května do prosince. Každý tým odehraje celkem 38 utkání, takže celkem se odehraje 380 utkání. Soutěž momentálně nese podle sponzora název Brasileirão Petrobras.\n\nKvůli velké rozloze a historicky daným specifikům Brazílie má celonárodní fotbalová soutěž relativně krátkou historii. Mezi roky 1959 až 1970 byly v Brazílii dvě národní soutěže Taça Brasil a Torneio Roberto Gomes Pedrosa. Současná soutěž jako taková byla spuštěna až v roce 1971 a to hlavně díky podpoře nastoleným vládním režimem a rozmachu letecké dopravy. Před vznikem celonárodní soutěže existovali v Brazílii především státní soutěže orientované jen v určitém regionu. Mezi nejznámější patřily Campeonato Paulista a Campeonato Carioca (soutěže států São Paulo a Rio de Janeiro). Většina státních soutěží měla tedy podstatně delší historii než celonárodní a kvůli tomu zpočátku i větší prestiž.\n\nOd roku 1959 bylo celkem 17 klubů korunováno brazilskými mistry. Nejúspěšnější je s 10 tituly Palmeiras.\n\n"}
{"id": "797489", "url": "https://cs.wikipedia.org/wiki?curid=797489", "title": "Vírová turbína", "text": "Vírová turbína\n\nNázev vírová turbína nese několik technických zařízení:\n"}
{"id": "797491", "url": "https://cs.wikipedia.org/wiki?curid=797491", "title": "Miloslav Racek", "text": "Miloslav Racek\n\nMiloslav Racek (12. prosince 1925, Třebenice – 29. září 1980, Kralupy nad Vltavou) byl český vysokoškolský pedagog, profesor výtvarného umění, estetiky, křesťanského umění, archeolog a historik umění se zaměřením na barokní malířství a české moderní umění.\n\nStředoškolské vzdělání získal na reálném gymnáziu v Terezíně a Kralupech nad Vltavou, které zakončil maturitou v roce 1945. V letech 1945-1950 vystudoval dějiny umění (prof. A. Matějček, J. Cibulka) a estetiku (prof. J. Mukařovský) na Filozofické fakultě Univerzity Karlovy v Praze. Studia ukončil roku 1950 obhajobou rigorózní práce \"Dílo Michaela Václava Halbaxe v Čechách\".\n\nDne 29. června 1951 byl jmenován na Římskokatolické Cyrilometodějské bohoslovecké fakultě v Praze asistentem při archeologickém semináři pod vedením Prof. Josefa Cibulky, s účinností od 1. června 1951. Od 1. listopadu 1952 do 30. listopadu 1954 konal vojenskou službu. Poté se vrátil na CMBF. 29. července 1960 byl pověřen suplentskými přednáškami v oboru křesťanská archeologie a dějiny církevního umění. Od 15. prosince 1961 byl jeho činnost na CMBF ukončena přestupem do Národní galerie, kde působil jako vedoucí oddělení regionálních galerií. V letech 1961–1968 byl na CMBF pověřen externími přednáškami v oboru křesťanská archeologie a dějiny církevního umění. Jako externí lektor přednášel scénografii na DAMU v Praze. Zemřel 29. září 1980 v Kralupech nad Vltavou.\nPublikoval články o současném výtvarném umění i památkové péči zejména v časopisech Výtvarná práce, Hollar, Umění. Byl autorem textů doprovázejících katalogy výstav výtvarného umění a souborné výstavy v regionálních galeriích.\n\n\n"}
{"id": "797493", "url": "https://cs.wikipedia.org/wiki?curid=797493", "title": "Markvart ze Zvole", "text": "Markvart ze Zvole\n\nMarkvart ze Zvole (1406 – asi 1447) byl moravský šlechtic, příslušník rodu Zvolských ze Zvole. Byl vlastníkem kolštejnského, sudkovského, závořického a šumvaldského panství. Měl šest synů, dva z nich se stali olomouckými biskupy – Bohuslav ze Zvole a Kuneš ze Zvole. \n\nDochovaly se jeho spory s Jiřím Tunklem, neboť Markvart na svém panství schovával nevolníky, kteří utekli před těžkými robotními povinnostmi na Tunklových rybnících.\n"}
{"id": "797497", "url": "https://cs.wikipedia.org/wiki?curid=797497", "title": "Gretl", "text": "Gretl\n\ngretl je open source počítačový statistický systém, užívaný především v ekonometrii. Název vznikl jako akronym výrazu „\"G\"nu \"R\"egression, \"E\"conometrics and \"T\"ime-series \"L\"ibrary“, které vyjadřují určení tohoto systému. Ovládá se pomocí grafického rozhraní. Umožňuje výstup v LaTeX.\n"}
{"id": "797503", "url": "https://cs.wikipedia.org/wiki?curid=797503", "title": "Joan Fontaine", "text": "Joan Fontaine\n\nJoan de Beauvoir de Havilland, známá jako Joan Fontaine (22. října 1917, Tokio, Japonsko – 15. prosince 2013, Carmel, USA), byla americká herečka. Narodila se v Japonsku anglickým rodičům, ale před tím, než jí byly dva roky, se její rodiče rozvedli a spolu s matkou a sestrou se přestěhovala do Kalifornie. Její sestra Olivia de Havillandová je také filmová herečka.\n\nJoan Fontaine je známa zejména pro své role v období klasického Hollywoodu. Třikrát byla nominována na Oscara za nejlepší ženský herecký výkon: v roce 1940 za \"Mrtvá a živá\", v roce 1941 za film Alfreda Hitchcocka \"Podezření\" a v roce 1943 za \"The Constant Nymph\", přičemž proměnila jen prostřední z nich.\n\n"}
{"id": "797507", "url": "https://cs.wikipedia.org/wiki?curid=797507", "title": "Mělník (vojenský újezd Hradiště)", "text": "Mělník (vojenský újezd Hradiště)\n\nMělník () je zaniklá osada taktéž zaniklé obce Martinov v okrese Karlovy Vary. Stávala na svahu Humnického vrchu nad Bublavou v nadmořské výšce 540 metrů na severu Doupovských hor, přibližně 10 km jihozápadně od Kadaně ve Vojenském újezdu Hradiště. Katastr zabíral území o rozloze 4,56 km².\n\nJméno vesnice bylo odvozeno ze slova měl, které označovalo jíl. V historických pramenech se název objevuje ve tvarech: Melnik (1460, 1488), Mielnik (1593, 1654) , Melk a Mellink (1787) a Melk (1846).\n\nPrvní písemná zmínka pochází z roku 1460, kdy je jako Melnik uveden v majetku panství hradu Egerberk. Jeho součástí byl až do pobělohorské konfiskace. Pro účast na stavovském povstání byl po bitvě na Bílé hoře majetek Matyášovi mladšímu ze Štampachu zkonfiskován a celé panství koupil Kryštof Šimon Thun, který je připojil ke Klášterci.\n\nPodle berní ruly z roku 1654 zde v té době žili čtyři chalupníci a dva poddaní bez pozemků, z nichž jeden byl krejčí. V roce 1787 se uvádí jedenáct domů, stejný počet jich zde stál i v roce 1846, přičemž počet obyvatel stoupl na 74. Po stránce farnosti spadal pod farnost Okounov, poštou, četnickou stanicí a zdravotním obvodem spadali pod Radnici. Škola se nejprve nacházela v Tunkově a později v Telcově. Nejbližší železniční stanice se nacházely v Perštejně a Olešce.\n\nV roce 1850 Mělník patřil mezi obce, které se odtrhly od Klášterce a následně se stal osadou Martinova. V roce 1914 zde ve třinácti domech, z nichž čtyři byly větší usedlosti, žilo 62 obyvatel. K roku 1930 se pak uvádí 11 domů a 54 obyvatel. Po vysídlení Němců nebyla osada dosídlena a k roku 1947 v ní žili je tři obyvatelé. Dne 15. června 1953 byl při zřizování vojenského újezdu Mělník zbořen.\n\nPři sčítání lidu v roce 1921 zde žilo 74 obyvatel (z toho čtyřicet mužů) německé národnosti a římskokatolického vyznání. Podle sčítání lidu z roku 1930 měla vesnice 54 obyvatel se stejnou národnostní a náboženskou strukturou.\n\n\n"}
{"id": "797514", "url": "https://cs.wikipedia.org/wiki?curid=797514", "title": "Okres Szombathely", "text": "Okres Szombathely\n\nOkres Szombathely ( ) je okres v Maďarsku v župě Vas. Jeho správním centrem je město Szombathely.\n\nV okrese jsou dvě města a 38 obcí, jimiž jsou :\n"}
{"id": "797515", "url": "https://cs.wikipedia.org/wiki?curid=797515", "title": "Paco Plaza", "text": "Paco Plaza\n\nPaco Plaza (* 1973, Valencie, Španělsko) je španělský filmový režisér, který se nejvíce proslul svojí režií filmových hitů REC a REC 2, společně s režisérem Jaumem Balagueró. Režíroval také třetí film v sérii s názvem \"REC³ Génesis\", zatímco spolutvůrce série Jaume Balagueró režíroval jiné pokračování \"REC Apocalypse\".\n\n"}
{"id": "797516", "url": "https://cs.wikipedia.org/wiki?curid=797516", "title": "Alej vzdechů", "text": "Alej vzdechů\n\nNázev Alej vzdechů se používá pro několik stromořadí:\n\n"}
{"id": "797519", "url": "https://cs.wikipedia.org/wiki?curid=797519", "title": "Norsko na Zimních olympijských hrách 2002", "text": "Norsko na Zimních olympijských hrách 2002\n\nNorsko na Zimních olympijských hrách 2002 v Salt Lake City reprezentovalo 77 sportovců, z toho 50 mužů a 27 žen. Nejmladším účastníkem byl Anders Bardal (19 let, 171 dní), nejstarším pak Hanne Woods (41 let, 329 dní). Reprezentanti vybojovali 25 medailí, z toho 13 zlatých 5 stříbrných a 7 bronzových.\n\n"}
{"id": "797521", "url": "https://cs.wikipedia.org/wiki?curid=797521", "title": "Faust (hudební skupina)", "text": "Faust (hudební skupina)\n\nFaust je německá rocková skupina, založená roku 1971. Skupina se rozpadla v roce 1975 a k jejímu obnovení došlo až roku 1990, odkdy hraje dodnes. Skupina byla jednou z hlavních představitelů žánru, kterému se později začalo říkat krautrock.\n\n\n"}
{"id": "797523", "url": "https://cs.wikipedia.org/wiki?curid=797523", "title": "Knížák", "text": "Knížák\n\nKnížák může být:\n\n\n"}
{"id": "797524", "url": "https://cs.wikipedia.org/wiki?curid=797524", "title": "Dwight H. Little", "text": "Dwight H. Little\n\nDwight Hubbard Little (* 13. ledna 1956, Cleveland, Ohio, USA) je americký filmový režisér.\n\nMezi jeho nejznámější filmy patří \"\", \"Fantom opery\", \"Muž s cejchem smrti\", \"Rychlý jako blesk\" a \"Vražda v Bílém domě\". Režíroval také epizody několika televizních seriálů, jako například \"24 hodin\", \"Útěk z vězení\", \"Sběratelé kostí\", \"Dům loutek\", \"Castle na zabití\" či \"Nikita\".\n"}
{"id": "797525", "url": "https://cs.wikipedia.org/wiki?curid=797525", "title": "Šlapák", "text": "Šlapák\n\nŠlapák může být:\n\n\n"}
{"id": "797529", "url": "https://cs.wikipedia.org/wiki?curid=797529", "title": "Tom Ondrušek", "text": "Tom Ondrušek\n\nTom Ondrušek (* 20. června 1992) je český florbalista hrající na pozici útočníka. V současnosti hraje v pražském klubu Florbal Chodov, jeho původním klubem je však Bulldogs Brno, kde hrál do roku 2010. Českou republiku reprezentoval na Mistrovství světa do 19 let v letech 2009 a 2011, v seniorské reprezentaci debutoval v roce 2011.\n"}
{"id": "797530", "url": "https://cs.wikipedia.org/wiki?curid=797530", "title": "Číše", "text": "Číše\n\nČíše (latinsky \"poculum\" nebo \"calanthus\", německy \"der Becher\", \"der Trinkbecher\"), zdrobněle číška je nádoba na nápoje užívaná k pití, skleněná, kovová, keramická či z jiného materiálu, zpravidla štíhlého kónického nebo válcového tvaru. Na rozdíl od poháru nemá nohu (tj. patku ani dřík). \n\nJde o pojem užšího významu než sklenice, která může být zásobnicí. \n\nOd poloviny 20. století vlivem splývání spisovného a hovorového jazyka začalo splývat pojmenování nádob různých tvarů s nohami i bez nich.\n\n"}
{"id": "797533", "url": "https://cs.wikipedia.org/wiki?curid=797533", "title": "Václav Razik", "text": "Václav Razik\n\nVáclav Razik (10. září 1921 Brno – 6. prosince 1984, Domamil) byl český katolický kněz, biskup podzemní církve a vězeň komunistického režimu.\n\nStřední školu na klasickém gymnáziu v Brně vystudoval v letech 1932–1940. Ke kněžství studoval v letech 1940–1945 bohosloví v alumnátu na Antonínské ulici v Brně. Kněžské svěcení přijal 29. července 1945 v Brně. Následně byl ustanoven I. kooperátorem v Brně u sv. Tomáše a později na Křenové ulici v Brně. Souběžně s tím (asi za rok) byl pověřen brněnským biskupem Karlem Skoupým péčí o mládež, v kostele u Jezuitů sloužil studentské mše. \n\nV lednu 1946 bylo rozhodnuto, aby při farnosti sv. Tomáše byl pro lepší práci se zdejší mládeží založen chlapecký skautský oddíl, čímž byl pověřen kaplan téhož kostela Václav Razik. V červenci 1951 byl zatčen a rozsudkem Státního soudu v Brně odsouzen k 18 rokům vězení. Po návratu z vězení 17. prosince 1963 pracoval jako dělník ve Vodohospodářských stavbách v Brně.\n\nV březnu roku 1967 mu byl udělen státní souhlas k výpomoci v duchovní správě v Želeticích. Státní souhlas duchovnímu mimo službu k ustanovení výpomocným duchovním v Krhově a Biskupicích byl udělen, vedle jeho občanského zaměstnání, na dobu nemoci faráře Pavla Bartoše, kterého zastupoval, s právní účinností od 1. dubna 1967. \n\nOd 15. května 1967 nastupoupil svoji pastorační práci jako farář v Biskupicích. Od 1. ledna 1969 byl ustanoven kaplanem u sv. Tomáše v Brně a působil, na přání biskupa Karla Skoupého, v kostele Nanebevzetí Panny Marie u \"jezuitů\" jako zvláštní kaplan pro studenty. Už při návratu do Brna vyslovil pochybnost pro srpnové události roku 1968. V září 1970 mu pohrozil církevní tajemník odnětím státního souhlasu. Současně navrhl alternativní řešení o přeložení mimo Brno. \n\nOd 15. listopadu 1970 byl ustanoven administrátorem v Rousínově a Rousínovci. Od 1. dubna 1973 byl opět přeložen a stal se administrátorem v Domamili a excurendo v Martínkově, od 1. února 1974 byla ještě přidána Želetava.\n\nV prosinci 1978 byl vysvěcen biskupem skryté církve Felixem Maria Davídkem na biskupa. Patřil k aktivním spolupracovníkům v tzv. \"Koinótés\" v umlčené církvi.\n\n2. října 1984 ho postihlo virové chřipkové onemocnění; 27. listopadu 1984 byl hospitalizován na plicním oddělení v nemocnici v Třebíči. Podle lékařské zprávy měla jeho hospitalizace trvat ještě nejméně měsíc. Zemřel 6. prosince 1984 na následky věznění, které se projevily při onemocnění plic přecházejících do silikózy plic. Jeho celoživotním mottem, podle kterého se vždy řídil, bylo \"„Lepší je dávat, než brát“\". Pochován byl na Ústředním hřbitově v Brně.\n\n\n\n"}
{"id": "797534", "url": "https://cs.wikipedia.org/wiki?curid=797534", "title": "Dominique Othenin-Girard", "text": "Dominique Othenin-Girard\n\nDominique Othenin-Girard (* 2. října 1958, Le Locle, Švýcarsko) je švýcarsko-francouzsky filmový režisér a scenárista.\n\nNarodil se do francouzské rodiny v Le Locle, Neuchâtel, ve Švýcarsku. Mezi jeho nejznámější filmy patří \"Halloween 5: Pomsta Michaela Myerse\", \"Přichází Satan - Procitnutí\", \"Noční anděl\" a \"The Crusaders\". Jeho film \"After Darkness\" se svým úspěchem dostal do 35. Mezinárodního Filmového Festivalu v Berlíně.\n\n"}
{"id": "797535", "url": "https://cs.wikipedia.org/wiki?curid=797535", "title": "Richard Hes", "text": "Richard Hes\n\nRichard Hes (5. červenec 1963 Mladá Boleslav – 17. února 2014 Praha) byl český herec, tanečník, muzikálový choreograf, scenárista, režisér a producent.\n\nVyrůstal v taneční rodině. Po zkušenosti s filmem v pohádce \"Ať žijí duchové!\" se Richard spolu se svým kamarádem Janem Čenským přihlásil na hereckou konzervatoř, kde se dal na taneční obor. Absolvoval taneční oddělení pražské konzervatoře. Již za studií se věnoval práci choreografa. Roku 1986 založil soubor Dance company UNO, který získal řadu ocenění doma i v zahraničí. Roku 1988 převzal cenu Zlatá rolnička jako vedoucí skupiny. Jako choreograf a umělecký vedoucí této taneční skupiny pro niž vytvořil několik původních celovečerních tanečních představení (Šach Mat, Carmen, Best of Broadway, Nikita...). V roce 1991 byl se svou skupinou pozván do švýcarského muzikálu Keep Cool, jehož se stal spolutvůrcem a který měl ve Švýcarsku a v Německu 1270 repríz. Všechny tyto zkušenosti zúročil v pražském uvedení West Side Story (HD Karlín, 1993) při úpravách scénáře, choreografii a režii. Je autorem námětu, choreografie a spoluautorem scénáře muzikálu Dracula (Praha, 1995, a nové nastudování roku 2003), jehož byl také art producentem. Vytvořil choreografii a režii muzikálové show MISE Daniela Hůlky, kterou zhlédlo přes 50 000 diváků během turné po České republice a která byla dále úspěšně uváděna na pražském Výstavišti. Režíroval a choreograficky vedl několik představení na Křižíkově fontáně v Praze a nespočet televizních a filmových projektů. Jedním z jeho děl byla i slovenská verze Pomády. Dalším divadelním počinem Richarda Hese se stal muzikál Monte Cristo (Praha, 2000), u něhož byl stejně jako u Draculy spoluautorem libreta a choreografem. Roku 2003 měl režii a choreografii Mozartovy opery Don Giovanni ve Stavovském divadle v Praze. Vytvořil choreografii pro muzikál Noc na Karlštejně v HD Karlín (2004). V jeho životě byl zlom, když propadl alkoholismu. Otevřeně o svém problému pohovořil v pořadu ČT \"\"13. komnata Richarda Hese\"\". Po úspěšné léčbě se znovu dostal na vrchol a mimo jiné byl v roce 2007 i jedním z porotců taneční soutěže Star Dance.\n\nNa začátku roku 2013 mu lékaři diagnostikovali rakovinu slinivky břišní. Dne 8. února 2014 se v médiích objevily zprávy, že se pokusil v pražských Bohnicích, kde pobýval v hospicu Štrasburk, skokem z okna o sebevraždu. Později byla zpráva vyvrácena s tím, že si při pádu na schodech poranil koleno.\n\nHerectví:\n\nChoreografie, Režie, Umělecká produkce (výběr):\n\n"}
{"id": "797537", "url": "https://cs.wikipedia.org/wiki?curid=797537", "title": "Macy Gray", "text": "Macy Gray\n\nMacy Gray, vlastním jménem Natalie McIntyre (* 6. září 1967 Canton), je americká R&B a soulová zpěvačka, skladatelka, hudební producentka a herečka, známá díky svému charakteristicky nakřáplému hlasu. Její hudební styl a tvorba jsou silně ovlivněny zpěvačkami Billie Holiday a Betty Davis.\n\nMacy Gray doposud vydala šest studiových alb, byla pětkrát nominovaná na cenu Grammy, z nichž získala jednu. Účinkovala v mnoha filmech, z nichž nejznámější jsou \"Training Day\", \"Spider-Man\", \"Scary Movie 3\", \"Stín zabijáka\", \"Klub splněných přání\" a \"For Colored Girls\". Gray je známá díky mezinárodnímu hitu \"I Try\", z její debutové multi platinové desky \"On How Life Is\".\n\nMacy Gray se narodila jako Laura McIntyre v rodině učitelky matematiky, Laury McIntyre a Otise Jonese. Její matka Laura se později znovu vdala za Richarda McIntyreho, který Macy adoptoval. Macy Gray má ještě bratra Nathona a sestru Nehliu. Gray se narodila v Cantonu, v Ohiu, kde také krátce pracovala, když jí bylo 12 let, předtím než byla propuštěna pro neustálá zpoždění. Po vyloučení z Western Reserve Academy v Hudsonu, se rozhodla, že se bude věnovat hudbě, k čemuž došlo, když jí bylo 14 let. Nicméně její počáteční úspěch byl pro všechny překvapením. Zatímco navštěvovala kalifornskou univerzitu (promovala v roce 1990) souhlasila, že napíše písničky pro svoji kamarádku. Demo nahrávka těchto písní byla následně zaslaná k natočení jiné zpěvačce. Protože ale vokalistka, která měla nazpívat tyto písně selhala, Macy Gray souhlasila, že je nazpívá sama. Gray se zde seznámila s producentem Joem Solem, který v té době pracoval jako prodavač v Beverly Hills. Společně následně napsali velkou kolekci písní a nahráli je v Solově nahrávacím studiu. Demo páska se zalíbila majiteli jazzové kavárny v Los Angeles v Kalifornii, který Macy nabídl vystoupení. Přestože Gray nemá ráda svůj vlastní hlas, podepsala smlouvu na album se společností Atlantic Records. Následně začala natáčet svojí debutovou nahrávku, ale kvůli její spolupráci s labelem A&R, byla vyhozena. V roce 1998 se dohodla s nahrávací společností Epic Records. Natočila společný singl \"Love Won't Wait\" se skupinou The Black Eyed Peas k jejich debutovému albu Behind the Front.\n\nMacy Gray začala pracovat na svém debutovém albu v roce 1999 Album vyšlo v létě roku 1999 a hned dosáhlo celosvětového úspěchu. Navzdory tomu, že první vydaný singl \"Do Something\" nezaznamenal v hitparádách velký úspěch, tak druhý vydaný singl \"I Try\" získal ztracené body zpět. Song \"I Try\" (který poprvé zazněl ve filmu Love Jones a v romantické komedii \"Picture Perfect\" v roce 1997, ve které hrála herečka Jennifer Aniston) byl jedním z největších hitů roku 1999, a tak s ostatními songy \"Still\" a \"Why Didn't You Call Me\" zajistil albu v Americe trojnásobné platinové ocenění, ve Spojeném království čtyřnásobné platinové ocenění a v Kanadě trojnásobné platinové ocenění.\n\nNa 43. udílení cen Grammy vyhrála Macy Gray kategorii \"Best Female Pop Vocal Performance\" za píseň \"I Try\", která byla taktéž nominována v kategorii was \"Song of the Year\" a \"Record of the Year\". Po tomto úspěchu spolupracovala s Fatboyem Slimem , The Black Eyed Peas and Slickem Rickem (na písni \"The World Is Yours\" ze soundtracku k filmu \"Rush Hour 2\" soundtrack) a poprvé si také zahrála ve filmu, a to v thrilleru \"Training Day\". V srpnu roku 2001 byla Macy Gray vyprovozena z fotbalového hřiště (exhibiční zápas legendárních fotbalistů) pískotem, neboť zapomněla slova k americké národní hymně americké národní hymně.\n\nNa druhém albu \"The Id\" hostovali umělci jako John Frusciante a Erykah Badu (konkrétně píseň \"Sweet Baby\"). Na albu spolupracovala s dlouhodobým kamarádem Joem Solem). Album obsadilo 11. místo v hitparádě \"Billboard\" 200. Přestože album nebylo v Americe úspěšné, ve Spojeném království obsadilo první místo v hitparádě UK Albums Chart a zlatou cenu v žebříčku BPI. Důvodem nižšího úspěchu v Americe, mohlo být to, že album vyšlo týden po útocích z 11. září.\n\nV roce 2002 účinkovala ve filmu \"Spider-Man\", kde hrála samu sebe a také spolupracovala s Carlosem Santanou na písni \"Amoré (Sexo)\", která se objevila na jeho albu \"Shaman\".\n\nMacy Gray nahrála v roce 2004 duet se zpěvákem Zuccherem s názvem \"Like The Sun (From Out Of Nowhere)\", na které spolupracoval i kytarista Jeff Beck. Duet byl vydán na albu \"Zu & Co.\". Její píseň \"Time of My Life\" zazněla ve filmu 8 Mile a vyšla také soundracku k \"8 Mile\". Měl také vyjít komiks o Macyině dětství, ale nakonec z toho sešlo.\n\nV roce 2003 vydala své třetí studiové album \"The Trouble with Being Myself\", které se setkalo s nadšením kritiků. Přestože pilotní singl \"When I See You\"nebyl fanoušky přijat s velkým nadšením, tak se ve Spojených státech stal hitem radií a v Anglii se dostal do top čtyřicítky. Album se nicméně dostalo do třetí 20 top alb v UK. Album největších hitů \"The Very Best of Macy Gray \" (2004) a živé album \"Live in Las Vegas\" (2005) byly vydány hned poté. Macy Gray navíc hostovala na albu Marcuse Millera \"Silver Rain\" (2005), konkrétně na cover verzi songu \"Girls & Boys\" zpěváka Prince. Dále se objevila na soundtracku k filmu \"Chicago\" s Queen Latifah a Lil Kim v písni \"Cell Block Tango/He Had it Comin'.\"\n\nGray byla v roce 2007 vyhozena z jeviště na svém koncertu v Barbadosu kvůli vulgárnosti (což bylo součástí její show), protože nevěděla, že je to v rozporu se zákonem dané země. Byla nucena veřejně se omluvit, aby předešla zatčení.\n\nV březnu vyšlo její čtvrté studiové album \"Big\". Její dva songy, \"Finally Made Me Happy\" a \"Shoo Be Doo\", byly z desky vypuštěny. \"What I Gotta Do\", další song, který se na album nevešel, je součástí soundtracku k filmu \"Shrek Třetí\". Píseň je součástí jejího comebackového alba, které vyšlo po 4leté pauze od jejího posledního studiového alba. Album \"Big\" získalo velmi dobrou kritiku a patří k její nejlepší tvorbě. Na albu spolupracovala například s Natalie Cole, Fergie, Justinem Timberlakem a will.i.amem, který toto album také produkoval.\n\nAlbum dosáhlo úspěchu v americkém žebříčku \"Billboard\" 200, kde zakotvilo na 39. místě, což je nejvyšší umístění od alba \"The Id\". \"Big\" se umístilo na 62. příčce hitparády v UK, her lowest-charting UK album, ale dosáhlo také úspěchu v hitparádách několika dalších zemí jako je Švýcarsko, ČR nebo Finsko, ve kterých se dostalo mezi top 40 alb.\n\n7. července 2007 účinkovala na koncertu Live Earth na pláži Copacabana v Riu de Janeiru v Brazílii. Macy a členové její skupiny měli na sobě trika s politickými hesly. Například Macy oblékla triko s nápisem \"Darfur Red Alert\", tedy něco jako Darfur, nejvyšší pohotovost.\n\nV roce 2008 zahájila Macy kampaň pod jménem Nemesis Jaxson k nadcházejícímu songu \"Slap a Bitch\".\n\nMacy se objevila na dalším filmovém soundtracku (objevila se již na více než 10 soundtracků), tentokrát k filmu \"Báječný svět shopaholiků\", s písní \"Don'Forget Me\".\n\nPrvní singl z pátého studiového alba \"The Sellout\" \"Beauty in the World\" se objevil v posledním díle seriálu \" Ošklivá Betty\". Píseň \"Beauty in the World\" je rovněž použita jako podtextová hudba reklamních videí společnosti Microsoft, která měla podpořit prodej internetových prohlížečů Internet Explorer 9. Oba tyto songy se dostaly do Top 10 v hitparády \"Billboard\" Hot Dance Club Songs. 16. února 2012 se Macy zúčastnila festivalu Sanremo, kde vystupovala po boku Gigi D'Alessia a Loredany Berte s písní At least you in the universe.\n\nAlbum \"The Sellout\" obdrželo všeobecně různorodé kritiky od většiny hudebních kritiků. ServerMetacritic ohodnotil album 57 body, což se zakládalo na hodnocení 15 kritiků; Andy Gill z deníku \"The Independent\" ohodnotil album 3 hvězdami z 5 možných; zatímco kritik John Bush z Allmusic sdílel podobné cítění a album doslova rozcupoval.\n\nV roce 2011 podepsala Gray smlouvu s nahrávací společností 429 Records a začala natáčet sérii cover songů pro její další studiové album s názvem \"Covered\". Album vyšlo 26. března roku 2012. První písničkou na albu je \"Here Comes The Rain Again\" (originál nazpívala skupina Eurythmics). 16. února 2012 vystupovala na festivalu v Sanremu, kde společně s\nGigim D'Alessiem a Loredanou Berte zazpívala píseň At least you in the universe.\n\nV roce 2002 namluvila postavu Seeiah Owens k počítačové hře \"SSX Tricky\". Ten samý rok si také zahrála samu sebe ve filmu same \"Spider-Man\".\n\nGray nazpívala úvodní znělku ke kreslenému pořadu Nickelodeon, kterou složili Jared Faber a Emily Kapnek.\n\nV roce 2008 se zúčastnila závodů Formule 1 – Grand Prix v Bahrajnu. Sdělila, že je fanouškem týmu Ferrari a zároveň označila jezdce Jensona Buttona z týmu Honda za 'roztomilého'.\n\nV srpnu roku 2008 byla Gray hlavní hvězdou festivalu Summer Sundae, který se koná v Leicesteru v Anglii. Mimo jiné zde zazpívala cover verzi písní \"Do Ya Think I'm Sexy?\" od zpěváka Roda Stewarta, \"Groove Is in the Heart\" od Deee-Lite a \"Creep\" od skupiny Radiohead. Pro tento koncert si celá její kapela nasadila růžové paruky ve stylu Andyho Warhola.\n\nMacy Gray byla v letech 1996 až 1998 vdaná za makléře Tracyho Hindse, se kterým má 3 děti: Aanisah (narozena v lednu 1995), Tahmel – známá spíše jako Mel (narozena v prosinci 1995) – obě působí v hudebním průmyslu, a Happy (1997). Gray založila v roce 2005 hudební akademii s názvem The Macy Gray Music Academy.\n\nMá dvě tetování, jedno na jejím pravém zápěstí se jmény svých dětí a druhé tetování má umístěno na noze. Podporovala také prezidentskou kampaň Baracka Obamy.\n\nGray trpí bipolární poruchou.\n\nStudiová alba\n\nVyhrála 5 cen z celkových 17 nominací, mimo jiné Grammy, MTV Video Music Awards a BRIT Awards.\n\n"}
{"id": "797540", "url": "https://cs.wikipedia.org/wiki?curid=797540", "title": "Rybář (rozcestník)", "text": "Rybář (rozcestník)\n\nRybář (slovensky Rybár) může být:\n\n"}
{"id": "797542", "url": "https://cs.wikipedia.org/wiki?curid=797542", "title": "Geisler", "text": "Geisler\n\nPříjmení Geisler nebo Geissler nosí více různých osobností:\n\n\n"}
{"id": "797543", "url": "https://cs.wikipedia.org/wiki?curid=797543", "title": "Ema Šarišská", "text": "Ema Šarišská\n\nEma Šarišská, uváděna též jako Eva Šarišská (* 3. listopadu 1941), byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako zámečnice. K roku 1986 jako dělnice.\n\nVe volbách roku 1976 zasedla do slovenské části Sněmovny národů (volební obvod č. 142 - Prešov II, Východoslovenský kraj). Mandát obhájila ve volbách roku 1981. Do federálního parlamentu byla zvolena i ve volbách roku 1986, kdy zasedla opět do slovenské části Sněmovny národů (volební obvod č. 142 - Prešov, Východoslovenský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797546", "url": "https://cs.wikipedia.org/wiki?curid=797546", "title": "Štoček (rozcestník)", "text": "Štoček (rozcestník)\n\nŠtoček může být:\n\n\n\n\n"}
{"id": "797549", "url": "https://cs.wikipedia.org/wiki?curid=797549", "title": "Steve Miner", "text": "Steve Miner\n\nStephen C. \"Steve\" Miner (* 18. června 1951, Westport, Connecticut, USA) je americký filmový režisér a producent.\n\nNarodil se ve Westportu v Connecticutu. Režíroval několik televizních pořadů, jako například \"Báječná léta\", \"Jake 2.0\", \"Felicity\", \"Dawsonův svět\" (zde režíroval pilotní a čtvrtý díl z první řady seriálu) a \"Diagnóza vražda\". Poprvé se na produkci podílel jako koproducent filmu \"Pátek třináctého\" z roku 1980. To mu také umožnilo režírovat další díly z této hororové série, například \"Pátek třináctého 2\" i \"Pátek třináctého 3\". Dodnes je jediným režisérem, který režíroval více než jeden film ze série \"Pátek třináctého\". Roku 1986 režíroval hororovou komedii \"Dům\", do které obsadil svého vlastního syna. Též natočil kultovní snímek \"Warlock\" (1989). V dalších letech režíroval hororový film \"\" z roku 1998 a o rok později \"Jezero\".\n\nV roce 2008 režíroval film \"\", což je remake stejnojmenného filmu režiséra Georga A. Romera.\n"}
{"id": "797551", "url": "https://cs.wikipedia.org/wiki?curid=797551", "title": "Bohumil Kovařík", "text": "Bohumil Kovařík\n\nProf. PhDr. Bohumil Kovařík (13. dubna 1902 Praha – 3. ledna 1975 Praha) byl český katolický kněz, vysokoškolský pedagog, klasický filolog, biblista a vězeň nacistického koncentračního tábora.\n\nStředoškolské vzdělání získal na klasickém gymnáziu v Praze. Po střední škole se věnoval filologickým studiím na Filozofické fakultě Karlovy univerzity v Praze obory český jazyk a latina. Zde také získal doktorát z filozofie. Po studiu na filozofické fakultě začal studovat na bohoslovecké fakultě univerzity Karlovy v Praze, kterou dokončil v roce 1933. V roce 1933 byl také vysvěcen na kněze. Za druhé světové války byl nacistickým režimem uvězněn a od 23. dubna 1941 do 23. května 1945 byl v koncentračním táboře Dachau. Po návratu z koncentračního tábora působil jako středoškolský profesor. Dne 15. března 1952 byl jmenován lektorem latiny a řečtiny na Římskokatolické Cyrilometodějské bohoslovecké fakultě v Praze. 26. září 1952 byl jmenován na CMBF asistentem pro latinu a řečtinu při katedře biblických oborů. Jeho akademické působení bylo na CMBF ukončeno 31. října 1953. Zemřel 3. ledna 1975 v Praze.\n\n\n"}
{"id": "797552", "url": "https://cs.wikipedia.org/wiki?curid=797552", "title": "Jozef Šepeľa", "text": "Jozef Šepeľa\n\nJozef Šepeľa (19. září 1923 - 1987) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nPocházel z Podkarpatské Rusi. Byl spolupracovníkem NKVD a byl vyslán na východní Slovensko. Patřil k vyšetřovatelům Státní bezpečnosti (mimochodem podílel se na výsleších Gustáva Husáka během jeho věznění v 50. letech). Paradoxně za normalizace, kdy již Gustáv Husák působil v čele komunistické strany, byl Šepeľa od roku 1970 vedoucím tajemníkem Okresního výboru KSS v Trnavě. Podle svědectví J. Šimončiče z Trnavy: „...pri návšteve G. Husáka v Trnave už vo funkcii prvého tajomníka ÚV KSČ. Keď G. Husák zbadal J. Šepeľu, zbledol a roztriasol sa. J. Šepeľa sa tváril, akoby sa nič nestalo.“\n\nV letech 1972-1978 se uvádí jako účastník zasedání Ústředního výboru Komunistické strany Slovenska.\n\nPo volbách roku 1976 zasedl do slovenské části Sněmovny národů (volební obvod č. 106 - Trnava, Západoslovenský kraj). Křeslo nabyl až dodatečně v dubnu 1977 po doplňovacích volbách poté, co zemřel poslanec Štefan Opálek. Mandát obhájil ve volbách roku 1981 (obvod Gelnica). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797553", "url": "https://cs.wikipedia.org/wiki?curid=797553", "title": "Petiška", "text": "Petiška\n\nPříjmení Petiška nosí více různých osobností:\n\n"}
{"id": "797554", "url": "https://cs.wikipedia.org/wiki?curid=797554", "title": "Želenský", "text": "Želenský\n\nPříjmení Želenský nosí více různých osobností:\n\n"}
{"id": "797555", "url": "https://cs.wikipedia.org/wiki?curid=797555", "title": "Ivan Jilemnický", "text": "Ivan Jilemnický\n\nIvan Jilemnický (23. května 1944 Hořice v Podkrkonoší – 3. května 2012 Praha) byl český sochař, grafik a ilustrátor. Jako většina sochařů tesal do kamene, ale význačnou část své tvorby vyřezával motorovou pilou do dřeva. Člen sochařské skupiny \"Boháňka\".\n\nV roce 1963 vystudoval Střední průmyslovou školu kamenickou a sochařskou v Hořicích. Působil jako pedagog na Lidové škole umění. Po roce 1969 mu byla z politických důvodů znemožněna normální výstavní činnost. Od roku 1990 byl členem Sdružení sochařů Čech, Moravy a Slezska. Od roku 1993 byl výtvarným redaktorem časopisu \"Kámen\".\n\n\n\n\n\n\n\n\n\nPo Ivanu Jilemnickém je pojmenovaný park v Praze 10 ve Strašnicích. Je ohraničený ulicemi Černokostelecká, Na Palouku a Na Výsluní. Podnět k pojmenování dala tamní místostarostka Ivana Cabrnochová v roce 2014.\n\n\n\n"}
{"id": "797558", "url": "https://cs.wikipedia.org/wiki?curid=797558", "title": "Ladislav Šupka", "text": "Ladislav Šupka\n\nLadislav Šupka (* 1. srpna 1928) byl český a československý politik Komunistické strany Československa, ministr pro technický a investiční rozvoj ČSSR a poslanec Sněmovny národů Federálního shromáždění za normalizace.\n\nDlouhodobě zastával v letech 1970-1983 vládní post ministra pro technický a investiční rozvoj ČSSR v první vládě Lubomíra Štrougala (v ní ještě formálně jako Ministr - předseda Výboru pro technický a investiční rozvoj), druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala. Jeho nástup do ministerské funkce byl součástí finální výměny vrcholných politických špiček v souvislosti s normalizačními čistkami.\n\nVe volbách roku 1976 usedl do české části Sněmovny národů (volební obvod č. 3 - Praha 3-Praha 10). Mandát získal znovu ve volbách roku 1981 (obvod Praha 3 a Praha 10). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797575", "url": "https://cs.wikipedia.org/wiki?curid=797575", "title": "Jan Tencian", "text": "Jan Tencian\n\nJan Tencian (* 22. března 1927 Vyškov) byl český a československý právník, politik Komunistické strany Československa, předseda MěNV v Olomouci a poslanec Sněmovny národů Federálního shromáždění za normalizace.\n\nV roce 1950 absolvoval Právnickou fakultu Masarykovy univerzity v Brně, poté se stal podnikovým právníkem v Moravsko-slezské tiskárně v Olomouci. Od roku 1952 byl členem KSČ, na konci 60. let byl stoupencem protireformního křídla strany a proto se po invazi vojsk Varšavské smlouvy stal v roce 1970 jak předsedou MěNV (současnou terminologií starosta/primátor) Olomouce, jímž byl až do roku 1986, tak v rámci KSČ předsedou jejího městského výboru, členem okresního výboru a členem předsednictva ostravského krajského výboru. Později ještě působil na správním úseku Ministerstva vnitra v Praze.\n\nVe volbách roku 1976 usedl do české části Sněmovny národů (volební obvod č. 70 – Olomouc, Severomoravský kraj). Mandát získal i ve volbách roku 1981 (obvod Olomouc). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797576", "url": "https://cs.wikipedia.org/wiki?curid=797576", "title": "Anna Toušová", "text": "Anna Toušová\n\nAnna Toušová (* 17. února 1926) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako pracovnice na dobytčí farmě. Ve volbách roku 1976 usedla do české části Sněmovny národů (volební obvod č. 26 - Klatovy, Západočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797579", "url": "https://cs.wikipedia.org/wiki?curid=797579", "title": "Helena Uhlířová", "text": "Helena Uhlířová\n\nHelena Uhlířová, provdaná \"Helena Škardová\" (* 26. prosince 1952), byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako mechanička. Ve volbách roku 1976 usedla do české části Sněmovny národů (volební obvod č. 25 - Karlovy Vary, Západočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797582", "url": "https://cs.wikipedia.org/wiki?curid=797582", "title": "Frýda", "text": "Frýda\n\nPříjmení Frýda nosí více různých osobností:\n\n\n"}
{"id": "797584", "url": "https://cs.wikipedia.org/wiki?curid=797584", "title": "Dezider Zagiba", "text": "Dezider Zagiba\n\nDezider Zagiba (11. května 1934 - březen 1997) byl slovenský a československý politik Komunistické strany Slovenska, vedoucí tajemník Městského výboru KSS v Košicích a poslanec Sněmovny národů Federálního shromáždění za normalizace.\n\nK roku 1976 se profesně uvádí jako vedoucí tajemník městského výboru KSS. V letech 1976-1978 se zmiňuje coby účastník zasedání Ústředního výboru Komunistické strany Slovenska.\n\nVe volbách roku 1976 zasedl do slovenské části Sněmovny národů (volební obvod č. 133 - Košice-jih, Východoslovenský kraj). Mandát obhájil ve volbách roku 1981 (obvod Košice IV-jih) a volbách roku 1986 (obvod Košice IV). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "797585", "url": "https://cs.wikipedia.org/wiki?curid=797585", "title": "Laďa Kerndl", "text": "Laďa Kerndl\n\nVladimír „Laďa“ Kerndl (* 16. května 1945 Brno) je český zpěvák. Jeho doménou je jazz a swing.\n\nVystudoval střední průmyslovou školu strojní. Dále pak vystudoval hudební školu, ve které si zvolil obor klavír. Roku 1960 založil hudební skupinu \"Tomahawk\". V roce 1970 přešel na profesionální dráhu zpěváka do orchestru \"Termiti\" kapelníka Jaroslava Řehánka. Později odtud přešel do kapely Leona Slezáka, se kterou v letech 1971 až 1984 jezdil do Norska. Dále pak putoval na amerických výletních lodích.\n\nPo návratu do Česka v polovině 90. let onemocněl rakovinou hrtanu a pravé mandle. Po vyléčení už se na moře nevrátil a vybudoval si novou kariéru v Česku. Své vzpomínky zpracoval s novinářem Petrem Mackem do knihy \"Laďa Kerndl: Kariéra na druhý dech\". Jeho dcera Tereza Kerndlová je také zpěvačkou, syn Robert Kerndl je místním politikem za ODS.\n\n\n\n"}
{"id": "797587", "url": "https://cs.wikipedia.org/wiki?curid=797587", "title": "James Bicheno Francis", "text": "James Bicheno Francis\n\nJames Bicheno Francis (18. května 1815 - 18. září 1892) byl původem anglický inženýr, který velkou část života prožil v USA, kde pracoval u průplavní a paroplavební společnosti. Za svého života publikoval řadu vědeckých prací o hydrodynamice a teorii turbín. První turbínu postavil roku 1849 pro přádelnu v Lowellu. Jeho konstrukce známá pod názvem Francisova turbína se v podstatě používá dodnes.\n"}
{"id": "797593", "url": "https://cs.wikipedia.org/wiki?curid=797593", "title": "Seznam zaniklých rozhleden v Česku", "text": "Seznam zaniklých rozhleden v Česku\n\nToto je abecední seznam zaniklých rozhleden, tedy rozhleden, které musely být zbořeny, shořely nebo jinak zanikly.\n\n"}
{"id": "797594", "url": "https://cs.wikipedia.org/wiki?curid=797594", "title": "Freddie King", "text": "Freddie King\n\nFreddie King (3. září 1934 Gilmer, Texas, USA − 28. prosince 1976 Dallas, Texas, USA) byl americký bluesový kytarista, zpěvák a hudební skladatel. Občas bývá označován jako jeden ze „tří králů“ elektrické bluesové kytary spolu s Albertem Kingem a B.B. Kingem. V roce 1982 byl posmrtně uveden do Blues Hall of Fame a o třicet let později, v roce 2012 i do Rock and Roll Hall of Fame.\n"}
{"id": "797599", "url": "https://cs.wikipedia.org/wiki?curid=797599", "title": "Eliška Hašková-Coolidge", "text": "Eliška Hašková-Coolidge\n\nEliška Hašková Coolidge (* 26. března 1941 Praha) je bývalá ředitelka Kanceláře prezidentských zpráv a zvláštní asistentka pěti amerických prezidentů v Bílém domě (1963–1981). V letech 1981–1990 působila na Ministerstvu zahraničí USA. V 90. letech se vrátila do České republiky, založila Coolidge Consulting Services a přednáší „Umění a management společenského chování, obchodní a diplomatický protokol“. Je lektorkou na mnoha tuzemských a mezinárodních konferencích. \n\nEliška Hašková Coolidge se narodila v Praze ve významné české bankovní rodině. Její dědeček, František Hašek, zakladatel Bankovního domu Hašek a spol., byl prezidentem burzy a jedním z hlavních akcionářů vydavatelství Melantrich. Za neochotu spolupracovat s nacisty byl 5. června 1942 popraven. Část svého dětství paní Hašková strávila u své babičky na Šumavě. V lednu 1948 odjel její otec do USA na pozvání od ministra obchodu Spojených států za účelem jednání o možnostech, jak rozšířit vzájemnou obchodní spolupráci. Po převzetí moci komunisty byl z důvodu své bezpečnosti nucen za oceánem zůstat. O rok později, poté, co byli komunisty vyhnáni z rodné bubenečské vily, se mamince s osmiletou Eliškou a s jejím tříletým bratrem podařilo, pěšky přes šumavské hvozdy, utéci. Nejprve do Německa a poté do Francie. Ze postihlo malou Elišku další životní trauma. Z důvodu rozchodu rodičů musela sama, bez maminky a bratra, v říjnu 1950 odletět za svým otcem do USA. Zde nastoupila na internátní školu. Později se podařilo do Washingtonu emigrovat i její babičce. Ta vysvobodila Elišku od pobytu v internátech a vytvořila jí v podstatě nový domov. Vychovávala Elišku s důrazem na morálku, k víře v Boha a k českému vlastenectví. Krom toho ji učila společenskému chování.\n\nPo střední škole studovala Eliška Hašková na Georgetown University, na fakultě School of Foreign Service obor diplomacie. Studium zakončila r. 1959 s vyznamenáním. Profesní kariéru zahájila v roce 1963 Bílém domě, kde byla o rok později jmenována prezidentem L.B. Johnsonem do funkce ředitelky nově založené Kanceláře prezidentských zpráv. Jejím úkolem bylo zajišťovat styk s veřejností. Souběžně s tím vykonávala Eliška Hašková (ještě prestižnější) funkci asistentky prezidentů, a to celkem pěti prezidentů po sobě, až do roku 1981. Tehdy, na doporučení viceprezidenta Bushe, pokračovala Eliška Hašková v kariéře v kanceláři ministra zahraničních věcí Alexandera Haiga. Dva roky poté, za působení ministra zahraničních věcí George Shultze, se stala tajemnicí náměstka ministra pro komunikaci s Kongresem pro Latinskou Ameriku. V dalších letech potom působila jako náměstkyně šéfa protokolu Spojených států a následně se stala zástupkyní vedoucího Americké mise v Organizaci amerických států (OAS). Po pádu železné opony odešla do předčasného důchodu a začala cestovat do České republiky.\n\nV současné době podporuje česko-americké vztahy a vede kurzy „Umění a management společenského chování, obchodní a diplomatický protokol“. Mezi její klienty patří členové vlády, business lídři, bankéři, právníci a veřejnost. Kurzy vede osobně v hotelu Mandarin Oriental Prague. V roce 2003 získala od Senátu ČR a rektora Karlovy univerzity ocenění Významná česká žena ve světě. Napsala autobiografickou knihu \"Pět amerických prezidentů, česká babička a já\", která se stala bestsellerem a její druhé aktualizované vydání vyšlo na konci roku 2016. Je spoluautorkou dětské knihy Draka je lepší pozdravit, která vyšla v roce 2009 a o rok později získala nejvyšší ocenění dětské literatury. V roce 2006 kandidovala do Senátu jako nestranička za ODS na Klatovsku a Domažlicku. Po vítězství v prvním kole se ale již těsně v druhém kole neprosadila.\n\nEliška Hašková Coolidge se podílí na činnosti obecně prospěšných organizací, působí v Leadership Council Americké obchodní komory a je členkou Etické výchovy, o. p. s. a iniciátorkou projektu etiky do škol ASET (Adopt a School for Ethics in our Children and Trust in our Society). Přednáší v Americkém institutu pro politické a ekonomické systémy (AIPES), který je součástí Fondu amerických studií (TFAS). Je členkou fakulty Prague Leadership Institute, členkou kolegia Minerva 21 a poradního sboru Zámek Liteň, z.s. Taktéž působí v porotě Helas Ocenění české podnikatelky (OCP), je patronkou projektu Manuál úspěšné ženy („MUŽ“) a Helas Ladies Club. V amerických prezidentských volbách roku 2016 podporovala od začátku republikánského kandidáta Donalda Trumpa.\n\nV roce 1977 se Eliška Hašková provdala za významného amerického investičního bankéře, Nicholas Jefferson Coolidge, a o dva roky později se jim narodila dcera Alexandra. Po dvaceti letech se manželství rozpadlo. V roce 2016 se jí narodilo první vnouče, vnuk Jonah Randolph Holzer.\n\nMatka paní Haškové pocházela z rodiny Polických. Dědeček z této větve byl továrník, vlastnil velké koželužny, které byly v roce 1948 znárodněny. Eliška se se svými prarodiči z matčiny strany příliš neznala, její dědeček zemřel nedlouho po jejím narození. Eliščina matka se po rozvodu s Eliščiným otcem odstěhovala do Anglie a vzala si za muže Milana Smutného, který pracoval v BBC.\n\nDědeček Hašek byl úspěšný bankéř s kořeny v jižních Čechách. Již byl jako 22letý mladík jmenován prokuristou Ústřední banky českých spořitelen. Říkalo se o něm, že byl vůbec nejmladším bankovním prokuristou v Rakousku-Uhersku. O dva roky později přešel k vedení Pražské realitní a úvěrní banky a v roce 1925 měl vlastní Bankovní dům Hašek a spol. V roce 1942 byl popraven nacisty kvůli odmítání spolupráce.\n\nBabička Hašková pocházela z Jíloviště, z rodiny kováře Skolka. Po prvním nepovedeném manželství se provdala za Františka Haška, ten přijal Eliščina otce za svého a vychoval si z něj společníka. Po únorovém převratu se jí podařilo utéci do Spojených států a měla klíčový vliv na Eliščinu výchovu.\n\nNicholas Jefferson Coolidge je v nepřímé linii, přes strýce, je příbuzný s Calvinem Coolidgem, třicátým americkým prezidentem. V přímé linii je příbuzný s třetím americkým prezidentem, Thomasem Jeffersonem, jehož vnučka Ellen Randolph se provdala za Josepha Coolidge. Otec Nicholase Coolidge sloužil za války v OSS (předchůdkyni CIA) a poté řídil International Union for Conservancy of Nature.\n\n"}
{"id": "797600", "url": "https://cs.wikipedia.org/wiki?curid=797600", "title": "Rychlobruslení na Zimních olympijských hrách 2006 – 500 metrů muži", "text": "Rychlobruslení na Zimních olympijských hrách 2006 – 500 metrů muži\n\nZávod na 500 metrů mužů na Zimních olympijských hrách 2006 se konal v hale Oval Lingotto v Turíně dne 13. února 2006. Čeští závodníci se jej nezúčastnili.\n\n<nowiki>*</nowiki> pád\n\n"}
{"id": "797601", "url": "https://cs.wikipedia.org/wiki?curid=797601", "title": "Vrána (příjmení)", "text": "Vrána (příjmení)\n\nPříjmení Vrána, přechýlená forma Vránová, nosí více osobností:\n\n\n"}
{"id": "797603", "url": "https://cs.wikipedia.org/wiki?curid=797603", "title": "Kalista", "text": "Kalista\n\nPříjmení Kalista (Kalistová) nosí více různých osobností:\n\n\n"}
{"id": "797606", "url": "https://cs.wikipedia.org/wiki?curid=797606", "title": "Lubomír Rosenreiter", "text": "Lubomír Rosenreiter\n\nLubomír Rosenreiter (26. dubna 1929, Praha – 3. října 1981) byl český katolický kněz, teolog, vysokoškolský učitel katechetiky a pedagogiky.\n\nStředoškolské vzdělání získal na reálném gymnáziu v Praze Na Smetance, kde roku 1949 maturoval. V letech 1949–1950 studoval ke kněžství na bohoslovecké fakultě Karlovy univerzity v Praze. Po přeložení studia do Litoměřic pokračoval se studiem na Cyrilometodějské bohoslovecké fakultě v Praze, které dokončil v roce 1953. V roce 1953 byl také vysvěcen na kněze. Poté nastoupil do pastorace. Od října 1956 do prosince 1957 působil ve farnosti Praha-Vršovice. 12. září 1979 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích asistentem, s účinností od 1. října 1979. V letech 1979–1981 byl pověřen přednáškami z pedagogiky a katechetiky. Zemřel 3. října 1981 na infarkt ve věku 52 let.\nNalézáme ho také ve svazcích StB jičínska jako spolupracovníka se státní mocí s krycím jménem Růža.\n\n\n\n\n"}
{"id": "797607", "url": "https://cs.wikipedia.org/wiki?curid=797607", "title": "Hampton Coliseum (album)", "text": "Hampton Coliseum (album)\n\nHampton Coliseum (Live 1981) je koncertní album skupiny The Rolling Stones, vydané v lednu 2012. Album vyšlo jako součást archivované edice \"From the Vault\". Nahrávání alba probíhalo 18. prosince 1981 v Hampton Coliseum v Hamptonu ve státě Virginie.\n"}
{"id": "797608", "url": "https://cs.wikipedia.org/wiki?curid=797608", "title": "Budapest Grand Prix 2012", "text": "Budapest Grand Prix 2012\n\nTenisový turnaj WTA Budapest Grand Prix 2012 se konal ve dnech 30. dubna až 5. května v maďarském hlavním městě Budapešti, a to na otevřených antukových dvorcích. Řadil se do kategorie WTA International Tournaments. Odměny činily 220 000 USD.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "797610", "url": "https://cs.wikipedia.org/wiki?curid=797610", "title": "Joulův–Thomsonův jev", "text": "Joulův–Thomsonův jev\n\nJoulův–Thomsonův jev je fyzikální děj, při kterém se při adiabatické expanzi do vakua přes pórovitou přepážku mění teplota plynu. Pro každý plyn (a daný tlak) existuje inverzní teplota; expanduje-li přes přepážku plyn s teplotou nižší než inverzní, dále se ochlazuje, naopak plyn s vyšší teplotou se zahřívá. Tento jev se využívá ke zkapalňování plynů.\n\nJev nese označení po svých objevitelích Williamu Thomsonovi (lordu Kelvinovi) (1824-1907) a Jamesi Jouleovi (1818-1889).\n"}
{"id": "797611", "url": "https://cs.wikipedia.org/wiki?curid=797611", "title": "Erbenův dub", "text": "Erbenův dub\n\nErbenův dub je památný strom, který roste u Lázní Bělohrad. Na hřbitově nedaleko dubu údajně došlo k událostem, které inspirovaly spisovatele Karla Jaromíra Erbena při psaní sbírky \"Kytice\".\n\n\nDub je v dobrém zdravotním stavu, pravidelně kvete a plodí. Široce rozvětvená koruna dosahuje výšky 25 metrů a šířky 22 metrů (údaje k roku 2009).\n\nV místě se rozkládala dnes zaniklá obec Byšičky, nedaleko od dubu leží románský kostel svatého Petra a Pavla. K tomu se váže pověst, kterou se podle některých pramenů nechal inspirovat Karel Jaromír Erben při psaní balady \"Svatební košile\". Je ale třeba dodat, že za zdroj inspirace bývají označovány i jiné lokality (například hřbitov ve Velharticích, kostel svatého Prokopa u Krupky a další). Samotný Erben sice uvádí, že pověst, ze které vyšel, se v Čechách vypravuje ve dvojím podání, ale konkrétní místa, se kterými má být spojena, neuvádí.\n\n\n"}
{"id": "797614", "url": "https://cs.wikipedia.org/wiki?curid=797614", "title": "Endoneurium", "text": "Endoneurium\n\nEndoneurium je vrstvička z pojivové tkáně okolo každého nervového vlákna periferních nervů. Takové vlákno se skládá z axonu a Schwannovy buňky. Endoneurium je tvořeno z tenké vrstvičky retikulárních a kolagenních vláken. Dále se zde nalézají fibroblasty a příležitostné makrofágy. Několik vláken obalených touto vrstvou je pokryto perineuriem a to celé je chráněno pláštěm zvaným epineurium. Celý útvar se pak nazývá periferní nerv.\n"}
{"id": "797615", "url": "https://cs.wikipedia.org/wiki?curid=797615", "title": "Franzén", "text": "Franzén\n\nPříjmení Franzen nebo Franzén může označovat některou z těchto osob:\n\n"}
{"id": "797619", "url": "https://cs.wikipedia.org/wiki?curid=797619", "title": "Nakládal", "text": "Nakládal\n\nPříjmení Nakládal nosí více různých osobností:\n\n"}
{"id": "797623", "url": "https://cs.wikipedia.org/wiki?curid=797623", "title": "Epineurium", "text": "Epineurium\n\nEpineurium je obal nejvyššího řádu periferních nervů.\n\nKaždý axon neuronu je izolován Schwannovou buňkou, okolo níž se nalézá první ochranný obal endoneurium. Endoneurium je tvořeno vrstvou retikulárních a kolagenních vláken. Několik svazků je chráněno druhým obalem perineuriem, tvořeným z epiteloidních buněk. Posledním obalem je epineurium, které chrání a zároveň vyplňuje svazky vláken. \n\nEpineurium je tvořeno fibrózním pláštěm vazivové tkáně.\n"}
{"id": "797624", "url": "https://cs.wikipedia.org/wiki?curid=797624", "title": "Jan Novotný (fyzik)", "text": "Jan Novotný (fyzik)\n\nJan Novotný (* 6. května 1944 v Uherském Hradišti) je český fyzik, emeritní profesor Masarykovy univerzity v Brně.\nVystudoval fyziku pevné fáze na Přírodovědecké fakultě Univerzity Jana Evangelisty Purkyně v Brně. Na Masarykově univerzitě v Brně se zabývá obecnou teorií relativity, kosmologií a problémy matematické fyziky.\nJe autorem řady odborných vědeckých prací a spoluautorem vysokoškolských učebnic. Píše také eseje a filozoficky laděné úvahy. Je pečlivým recenzentem a výstižným překladatelem odborných vědeckých textů do češtiny. Je popularizátorem fyziky a členem Společnosti Kurta Gödela a JČMF.\n\nV nakladatelství Doplněk vyšel v roce 2001 soubor jeho esejů. Pod pseudonymem Pavel Hořanský napsal vtipné dobásnění nedokončené skladby Karla Havlíčka Borovského Křest sv. Vladimíra, které poprvé vyšlo v samizdatu.\n\n\n\n"}
{"id": "797627", "url": "https://cs.wikipedia.org/wiki?curid=797627", "title": "Jaroslav Michal", "text": "Jaroslav Michal\n\nJaroslav Michal (5. září 1911 Hluboká nad Vltavou – 29. ledna 1988 Litoměřice) byl český římskokatolický teolog, duchovní, právník, odborník na církevní právo a vysokoškolský pedagog.\n\nStředoškolské vzdělání získal na státním klasickém Jirsíkově gymnáziu v Českých Budějovicích a státním Jiráskově gymnáziu v Praze, kde v roce 1935 maturoval. V letech 1933-1935 se stal mimořádným posluchačem filozofické fakulty Karlovy univerziy v Praze a poté absolvoval bohosloveckou fakultu Karlovy univerzity v Praze, kterou zakončil v roce 1940. V témže roce byl vysvěcen na kněze a začal působit v pastoraci. Stal se středoškolským profesorem a pracovníkem konzistoře litoměřického biskupství. Od 6. října 1954 působil na Římskokatolické Cyrilometodějské bohoslovecké\nfakultě v Praze se sídlem v Litoměřicích jako lektor pro obor církevního práva a pro obor pedagogiky a katechetiky. Dne 3. listopadu 1954 byl na CMBF jmenován odborným asistentem pro obor církevního práva. Od 1. listopadu 1954 do 30. června 1955 suploval pedagogiku a katechetiku.\nV roce 1956 získal doktorát teologie na CMBF po předložení disertační práce s názvem \"Manželství práva přirozeného a svátostné\" a 19. června 1956 byl promován. 4. února 1960 byl jmenován docentem pro obor církevního práva, s účinností od 1. ledna 1960 po předložení spisu s názvem \"Dějiny manželství\". 15. září 1965 byl na CMBF jmenován profesorem pro obor církevního práva, s účinností od 1. října 1965. Dne 26. listopadu 1969 byl jmenován vedoucím katedry praktických oborů, s účinností od 1. října 1969 a dne 12. října 1970 byl jmenován proděkanem pro roky 1970-1972. Jeho působení na CMBF bylo ukončeno 31. ledna 1973. Zemřel 29. ledna 1988. Poslední rozloučení s ním se konalo v katedrále sv. Štěpána v Litoměřicích, a poté byl pohřben do hrobu profesorů teologického učiliště na litoměřickém hřbitově. K jeho velikému počinu patří péče o překlad Kodexu kanonického práva z roku 1917, k němuž napsal úvod, a který přeložil František Kop.\n\nČasopisecké studie, zejména: \"Duchovní pastýř\". Příspěvky ve sbornících.\n\n\n\n"}
{"id": "797630", "url": "https://cs.wikipedia.org/wiki?curid=797630", "title": "Josef Šik", "text": "Josef Šik\n\nJosef Šik (8. ledna 1929 Chrlice, dnes Brno-Chrlice – 15. září 2017) byl římskokatolický kněz a kaplan ve farnosti sv. Tomáše v Brně. I když svá studia začal na bohosloveckém učilišti v Brně, kvůli jeho zrušení komunisty v roce 1950 je nedokončil a byl nucen nastoupit do PTP. Studia ukončil tajně a byl vysvěcen v roce 1968 biskupem F. M. Davídkem. Dne 25. 8. 1992 byl podmínečně (\"sub conditione\") vysvěcen na kněze brněnským biskupem V. Cikrlem a k 1. 9. 1992 ustanoven farním vikářem (kaplanem) farnosti u sv. Tomáše v Brně. Ke dni 1. 1. 2008 byl ustanoven spirituálem zasvěcených panen v brněnské diecézi. Dne 5. 4. 2000 obdržel čestný titul kaplan jeho svatosti.\n"}
{"id": "797631", "url": "https://cs.wikipedia.org/wiki?curid=797631", "title": "Pavol Bagín", "text": "Pavol Bagín\n\nPavol Bagín (* 19. října 1953) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako středoškolský učitel.\n\nVe volbách roku 1981 zasedl do Sněmovny lidu (volební obvod č. 174 - Ilava, Středoslovenský kraj) jako bezpartijní poslanec. Mandát obhájil ve volbách roku 1986 (obvod Ilava), nyní stále jako bezpartijní ale evidován coby kandidát Komunistické strany Slovenska. Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV krajských volbách na Slovensku roku 2009 kandidoval jako nezávislý kandidát v Trenčínském kraji jistý Ing. Pavol Bagin (56 let, profesí ředitel střední školy v Dubnici nad Váhom).\n\n"}
{"id": "797632", "url": "https://cs.wikipedia.org/wiki?curid=797632", "title": "Eger (rozcestník)", "text": "Eger (rozcestník)\n\nEger může být: \n\n\n\n\npodobné názvy\n\n"}
{"id": "797634", "url": "https://cs.wikipedia.org/wiki?curid=797634", "title": "Ubiquity (software)", "text": "Ubiquity (software)\n\nUbiquity je také grafický instalační nástroj, napsaný v programovacím jazyce Python, a používaný v operačním systému Ubuntu. Existuje pro něj jak Qt, tak GTK frontend. Ubiquity bylo poprvé představeno jako součást Ubuntu 6.06 Dapper Drake.\n\n"}
{"id": "797642", "url": "https://cs.wikipedia.org/wiki?curid=797642", "title": "Estoril Open 2012 – muži", "text": "Estoril Open 2012 – muži\n\nTenisový turnaj ATP Estoril Open 2012 se konal ve dnech 28. dubna až 6. května v portugalském Estorilu. Dějištěm byl areál Estádio Nacional s otevřenými antukovými dvorci v Oeirasu. Turnaj patřil do kategorie ATP World Tour 250. Odměny činily 450 000 EUR.\n\nSinglový titul obhájil vítěz loňského ročníku Argentinec Juan Martín del Potro. Titul ve čtyřhře obhájil Nizozemec Jean-Julien Rojer, když vytvořil pár s Pákistáncem Ajsámem Kúreším.\n\nČtyři nejvýše nasazení hráči měli v úvodním kole volný los.\n\nNásledující hráči obdrželi do hlavní soutěže divokou kartu:\n\nNásledující hráč obdržel do hlavní soutěže zvláštní výjimku:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "797643", "url": "https://cs.wikipedia.org/wiki?curid=797643", "title": "BMW Open 2012", "text": "BMW Open 2012\n\nTenisový turnaj ATP BMW Open 2012 se konal ve dnech 30. dubna až 6. května v německém v bavorském Mnichově. Dějištěm konání byl komplex MTTC Iphitos s otevřenými antukovými dvorci. Turnaj patřil do kategorie ATP World Tour 250 series. Odměny činily 450 000 EUR.\n\nČtyři nejvýše nasazení hráči měli v úvodním kole volný los.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "797644", "url": "https://cs.wikipedia.org/wiki?curid=797644", "title": "Serbia Open 2012", "text": "Serbia Open 2012\n\nTenisový turnaj ATP Serbia Open 2012 se konal ve dnech 28. dubna až 6. května v srbském hlavním městě Bělehradě, a to na otevřených antukových dvorcích. Turnaj patřil do kategorie ATP World Tour 250 series. Odměny činily 373 000 EUR.\n\nPrvní čtyři nasazení hráči měli v 1. kole volný los.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "797646", "url": "https://cs.wikipedia.org/wiki?curid=797646", "title": "Hedvábnictví", "text": "Hedvábnictví\n\nHedvábnictví je obor hospodářství, nejprve řemeslo a později průmyslová výroba, zahrnující všechny činnosti od chovu housenek a pěstování moruší až po zpracování přírodního hedvábí na přízi a tkaní plošné textilie.\n\nPrvní zmínka o objevu hedvábí a bource morušového (\"Bombyx mori\") pochází z Číny. Objev hedvábnictví je připisován konkubíně čínského císaře Chuang-ti, který žil ve 3. tisíciletí př. n. l.\n\nTajemství výroby hedvábí čínští výrobci velmi pečlivě střežili před světem téměř 2000 let. Podle čínského historika Man-Tua-Lina se výroba hedvábí v 1. století před naším letopočtem rozšířila na Korejský poloostrov a odtud do Japonska. . Ve 3. století n. l. bylo hedvábnictví v Japonsku již národním řemeslem. Hrdinské eposy Ramajána a Mahábharata svědčí o výrobě hedvábí v rané době také v Indii. Prvními Evropany byli podle písemně zaznamenané tradice dva ariánští mniši – čínští misionáři ve službách byzantského císaře Justiniána I., kteří dokázali propašovat vajíčka bource morušového z Číny do Konstantinopole v dutých bambusových holích. Evropské hedvábnictví se rozvíjelo od 12. století: již roku 1146 je v královských dílnách \"Nobiles officinae\" v Palermu na Sicílii zavedl král Roger II. Titíž hedvábníci přišlí z Byzance se usadili například v thráckém Soufli. Od 14. století se hedvábí rozšířilo v Toskánsku (Lucca), později ve Francii (Lyon) a ve Španělsku. Od poloviny 18. století začala výroba v mnoha dalších zemích. \n\nHedvábné vlákno vytváří bourec morušový (latinsky: \"Bombyx mori\" – „hedvábný motýľ“). Dospělý jedinec žije asi jen tři dny, ve kterých snese okolo 300 vajíček. Bourec morušový se živí listy morušovníku. Když dosáhne asi třicetinásobku původní délky, zakuklí se. Housenka se do hedvábného vlákna, které sama vytvoří, zamotává a vytvoří kokon (zámotek). Jeden kokon může obsahovat 200 až 900 metrů dlouhé vlákno. Vlákno hedvábí tvoří bílkoviny fibrin a sericin, které na vzduchu tuhnou a vytvářejí hedvábné vlákno, které je extrémně pevné a mohou se z něj tkát hedvábné látky. Hedvábné látky jsou zhotoveny z ušlechtilého přírodního materiálu, který má specifickou strukturu a mimořádný lesk. Už od nepaměti byl velmi cennou komoditou.\n\nK prvnímu pokusu zavést výrobu hedvábí z kokonů housenek bource morušového dal pokyn Albrecht z Valdštejna v Jičíně v roce 1627, kdy tam povolal italské dělníky, kteří vysázeli mnoho moruší a zahájili pěstování. Po jeho smrti však hedvábnictví zaniklo. Na Moravě měl primát v 17. století náležet Lichtenštejnům. V rakouské monarchie se v období merkantilismu objevilo několik hedvábnických podnikatelů po třicetileté válce, přicházeli také do ČVech a na Moravu. Patřil k nim například Josef Tarone v Praze v letech 1720-1725. Systémové zavádění hedvábnictví se přičítá hraběti Prosperu Antonovi von Sinzendorf, kancléři císaře Karla VI. Roku 1749 začali v Praze na hradbách vysazovat moruše dva Italové: geodet major Carlo Cremieri a divadelní podnikatel Giovanni Battista Locatelli, který se usadil v divadle Bouda se svým operním ansámblem. Roku 1757 od nich moruše odkoupil komerciální kongres, který stromky postoupil Vlašskému špitálu na Malé Straně, v jehož zahradě byly vysázeny, a ve špitále se hedvábí vyrábělo až do jeho zrušení 1830. \n\nV roce 1752 vydala císařovna Marie Terezie výnos na podporu pěstování moruší a roku 1756 jej doplnila pohrůžkou trestů žalářem za poškozování vysazených stromů. Roku 1751 obdržel radní Starého Města pražského Bedřich z Friedbergů povolení, aby z výnosu maškarních plesů, které pořádal ve svém domě čp. 620/I, přispíval do fondu na pěstování morušových stromků. V desetiletí 1770-1780 vyrobeno asi 40 q hedvábné příze. Ital Josef Rangheri v polovině 19. století výrobu hedvábí zavedl na předměstí Prahy, a to v usedlosti nazývané Rangherka, neboli Vršovický zámeček. Její součástí byly síně pro chování bource morušového, na přilehlém pozemku dal vysázet 200 moruší. Roku 1863 byla v Praze založena \"Hedvábnická jednota pro království české\" v čele s Ferdinandem Hillerem, který popsal hedvábnictví v VI. dílu Ottova slovníku naučného. Koncem 19. století se počítalo s ročním výnosem cca 3 centy hedvábných kokonů. Další pěstitelé hedvábí byli evidování v Noutonicích, Chocni, Heřmanově Městci, Písku, či v Chlumu u Třeboně. Všeobecná osvěta a školní propagace nabádala matky a jejich děti, aby domácím pěstováním bource došly blahobytu. Roku 1882 bylo v českých zemích napočítáno na 105 tisíc morušových stromků. V okolí Šumperka a Rýmařova bylo v té době založeno několik textilních podniků, které se zabývaly výhradně zpracováním (převážně importovaného) hedvábí a tato oblast se stala významným střediskem hedvábnictví pro celé tehdejší Rakousko-Uhersko a pozdější Československo. Ještě v 60. letech 20. století zde bylo v tomto oboru zaměstnáno přes 2000 lidí, v té době však byly zpracovávané materiály převážně filamenty z viskózy nebo polyamidu, tehdy nazývané umělé nebo syntetické hedvábí a např. úřední statistika z roku 1990 uváděla pro hedvábnické odvětví výrobu \"70 milionů\" metrů tkanin s podílem pouhých \"130 tisíc\" metrů z přírodního hedvábí. V pozdějších letech se v českých výrobních statistikách hedvábné textilie nevyskytují.\n\nChovem housenek k získávání hedvábného vlákna a zpracováním na textilie se zabývá ve světě asi 60 států ležících téměř bez výjimky v subtropickém nebo tropickém pásmu zeměkoule. Dominantní postavení v dodávkách hedvábných vláken (v roce 2015 cca 200 000 tun) mají Čína s podílem na výrobě cca 85 % a Indie se 14 %.\nVedle klimatických podmínek je úspěch v hedvábnictví závislý na dostatku levných pracovních sil s patřičnými zkušenostmi. V Indii je v hedvábnictví zaměstnáno asi 7 milionů, v Číně 1 milion a např. v Thajsku 20 tisíc lidí.. Kromě jmenovaných tradičníchasijských producentů hedvábí se u většiny ostatních již během 2. čtvrtiny 20. století oddělila výroba surových tkanin od jejich zpracování v oděvním průmyslu. Příkladem může být celosvětově uznávaný hedvábník českého původu Zika Ascher. \n\n\n"}
{"id": "797647", "url": "https://cs.wikipedia.org/wiki?curid=797647", "title": "Lubomír Bartoš", "text": "Lubomír Bartoš\n\nLubomír Bartoš (* 27. května 1934) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí knihkupectví.\n\nVe volbách roku 1981 zasedl do Sněmovny lidu (volební obvod č. 87 - Brno-město-sever, Jihomoravský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797648", "url": "https://cs.wikipedia.org/wiki?curid=797648", "title": "Centro Federal de Educação Tecnológica Celso Suckow da Fonseca", "text": "Centro Federal de Educação Tecnológica Celso Suckow da Fonseca\n\nUniverzita Rio de Janeiro (Centro Federal de Educação Tecnológica Celso Suckow da Fonseca, zkratka Cefet-RJ) je jedna z nejvýznamnějších vysokých škol univerzitního typu v Brazílii. Sídlí v brazilském státě Rio de Janeiro. Na univerzitě studuje přibližně 13 623 studentů.\n\nPod UPS spadá 7 univerzitních kampusů rozmístěných po celém státě Rio de\nJaneiro.\n"}
{"id": "797653", "url": "https://cs.wikipedia.org/wiki?curid=797653", "title": "Rychlobruslení na Zimních olympijských hrách 2006 – 1000 metrů muži", "text": "Rychlobruslení na Zimních olympijských hrách 2006 – 1000 metrů muži\n\nZávod na 1000 metrů mužů na Zimních olympijských hrách 2006 se konal v hale Oval Lingotto v Turíně dne 18. února 2006. Čeští závodníci se jej nezúčastnili.\n\n"}
{"id": "797654", "url": "https://cs.wikipedia.org/wiki?curid=797654", "title": "Vlastimil Baruš", "text": "Vlastimil Baruš\n\nVlastimil Baruš (11. října 1935 Kojetín – 6. září 2014) byl český a československý biolog, parazitolog, vědecký pracovník Československé akademie věd i Akademie věd České republiky, politik Komunistické strany Československa a poslanec Sněmovny lidu Federálního shromáždění za normalizace.\n\nStudoval na VŠ zemědělské v Brně, kde také potom učil. V letech 1958-1962 působil jako vědecký pracovník Biologického ústavu. K roku 1981 se profesně uvádí jako ředitel Ústavu pro výzkum obratlovců Československé akademie věd. V letech 1985–1986 byl rektorem Vysoké školy zemědělské v Brně. Od roku 1987 pracoval v Ústavu systematické a ekologické biologie ČSAV v Brně. Byl účastníkem četných výzkumných zoologických expedic (Kuba, Egypt, Rusko, Keňa, Mongolsko). Ve své profesní dráze se specializoval na studium cizopasných hlístic a přírodní ohniskovost namatodóz. Publikoval či spolupublikoval přes tři stovky vědeckých pracích a 23 knih. Později působil jako vedoucí vědecký pracovník Ústavu ekologie krajiny Akademie věd České republiky v Brně. Státní bezpečnost ho evidovala jako důvěrníka (krycí jméno VLASTA).\n\nVe volbách roku 1981 zasedl do Sněmovny lidu (volební obvod č. 86 - Brno-město-severozápad, Jihomoravský kraj). Mandát obhájil ve volbách roku 1986 (obvod Brno-město-severozápad). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797655", "url": "https://cs.wikipedia.org/wiki?curid=797655", "title": "Whatcom Falls Park", "text": "Whatcom Falls Park\n\nWhatcom Falls Park je 0,98 km² rozlehlý park v Bellinghamu v americkém státě Washington. V parku se nachází čtyři vodopády, které leží na potoku Whatcom Creek, jenž spojuje Whatcomské jezero a Bellinghamův záliv. V parku je také několik kilometrů udržovaných turistických stezek, rybníček, tenisové kurty, atletické hřiště, piknikové stoly, které pronajímá městská správa parků, a dvě dětská hřiště. Ministerstvo ryb a zvěře státu Washington zde provozuje líheň pstruhů.\n\nWhirlpool Falls jsou velice populárním místem pro plavání, jelikož se jedná o zhruba 3 metry vysoké vodopády, které obklopují 9 metrů vysoké útesy. V létě jsou útesy často využívány ke skákání do vody pod vodopády. K těm vede turistická stezka Whirlpool Loop Trail. \n\nPlavání pod těmito vodopády bylo před několika lety na dlouhou dobu zakázáno kvůli nedaleké potrubní havárii, jejíž místo je z útesů stále viditelné. Poté, co bylo několik zákazových cedulí a plotů zničeno, město vzdalo snahu regulovat toto území a odstranilo i zbývající překážky.\n\nVodopády jsou často nesprávně nazývány jako Střední nebo Dolní Whatcomské vodopády. Zatímco ty Střední se však nacházejí nedaleko západního konce parku a nejsou kvůli devastaci okolí již zmíněnou potrubní havárií přístupné veřejnosti, Dolní Whatcomské vodopády se nachází několik kilometrů po proudu potoka v Námořním parku dědictví.\n\n10. června 1999 prasklo Olympijské potrubí pod parkem a vychrlilo 897 m³ benzinu do potoka Whatcom Creek. Obrovské množství vylitého paliva se nedlouho poté vznítilo a výsledná exploze vypálila velké množství lesa na území parku. Jeden mladý muž a dva mladí chlapci přišli při tragedii o život.\n"}
{"id": "797657", "url": "https://cs.wikipedia.org/wiki?curid=797657", "title": "Rychlobruslení na Zimních olympijských hrách 2006 – 1500 metrů muži", "text": "Rychlobruslení na Zimních olympijských hrách 2006 – 1500 metrů muži\n\nZávod na 1500 metrů mužů na Zimních olympijských hrách 2006 se konal v hale Oval Lingotto v Turíně dne 21. února 2006. Čeští závodníci se jej nezúčastnili.\n\n"}
{"id": "797658", "url": "https://cs.wikipedia.org/wiki?curid=797658", "title": "Moskevské oslavy Dne vítězství 2010", "text": "Moskevské oslavy Dne vítězství 2010\n\nMoskevské oslavy Dne vítězství v roce 2010 se konaly 9. května 2010 na Rudém náměstí na připomínku 65. výročí bezpodmínečné kapitulace nacistického Německa, tedy také na připomínku vítězství Sovětského svazu ve Velké vlastenecké válce.\n\nJednalo se o největší vojenskou přehlídku v Moskvě od rozpadu Sovětského svazu v roce 1991. Účastnilo se 127 letadel a vrtulníků, 11 135 osob a také byla předvedena mezikontinentální balistická raketa Topol-M. Poprvé za celou dobu konání výročních přehlídek se účastnily také vojenské jednotky spojenců Sovětského svazu z druhé světové války, Francie, Polska, Spojeného království, Spojených států amerických a také z členů Společenství nezávislých států.\n\nLetadla, která se účastnila: Iljušin Il-76, Iljušin Il-78, Antonov An-124, Suchoj Su-27, Iljušin Il-80, Berijev A-50, Tupolev Tu-22M, Suchoj Su-25, Mikojan MiG-29, Mikojan MiG-31, Tupolev Tu-95 a Tupolev Tu-160 a Jakovlev Jak-130.\n\nByl představen i vrtulník Mil Mi-26 a balistická raketa Topol-M.\n\nZe Společenství nezávislých států se účastnily Arménie, Ázerbájdžán, Bělorusko, Kazachstán, Kyrgyzstán, Moldavsko, Tádžikistán, Ukrajina. Na přání turkmenistánské vlády byl letecky z Ašchabadu dopraven kůň, aby mohl jet v čele turkmenského oddílu důstojník na koni.\n\nZ Francie se zúčastnili piloti a letadla, z Polska, Spojeného království a Spojených států amerických přijely pěší jednotky.\n\nPřítomnost zahraničních jednotek nebyla v Rusku vnímána čistě kladně, na oslavách svátku práce zorganizovaném Komunistickou stranou Ruské federace, na které několik tisíc lidí protestovalo proti účasti jednotek Severoatlantické aliance. \n"}
{"id": "797659", "url": "https://cs.wikipedia.org/wiki?curid=797659", "title": "Andy Dick", "text": "Andy Dick\n\nAndrew Roane „Andy“ Dick (* 21. prosince 1965 Charleston, Jižní Karolína, USA) je americký komik, herec a zpěvák. Jeho první zásadní role byla v pořadu \"The Ben Stiller Show\". Později měl vlastní pořad s názvem \"The Andy Dick Show\". Otevřeně se hlásí k bisexualitě.\n\n\n"}
{"id": "797661", "url": "https://cs.wikipedia.org/wiki?curid=797661", "title": "Rychlobruslení na Zimních olympijských hrách 2006 – 5000 metrů muži", "text": "Rychlobruslení na Zimních olympijských hrách 2006 – 5000 metrů muži\n\nZávod na 5000 metrů mužů na Zimních olympijských hrách 2006 se konal v hale Oval Lingotto v Turíně dne 11. února 2006. Čeští závodníci se jej nezúčastnili.\n\n"}
{"id": "797663", "url": "https://cs.wikipedia.org/wiki?curid=797663", "title": "Chemický potenciál", "text": "Chemický potenciál\n\nChemický potenciál je intenzivní stavová termodynamická veličina vhodná k charakterizování energetických změn termodynamického systému spojených se změnou počtu částic jednotlivých složek systému.\n\nDoporučené značení:\nJednotka v SI:\n\nChemické reakce jsou spojeny se změnou složení a změna složení souvisí s energetickou změnou. Každý druh energie je možné vyjádřit jako součin intenzivního (\"μ\" – chem. potenciál) a kapacitního (Δ\"n\" – přírůstek molů dané složky \"i\") parametru.\n\nPři konstantním tlaku a teplotě lze chemický potenciál definovat následovně:\n\nChemický potenciál je mírou afinity dané látky a o tom, jaké reakce budou v systému probíhat a jak rychle, rozhoduje jednak chemický potenciál, jednak množství látek v systému.\n\n"}
{"id": "797666", "url": "https://cs.wikipedia.org/wiki?curid=797666", "title": "Zalavár", "text": "Zalavár\n\nZalavár () je obec v Maďarsku v župě Zala. Nachází se 9 kilometrů jihozápadně od Balatonu.\n\nMezi lety 839–847 zde nitranský kníže Pribina vybudoval hradiště Blatnohrad, které se stalo centrem Blatenského knížectví. Roku 840 tu byl postavený první kostel. Za vlády Pribinova syna, Kocela, se v létě roku 867 na dvoře Blatnohradu krátce zdrželi Cyril a Metoděj, kteří byli na cestě z Velké Moravy k papeži do Říma. Po Kocelově smrti se hradiště dostalo do rukou Frankům.\nOkolo roku 900 dobyli místo Maďaři. Roku 1019 zde byla postavená nová bazilika a benediktínský klášter.\n"}
{"id": "797667", "url": "https://cs.wikipedia.org/wiki?curid=797667", "title": "Fugacita", "text": "Fugacita\n\nFugacita je všeobecná termodynamická veličina vyjadřující změnu chemického potenciálu (parciální volné entalpie) při termodynamických pochodech. Byla definována Gilbertem Newtonem Lewisem všeobecně pro všechna skupenství. Na základě fugacity byla následně definována i termodynamická veličina aktivita.\n"}
{"id": "797668", "url": "https://cs.wikipedia.org/wiki?curid=797668", "title": "Rychlobruslení na Zimních olympijských hrách 2006 – 10 000 metrů muži", "text": "Rychlobruslení na Zimních olympijských hrách 2006 – 10 000 metrů muži\n\nZávod na 10 000 metrů mužů na Zimních olympijských hrách 2006 se konal v hale Oval Lingotto v Turíně dne 24. února 2006. Čeští závodníci se jej nezúčastnili.\n\n"}
{"id": "797669", "url": "https://cs.wikipedia.org/wiki?curid=797669", "title": "Stomping Ground", "text": "Stomping Ground\n\nStomping Ground je v pořadí třetí studiové album americké ska punkové hudební skupiny Goldfinger. Vydáno bylo 28. března 2000.\nPokud není uvedeno jinak, je autorem skladby vždy John Feldmann.\n"}
{"id": "797670", "url": "https://cs.wikipedia.org/wiki?curid=797670", "title": "Motorová jednotka DB řada VT 11.5", "text": "Motorová jednotka DB řada VT 11.5\n\nMotorová jednotka DB řada VT 11.5, přezdívaná často TEE podle sítě Trans Europ Express, je dieselová jednotka \"Německých spolkových drah (Deutsche Bundesbahn – DB).\" Byl to velký úspěch ve vývoji německých kolejových vozidel 50. let 20. století a výstavní vlak DB. S reformou číslování řad DB k 1. lednu 1968 dostaly hnací vozy číslo řady 601, vložené vozy 901.\n\nMotorové jednotky VT 11.5 byly v Německu vyvinuty pro mezinárodní síť spojů TEE se zvýšeným komfortem. V roce 1957 dodala celkem společnost MAN 19 motorových vozů, Linke-Hofmann-Busch 23 oddílových vozů, Waggonfabrik Wegmann 8 velkoprostorových vozů, 8 barových vozů a devět restauračních vozů. Tak byly dodány vlaky, které byly naplánované jako sedmivozové (možné byly nejvíce desetivozové) se 122 místy k sezení a 46 místy v jídelním oddíle, dlouhé 130 m a vážící 230 tun. Tyto vlaky sestávaly z jednoho motorového vozu na každém konci, dvou oddílových vozů, jednoho velkoprostorového vozu, jednoho barového a jednoho restauračního vozu.\n\nNasazení od roku 1957:\n\nNasazení od roku 1965:\n\nNasazení bylo pak možné i na rychlíky (F-Zug) a nově vznikající značku InterCity. Od roku 1968:\n\nPři zavedení sítě InterCity roku 1971 byly do ní vlaky TEE integrovány. Poslední německý spoj TEE existoval do roku 1972:\n\nOd roku 1987 byla všechna vozidla řady 601/901 prodána do Itálie kromě 601 002 a 901 403, která byla sešrotována.\n\n\n\n"}
{"id": "797673", "url": "https://cs.wikipedia.org/wiki?curid=797673", "title": "Florentská univerzita", "text": "Florentská univerzita\n\nFlorentská univerzita (: \"Università degli Studi di Firenze\") je univerzita v italském města Florencie. Byla založena v roce 1321 a je jednou z největších a nejstarších v Itálii. Sestává z celkem dvanácti fakult a studuje na ní přibližně 60 tisíc studentů.\n\nMezi zdejší akademické pracovníky patřil například Mario Draghi.\n\n"}
{"id": "797675", "url": "https://cs.wikipedia.org/wiki?curid=797675", "title": "Narodnaja volja", "text": "Narodnaja volja\n\nNarodnaja volja (: Наро́дная во́ля, : Svoboda lidu) byla ruská levicová teroristická organizace, vzniklá na konci sedmdesátých let devatenáctého století rozštěpením organizace Půda a svoboda. Je známá úspěšným atentátem na cara Alexandra II. V letech 1879 až 1885 vydávala ilegální noviny \"Narodnaja volja\". Její program byl směsicí demokratických a socialistických reforem.\n\nJednalo se o ruskou levicovou teroristickou organizaci, jejímž předchůdcem byla skupina s názvem Zemlja i volja, česky Půda a svoboda, která byla založena roku 1876. Tato organizace byla ustavena v Petrohradě a svůj vliv od roku 1878 zvyšovala i vydáváním periodika s názvem \"Zemlja i volja\". Hlavním orgánem spolku byl takzvaný Základní kroužek, který se skládal ze 45 lidí. Celkový počet sympatizantů nebyl větší než 200.\n\nSvojí propagandu dokázala šířit na značně velkém území Ruského impéria. Kromě Petrohradu se snažili členové této skupiny působit hlavně v oblastech jižního Ruska a Povolží. Tyto oblasti byly považovány za místa s revolučním potenciálem. Organizace se snažila svou propagandu cílit především na vesnické obyvatelstvo, ale do jejího zorného pole se dostávali i studenti univerzit. Zajímavá byla taktika tohoto spolku. Členové organizace se měli stěhovat mezi vesničany a přímo na místě připravovat mužiky k revoluci. Agitátoři z měst ale nebyli vesnickým obyvatelstvem přijímáni, protože mužici byli pevně zakořeněni ve feudálním světě. Představy členů organizace o existenci socialistického cítění u prostého vesničana se rozplynuly.\n\nNarodnaja volja bojovala proti samoděržaví a mezi její požadavky patřilo svolání ústavodárného shromáždění, zavedení univerzálního volebního práva, zastupitelské demokracie, svobody projevu, tisku a shromažďování, nahrazení stálé armády dobrovolnickými jednotkami, předání půdy lidu, postupné předání továren do rukou pracujících a udělení práva sebeurčení utiskovaným národům carského Ruska. Svých cílů chtěla organizace dosáhnout především propagandistickou činností, ale mezi její zbraně patřily i teroristické činy v podobě vražd představitelů moci.\n\nCelá druhá polovina 70. let 19. století byla v Rusku vyplněna řadou teroristických akcí. První velkou akcí, která inspirovala další podobné činy, byla politicky motivovaná vražda policejního náčelníka Trepova. Ten byl zabit Věrou Zasuličovou 24. ledna (podle starého kalendáře) roku 1878. Zasuliučová byla soudem osvobozena i díky sympatiím veřejnosti. To podnítilo vznik mnoha dalších organizací. Většina z nich ovšem nepřežila intervenci státu, která se projevila velkým zatýkáním na konci 70. let. Zatýkání se ale příliš nedotklo organizace Zemlja i volja, ze které se stal největší spolek svého druhu. Oběťmi atentátů této organizace se stal například charkovský gubernátor generál Kropotkin, nebo šéf policie Mezencev.\n\nHlavním cílem teroristů byl však sám car, Půda a svoboda připravovala tento atentát na rok 1879. Existovalo několik plánů na zabití imperátora, ale jen plán A. K. Solovjova byl podpořen. 2. dubna roku 1879 se Solovjov pokusil o atentát, který ovšem nevyšel. Reakcí státní moci bylo převedení podobných činů pod jurisdikci vojenských soudů, čímž se radikálně zpřísňovaly tresty pro atentátníky.\n\nPo tomto pokusu o atentát na cara se v Půdě a svobodě projevil rozkol. Část přívrženců chtěla soustředit síly na osvětovou a propagandistickou činnost, část viděla východisko v teroristických aktech zaměřených na představitele moci. I když cíle i prostředky k jejich dosažení byly podobné, Zemlja i volja se rozdělila na dvě frakce. Jednou byla organizace Narodnaja volja, druhou pak Černyj pereděl. Narodnaja volja začala zdůrazňovat politické požadavky. Jejich představou bylo, že díky atentátům na státní představitele začne polevovat absolutistický styl vlády a v konečném stádiu svrhnou celý carský režim. V této době začíná Narodnaja volja sebe samu považovat za politickou stranu. Jejím hlavním cílem, kterému podřizovala veškerou svoji snahu, se stala likvidace cara Alexandra II. V roce 1879 a 1880 proběhlo množství pokusů o zavraždění cara, včetně pokusu, při kterém byla nálož trhavin umístěna přímo v Zimním paláci.\n\nDalší pokus o odstranění cara byl plánován na 1. března 1881. Před tímto atentátem, který byl úspěšný, bylo zatčeno několik vrcholných představitelů organizace. Byl to A. D. Michailov a později též A. Željabov. Akceschopnost organizace ale nebyla nabourána. Samotný atentát byl proveden hozením bomb na cara projíždějícího v kočáře, přičemž rozmístění vrhačů bomb měla na starosti S. L. Perovskaja. Bombu hodil nejprve Rysakov, pak Griněvickij. Griněvického bomba cara i samotného atentátníka smrtelně zranila.\n\nAtentát přinesl organizaci Narodnaja volja celosvětovou proslulost, ale její cíle ještě splněny nebyly. Nový car Alexandr III. nepokračoval v liberalizačních snahách svého otce, ale navrátil se k zásadám samoděržaví. Perovskaja, Željabov i Mihajlov byli odsouzeni k smrti a popraveni. Narodnaja volja přesunula svoji centrálu do Moskvy, ale do roku 1884 přestala zcela fungovat. \"„Historie organizace se potom dá také vykládat jako proces degenerace od demokraticky zaměřených požadavků a jejich prosazování různými formami po samoúčelný teror bez širšího kontextu. Teror byl původně zvolen jako nejefektivnější z celé škály prostředků politického boje, ale postupně se z prostředku stával cíl.“\"\n\n"}
{"id": "797677", "url": "https://cs.wikipedia.org/wiki?curid=797677", "title": "Rychlobruslení na Zimních olympijských hrách 2006 – stíhací závod družstev muži", "text": "Rychlobruslení na Zimních olympijských hrách 2006 – stíhací závod družstev muži\n\nStíhací závod družstev mužů na Zimních olympijských hrách 2006 se konal v hale Oval Lingotto v Turíně ve dnech 15. a 16. února 2006. Čeští závodníci se jej nezúčastnili.\n\nPořadí v rozjížďkách určilo dvojice týmů pro čtvrtfinálové jízdy: 1.–8., 2.–7., 3.–6. a 4.–5.\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "797679", "url": "https://cs.wikipedia.org/wiki?curid=797679", "title": "Foróneus", "text": "Foróneus\n\nForóneus (2. pád Forónea, lat. Phoroneus) je syn říčního boha Ínacha a jeho manželky Láodiky, argejský král.\n\nPodle argejských pověstí byl prvním člověkem na světě, podobně jako podle mezopotámských Adapa nebo podle židovských pověstí Adam. Získal si nesmírné zásluhy o lidské pokolení: usadil lidi ve společných osadách, naučil je prvním dovednostem a dal jim oheň. Sjednotil pod svou vládou celý Peloponnésos a počátek této vlády stal se v Argu výchozím bodem letopočtu. S manželkou, jež se jmenovala rovněž Láodika , měl dvě děti, Apida a Niobu, které však nebyly totožné se svými mnohem známějšími jmenovci (egyptským bohem Apidem a thébskou královnou Niobou). Jeho sestrou byla Íó, kněžka bohyně Héry a milenka nejvyššího boha Dia.\n\nV mýtu o Foróneovi jsou spojeny prvky jiných, v Řecku rozšířenějších mýtů (o Prométheovi, Démétře aj.), jejichž vzájemný vztah není jednoznačně objasněn. Argejci, kteří se hlásili k Foróneovi jako k svému praotci, se považovali za nejstarší řecký kmen. Zda právem, archeologové nerozhodli, třebaže připouštějí, že v Argu bylo pravděpodobně jedno z nejstarších sídlišť na území Řecka.\n\n"}
{"id": "797682", "url": "https://cs.wikipedia.org/wiki?curid=797682", "title": "Den Slunce", "text": "Den Slunce\n\nDen Slunce (německy Tag der Sonne) je národní osvětová kampaň v Rakousku. Jejím cílem je propagace využívání slunečního záření k výrobě tepla a elektřiny. Poprvé se Den Slunce v Rakousku uskutečnil v roce 2002. V roce 2012 se ve dnech 4. a 5. května uskutečnilo téměř 400 jednotlivých akcí. Kampaň podporují Spolkové ministerstvo pro dopravu, inovace a technologie a Spolkové ministerstvo hospodářství, rodiny a mládeže. \n\nDen Slunce se záhy rozšířil do Německa a postupně do dalších zemí Evropské unie. Z původního Dne Slunce se vyvinuly Evropské dny Slunce, které probíhají v první polovině května již v 19 státech včetně České republiky (v roce 2012). Evropské dny Slunce koordinuje Evropská federace pro fototermiku (ESTIF) v úzké spolupráci s Evropskou asociací fotovoltaického průmyslu (EPIA) a podporuje je kolem 25 evropských i národních organizací.\n\n"}
{"id": "797686", "url": "https://cs.wikipedia.org/wiki?curid=797686", "title": "Black Widow (komiks)", "text": "Black Widow (komiks)\n\nBlack Widow (rusky \"Чёрная вдова\"; česky \"Černá vdova\") je fiktivní postava vyskytující se v komiksech vydavatelství Marvel Comics. Byla vytvořena editorem Stanem Leem, scenáristou Donem Ricem a hercem Donem Heckem. Poprvé se objevila v 52. čísle komiksu \"Tales of Suspense\" vydaném v dubnu 1964.\n\nBlack Widow se narodila ve Stalingradu (dnes Volgogradu) jako Natalja Aljanovna „Nataša“ Romanovová (rusky \"Наталья Альяновна „Наташа“ Романова\"), v příbězích známá také jako Natasha Romanoff.\n\nBlack Widow chodila několik let na balet, což je předpokladem pro její značnou pohyblivost a mrštnost. Později díky KGB byla zbavena paměti a vycvičena jako elitní zabijačka v rudé komnatě, zde byl tzv. ukončovací rituál při kterém byla fyzicky sterilizována. Jelikož neznala svou minulost a nevěděla kdo vlastně je, ji bylo jedno co dělá a čí krev prolévá. To se změnilo po rozpadu Sovětského Svazu. Agentura S.H.I.E.L.D. si všimla že Black Widow je nechráněná a poslala k ní agenta Clinta Bartona alias Hawkeye, který ji měl zabít. Ten ji ale nezabil a dokázal ji přimět konat dobro. Pomohl ji zjistit vše o její minulosti a Black Widow zanevřela na své krvavé činy a rozhodla se konat dobro. Pracovala pro S.H.I.E.L.D a později se přidala k Avengers.\n\nRoli Nataši Romanovové / Black Widow ve filmové sérii fikčního světa Marvel Cinematic Universe ztvárnila americká herečka Scarlett Johanssonová, která smlouvu podepsala v březnu 2009. Původně měla být do postavy obsazena Emily Bluntová. Pro plánovanou kolizi rolí se však úlohy vzdala.\n\n\nNataša Romanovová (Black Widow) je tehdejším ředitelem S.H.I.E.L.D.u vyslána pod jménem Natalie Rushmanová k Tonymu Starkovi (Iron Man), aby na něj dohlížela. Palladiové jádro obloukového reaktoru, které udržuje Starka naživu a také pohání jeho oblek, ho totiž také tráví a Tony nedokáže za něj nalézt náhradu. Kvůli své očekávané smrti je deprimovaný a zároveň lehkomyslný, nicméně rozhodne se neříct o svém zdravotním stavu nikomu. Nick Fury se to ale dozví a proto k němu vyšle Natašu. Později mu v přítomnosti Furyho a agenta Phila Coulsona odhalí, že je ve skutečnosti agentka S.H.I.E.L.D.u a vrací se na základnu S.H.I.E.L.D.u.\n\nV tomto filmu je Nataša právě na misi, ale tu musí přerušit kvůli náhlému útoku asgarďana Lokiho, který se zmocnil mocné zbraně Tesseract. Ten si s ní chce podrobit Zemi. Nick Fury proto aktivuje program Avengers. Nataša je vyslána pro Bruce Bannera (Hulk) a přivede ho na základnu. Tam se setká s ostatními členy týmu. Spolu se Stevem Rogersem a Tonym Starkem se jim podaří zajmout Lokiho. Ten je ale svými stoupenci osvobozen. Mezi stoupence patří i Clint Barton (Hawkeye), který má ale Lokim ovládnutý mozek. Nataša s ním svede souboj, při kterém ho omráčí a zbaví ho tak ovládání mysli. Později pak kompletní nově vzniklí Avengers porazí Lokiho a jeho armádu.\n\nZde Nataša i dva roky po událostech filmu Avengers pracuje pro S.H.I.E.L.D., stejně jako její přítel Steve Rogers. Oba jsou vysláni s protiteroristickým týmem S.T.R.I.K.E., jehož velitelem je agent Rumlow, na tajnou akci, jejímž cílem je osvobodit rukojmí zadržované Georgesem Batrocem a jeho žoldáky na lodi S.H.I.E.L.D.u. Nataša má však jiný cíl. Získat data z lodních počítačů pro Furyho. Po akci se od Furyho Nataša se Stevem dozvídá o projektu Insight - třech nových Helicarrierech propojených se špionážními satelity tak, aby mohly preventivně eliminovat hrozby. Fury ale nedokáže dešifrovat data od Nataši, což v něm vzbudí podezření a proto požádá tajemníka S.H.I.E.L.D.u Alexandra Pierce o pozdržení projektu. \n\nO několik dní později se Nataša dozvídá o smrti Furyho. Zastřelil ho záhadný útočník Winter Soldier, se kterým se už Nataša dříve setkala. Setkává se se Stevem a s pomocí dat z lodi objeví tajný bunkr S.H.I.E.L.D.u v New Jersey, kde aktivují superpočitač s vědomím nacistického vědce Armina Zoly. Ten jim vyjeví, že ode založení S.H.I.E.L.D.u, po druhé světové válce v jeho řadách operuje tajná nacistická organizace HYDRA, jejímž cílem je vyvolat globální chaos a přimět tak svět se dobrovolně vzdát výměnou za bezpečí. Oba agenti jen těsně uniknou smrti, neboť S.H.I.E.L.D. vypustil na bunkr raketu, která jej zničila. Dvojice si uvědomí, že vůdcem HYDRY je právě Alexander Pierce uvnitř agentury. Přijmou pomoc od Sama Wilsona, který disponuje multifunkčními skládacími křídly se zbraněmi. Později na ně zaútočí Winter Soldier a pomocnice Furyho Maria Hillová je zavede do tajného útočiště, kde se Nick Fury nachází. Svou smrt pouze nafingoval, aby po něm HYDRA nešla a mohl tak v klidu promyslet plán. Mezitím jsou vypuštěny Helicarriery, které ale ovládá HYDRA. Nataša v přestrojení odzbrojí a zajme Pierce a donutí ho odemknout databázi, čímž získá přístup k utajovaným informacím. Tyto informace zveřejní (zašifrované) a dokáže tak světu vinu HYDRY. Rogers porazí Winter Soldiera, který ale unikne a Helicarriery jsou zničeny. Nataša je vyslýchána u senátního výboru a vzdává se identity agentky S.H.I.E.L.D.u, který se právě rozpadl (nicméně neví, že mezitím vzniká utajeně nový S.H.I.E.L.D pod vedením bývalého agenta Coulsona). S Rogersem a zbylými členy týmu Avengers se však rozhodnou zničit zbylé buňky HYDRY.\n\nNataša se zbytkem Avengers útočí na jednu ze základen HYDRY, na které se shodou okolností nachází Lokiho žezlo. To po boji získají a odletí s ním na své sídlo Avengers. Tony Stark a Bruce Banner s ním stvoří umělou inteligenci Ultron, která má chránit planetu Zemi. Ultron ale začne neočekávaně vnímat a díky kontroverzním informacím z internetu si vyvodí, že jedinou možností záchrany Země je vyhubením lidstva. Vytvoří si robotické tělo a unikne spolu s veškerými informacemi o Avengers. Ultron si vytvoří armádu svých těl z kovu vibranium. Později se utká s Avengers a nakonec prohraje, nicméně při boji zemře superhrdina Quicksilver a neznámo kam odletí v Quinjetu Hulk (Bruce Banner). Právě s Brucem Nataša měla velmi citlivý vztah, rodící se v lásku. Z jeho zmizení je zdrcená. Nesmí to ale dát najevo, protože se musí soustředit na výcvik nových členů Avengers.\n\nNataša s částí týmu Avengers útočí na zločince Rumlowa, kterého pronásleduje už od rozpadu S.H.I.E.L.D.u. Rumlow při boji zemře, ale stihne odpálit silnou nálož. Ta zničí a zabije spoustu lidí v okolí. Po návratu na základnu je navštíví ministr zahraničí Thadeuss Ross a předloží jim Sokovijskou smlouvu, kterou podepsalo 116 zemí světa. Smlouva obsahuje příkaz registrace Avengers, kteří mohou dále pokračovat ve své činnosti ale pouze pod vedením světových politiků. Tato smlouva byl vytvořena na základě ničivých a smrtících bojů Avengers se zločinci a jinými padouchy. Nataša souhlasí se Starkem, Visionem a Jamesem Rhodesem (War Machime) na podpisu smlouvy, ale druhá polovina Avengers nesouhlasí. To a několik dalších faktorů vyvolá střet obou rozdělených stran. Nataša bojuje na straně Starka, ale nakonec Rogerse nechá uniknout. To ji ale postaví mimo zákon stejně, jako odpůrce smlouvy. Proto se později setká s hledanými členy Avengers (Steve Rogers, Sam Wilson (Falcon) a Wanda Maximovová (Scarlet Witch)) a prchají spolu. \n\nNataša se se zbytkem hledaných Avengerů pořád skrývá. Aboslovovali několik protiteroristických misí v Aghánistánu. Po vpádu Black Order na planetu Zemi se ale přesouvají zpátky do USA a část z nich porazí. Tajně se dostanou na základnu legálních Avengers a tam se setkají s Brucem Bannerem a Jamesem Rhodesem a dozvídají se o . Všichni se přesouvají do Wakandy, kde spolu s T'Challou (Black Panther) a wakandskou armádou později čelí Thanosovi. Ten je ale nakonec porazí a vyhubí polovinu vesmíru, i přes pomoc Thora a Visiona. Thanos poté uniká. Zdecimovaní Avengers se pouze zděšeně dívají na své umírající kolegy a přátele.\n\n5 let po událostech Infinity War je Natasha spolu s Clintem Bartonem poslána zpět v čase na Vormir, aby získala Kámen duší. Zde se však dozvídají, že jeden z nich musí obětovat svůj život. Dostanou se do souboje o to, kdo to bude - Natasha nakonec vyhrává a pádem ze skály umírá.\n\n"}
{"id": "797687", "url": "https://cs.wikipedia.org/wiki?curid=797687", "title": "Nagylózs", "text": "Nagylózs\n\nNagylózs je obec v okresu Sopron v župě Győr-Moson-Sopron v Maďarsku.\n\nOd roku 254 do 383 žili v okolí vesnice Římané. První zmínka o vesnici pochází z roku 1264. V červenci 1273 zde bojovali vojáci českého krále Přemysla Otakara II. Od tehdejšího uherského krále Zikmunda Lucemburského získala obec, roku 1431, právo pořádat trhy.\nRoku 1454 bylo Nagylózs zničeno a vypáleno husity. V roce 1700 tu byl postavený kostel svatého Vavřince. Obec postihla roku 1711 morová nákaza. Roku 1769 vyhořela polovina města. znovu vyhořela ještě roku 1863.\nPošta zde byla založena roku 1882. Sbor dobrovolných hasičů roku 1888\n"}
{"id": "797688", "url": "https://cs.wikipedia.org/wiki?curid=797688", "title": "Silvester Krčméry", "text": "Silvester Krčméry\n\nSilvester Krčméry (5. srpna 1924, Trnava – 10. září 2013, Bratislava) byl slovenský lékař, který v době komunistického režimu spolu s Vladimírem Juklem zorganizoval na Slovensku rozsáhlou tajnou církev. V letech 1951 až 1964 byl vězněn. Dne 16. června 2013 byl hospitalizován a následně zemřel.\n\n\n"}
{"id": "797696", "url": "https://cs.wikipedia.org/wiki?curid=797696", "title": "Rankinova teplotní stupnice", "text": "Rankinova teplotní stupnice\n\nRankinova teplotní stupnici vytvořil roku 1859 William John Macquorn Rankine. Stupnice udává teplotu ve Fahrenheitových stupních, vychází z teploty absolutní nuly. Nulový bod Rankinovy stupnice se shoduje s nulou termodynamické teplotní stupnice (0 K) a označuje se 0° Rank. Stupnice je dodnes v některých zemích používána v termodynamice (USA, Velká Británie).\n\n"}
{"id": "797697", "url": "https://cs.wikipedia.org/wiki?curid=797697", "title": "The Shard", "text": "The Shard\n\nThe Shard (česky doslovně „střep“), známý také jako Shard of Glass, Shard London Bridge nebo London Bridge Tower, je londýnský mrakodrap, s 310 metry nejvyšší ve Velké Británii a je to čtvrtá nejvyšší budova v Evropě. Architektem stavby je Ital Renzo Piano. Cena výstavby dosáhla částky 450 milionů liber. Odspoda budova slouží jako kanceláře, ve vyšších patrech je hotel, nad kterým se nachází byty. Nejvyšší obyvatelná patra slouží jako turistická vyhlídka.\n\nStavba budovy začala v roce 2009, na místě kancelářského komplexu Southwark Towers z roku 1975, který byl v roce 2008 zbourán. V dubnu 2012 dosáhl Shard London Bridge plné výšky a k otevření došlo 5. července téhož roku za přítomnosti katarského premiéra šajcha Hamáda Ibn Džásima Ibn Džabera as-Sáního a člena britské královské rodiny vévody Andrewa.\n\nMajitelem mrakodrapu je emirát Katar s 95% vlastnickým podílem.\n\n"}
{"id": "797698", "url": "https://cs.wikipedia.org/wiki?curid=797698", "title": "Gamakamera", "text": "Gamakamera\n\nScintilační kamera (gamakamera, Angerova kamera) je přístroj používaný v nukleární medicíně k detekci záření γ a jeho následnému zviditelnění na obrazovku osciloskopu. \n\nGamakamera je velkoplošný obdélníkový nebo kruhový přístroj se scintilačním krystalem uvnitř, využívající scintigrafie. Tento přístroj je stacionární a oproti pohybovým scintigrafům citlivější. Umožňuje registrovat záření vycházející z velké plochy pacienta a to jak při statických, tak dynamických dějích. \n\nScintilační krystal je uzavřen v olověném a světlotěsném krytu. Za krystalem je poté světlovodivý materiál, který se spojuje s mnoha fotonásobiči. Každá scintilace z krystalu osvítí všechny fotonásobiče, nicméně intenzita osvětlení těchto fotonásobičů závisí na poloze scintilace. Impulzy všech fotonásobičů se poté převádějí do odporové matrice, což je systém odporů, který funguje jako filtr přivedených impulzů. Vytřídí vždy dva největší impulzy pro souřadnice \"x\" a \"y\". Tyto impulzy jsou pak zvýrazněny vychylovacími destičkami osciloskopu, kdy se na obrazovce objeví světelný bod. Tento světelný bod odpovídá místu scintilace v krystalu.\n\nScintilace se mohou zobrazit buď na obrazovce osciloskopu, dají se zvýraznit na fotografický materiál nebo ukládat do elektronického zařízení. \n\nGamakamera obsahuje jako každý scintilační detekční systém řadu dalších prvků, jako např. kolimátor, předzesilovač, zesilovač, amplitudový analyzátor. \n\nZde jsou uvedeny parametry ovlivňující obraz scintilační kamery:\n\n\nUžívá se zejména ve scintilačních detekcích k pořízení dvojrozměrných obrazů, ve SPECT, někdy se používají upraveně i jako levnější varianta detektorů u PET (s horšími výsledky).\n\n"}
{"id": "797702", "url": "https://cs.wikipedia.org/wiki?curid=797702", "title": "Kudlichova rozhledna", "text": "Kudlichova rozhledna\n\nKudlichova rozhledna () byla postavena na vrchu Složiště (dříve \"Legerberg\") mezi dnes již zaniklými obcemi Heřmanov (vojenský újezd Hradiště) a Tocov na severozápadě Doupovských hor ve Vojenském újezdu Hradiště. Přístupová cesta k ní vedla od dnes rovněž zaniklé osady Třídomí.\n\nPůvodně na jejím místě stála starší rozhledna, vybudovaná na konci 19. století. Ta ovšem později zanikla a roku 1933, při příležitosti 110. výročí narození dr. Hanse Kudlicha (poslanec říšského sněmu, formuloval návrh na zrušení poddanství), zde byla vystavěna nová, třípatrová šestiboká, rozhledna. K jejímu zániku došlo kolem roku 1953, kdy se stala součástí vojenského újezdu.\n\nV roce 1933 byl u rozhledny vztyčen i pomník Hanse Kudlicha. Na žulovém kameni se nachází německý nápis: \"Dr. Hansi Kudlichovi, který na tomto místě hovořil v roce 1888, od vděčných rolníků Žateckého a Karlovarského kraje.\" Dne 16. března 2003 jej za souhlasu Újezdního úřadu v Karlových Varech členové Klubu historických památek Radonicka převezli do Kojetína. Tady prošel rekonstrukcí a následně se stal součástí Lapidária zaniklých obcí Doupovska na Vintířovském vrchu.\n\n"}
{"id": "797708", "url": "https://cs.wikipedia.org/wiki?curid=797708", "title": "Ján Bendžák", "text": "Ján Bendžák\n\nJán Bendžák (* 20. října 1951) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako strojní zámečník.\n\nVe volbách roku 1981 zasedl do Sněmovny lidu (volební obvod č. 142 – Pezinok, Západoslovenský kraj). Mandát obhájil ve volbách roku 1986 (obvod Pezinok). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797711", "url": "https://cs.wikipedia.org/wiki?curid=797711", "title": "Vladimír Bibeň", "text": "Vladimír Bibeň\n\nVladimír Bibeň (* 15. července 1943) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako předseda Závodního výboru ROH.\n\nVe volbách roku 1981 zasedl do Sněmovny lidu (volební obvod č. 141 - Dúbravka, Bratislava). Mandát obhájil ve volbách roku 1986 (obvod Bratislava-Staré Mesto). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797712", "url": "https://cs.wikipedia.org/wiki?curid=797712", "title": "Jan Jaroš", "text": "Jan Jaroš\n\nJan Jaroš (18. ledna 1909, České Budějovice – 21. března 1985 České Budějovice) byl český katolický kněz, redemptorista, vysokoškolský pedagog, právník, kanonista a teolog.\n\nStředoškolské vzdělání získal na gymnáziu Valeriána Jirsíka v Českých Budějovicích, kde v roce 1928 maturoval. Stal se členem kongregace redemptoristů. Vysokoškolského vzdělání se mu pak dostalo v učilišti redemptoristů v Obořišti, které dokončil v roce 1933. Na kněze byl pak vysvěcen následně po studiích v roce 1933. Získal doktorát obojího práva v Římě na fakultě Apollinaris (Papežská lateránská univerzita), po předložení disertační práce s názvem: \"Impedimenta matrimonialia apud Bulgaros Unitos\", kdy byl v roce 1937 promován. Pro velký význam disertace v letech 1937–1945 se stal docentem na Papežské lateránské univerzitě v Římě s doživotní perspektivou. Ze zdravotních důvodů se však vrátil v roce 1945 do vlasti. V letech 1945–1950 měl přednášky práva na bohosloveckém učilišti redemptoristů v Obořišti. V letech 1950–1955 pobýval v centralizačních táborech pro řeholníky. Od roku 1955–1969 vykonával zaměstnání pomocného dělníka, od 18. ledna 1969 byl ve starobním důchodu.\nDíky své odbornosti se stal konsultor vatikánské komise pro revizi Kodexu kanonického práva. V roce 1961 byl odsouzen pro trestný čin podvracení republiky, který byl prominut amnestií prezidenta republiky v roce 1962 a zahlazen rozsudkem v roce 1971. Dne 24. listopadu 1971 byl jmenován lektorem církevního práva na Římskokatolické Cyrilometodějské bohoslovecké fakultě v Praze se sídlem v Litoměřicích (CMBF), pobočce v Olomouci pro rok 1971–1972. 26. července 1972 byl jmenován na fakultě lektorem církevního práva pro rok 1972–1973. V listopadu 1972 byl jmenován odborným asistentem pro církevní právo, s účinností od 1. listopadu 1972 a s pověřením, aby v rámci svého úvazku přednášel i na pobočce v Olomouci. Pro malou postavu a řídkost vlasů byl bohoslovci přezdíván \"Hříbeček\". Působení na CMBF bylo ukončeno k 30. června 1976. Zemřel 21. března 1985 a pohřben byl v Českých Budějovicích.\n\n\n"}
{"id": "797713", "url": "https://cs.wikipedia.org/wiki?curid=797713", "title": "Oldřich Blažek (politik)", "text": "Oldřich Blažek (politik)\n\nOldřich Blažek (* 2. července 1935) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1977 a 1979 se zmiňuje coby vedoucí tajemník Okresního výboru KSČ Karviná.\n\nPo volbách roku 1981 zasedl do Sněmovny lidu (volební obvod č. 122 - Orlová, Severomoravský kraj). Křeslo nabyl až dodatečně v březnu 1984 po doplňovacích volbách poté, co zemřel poslanec Miroslav Čapka. Mandát obhájil ve volbách roku 1986 (obvod Orlová). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "797714", "url": "https://cs.wikipedia.org/wiki?curid=797714", "title": "Pan Huu", "text": "Pan Huu\n\nPan Huu je československý kreslený seriál pro děti. Tento barevný večerníček vznikl v roce 1990. Má celkem 13 dílů. Prvních 7 dílů bylo odvysíláno na přelomu let 1991 a 1992. Dalších 6 dílů mělo premiéru v roce 1994. Poslední televizní repríza byla v roce 1997.\n\n"}
{"id": "797716", "url": "https://cs.wikipedia.org/wiki?curid=797716", "title": "Božena Bobková", "text": "Božena Bobková\n\nBožena Bobková (* 1. listopadu 1940) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako ekonomka.\n\nVe volbách roku 1981 zasedla do Sněmovny lidu (volební obvod č. 60 – Liberec-sever, Severočeský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797717", "url": "https://cs.wikipedia.org/wiki?curid=797717", "title": "Savka (rozcestník)", "text": "Savka (rozcestník)\n\nSlovo savka může být použito ve více významech:\n\n\n"}
{"id": "797718", "url": "https://cs.wikipedia.org/wiki?curid=797718", "title": "František Brabenec", "text": "František Brabenec\n\nFrantišek Brabenec (* 15. srpna 1928) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako tajemník Ústřední rady odborů.\n\nPo volbách roku 1981 zasedl do Sněmovny lidu (volební obvod č. 67 - Teplice-západ, Severočeský kraj). Mandát obhájil ve volbách roku 1986 (obvod Teplice-východ). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "797719", "url": "https://cs.wikipedia.org/wiki?curid=797719", "title": "Skála (příjmení)", "text": "Skála (příjmení)\n\nSkála je také české příjmení, které má více různých nositelů:\n\n\n"}
{"id": "797720", "url": "https://cs.wikipedia.org/wiki?curid=797720", "title": "Anna Čížková", "text": "Anna Čížková\n\nAnna Čížková (* 22. září 1946) byla československá politička Komunistické strany Československa z českých zemí slovenské národnosti a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako účetní.\n\nVe volbách roku 1981 zasedla do Sněmovny lidu (volební obvod č. 56 – Děčín-jih, Severočeský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797723", "url": "https://cs.wikipedia.org/wiki?curid=797723", "title": "Marie Dymáčková", "text": "Marie Dymáčková\n\nMarie Dymáčková (* 30. srpna 1932) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako ošetřovatelka dojnic.\n\nVe volbách roku 1981 zasedla do Sněmovny lidu (volební obvod č. 71 – Chotěboř, Východočeský kraj). Mandát obhájila ve volbách roku 1986 (obvod Chotěboř). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797724", "url": "https://cs.wikipedia.org/wiki?curid=797724", "title": "Šebesta", "text": "Šebesta\n\nPříjmení Šebesta nosí více různých osobností:\n\n\n\n"}
{"id": "797725", "url": "https://cs.wikipedia.org/wiki?curid=797725", "title": "Jan Flídr", "text": "Jan Flídr\n\nJan Flídr (* 14. října 1951) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako ekonom JZD.\n\nVe volbách roku 1981 zasedl do Sněmovny lidu (volební obvod č. 79 - Polička, Východočeský kraj). Mandát obhájil ve volbách roku 1986 (obvod Svitavy). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797726", "url": "https://cs.wikipedia.org/wiki?curid=797726", "title": "Zalaapáti", "text": "Zalaapáti\n\nZalaapáti je obec v Maďarsku v župě Zala. Nachází se na náhorní plošině na pravém břehu řeky Zala.\n\nPrvní historická zmínka pochází z roku 1273. Zmiňuje se v ní místní benediktínský klášter, který v té době patřil pod obec Zalavár. Ve středověku bylo Zalaapáti téměř zničeno. K obnově obce došlo v 18. století. Roku 1895 zde byla vybudovaná železniční trať Zalaszentgrót–Balatonszentgyörgy-vasútvonal. Roku 1974 však byla uzavřena. Činnost kláštera byla zrušena roku 1945, kdy byla stavba prodána.\n"}
{"id": "797728", "url": "https://cs.wikipedia.org/wiki?curid=797728", "title": "Marie Freiová", "text": "Marie Freiová\n\nMarie Freiová (* 1. března 1948) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako přadlena.\n\nVe volbách roku 1981 zasedla do Sněmovny lidu (volební obvod č. 43 - Domažlice, Západočeský kraj). Mandát obhájila ve volbách roku 1986 (obvod Domažlice-Klatovy). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797729", "url": "https://cs.wikipedia.org/wiki?curid=797729", "title": "Katarína Gubová", "text": "Katarína Gubová\n\nKatarína Gubová (* 20. července 1938) byla československá politička ze Slovenska české národnosti a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako členka JZD.\n\nVe volbách roku 1981 zasedla do Sněmovny lidu (volební obvod č. 152 - Dvory nad Žitavou, Západoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797730", "url": "https://cs.wikipedia.org/wiki?curid=797730", "title": "Branko Mikulić", "text": "Branko Mikulić\n\nBranko Mikulić (v srbské cyrilici Бранко Микулић, 10. června 1928, Bugojno – 12. dubna 1994, Sarajevo) byl jugoslávský komunistický politik původem z Bosny a Hercegoviny. Mezi lety 1986 až 1989 byl předsedou Svazové výkonné rady (de facto vlády). Kromě toho zastával celou řadu jiných (převážně republikových) funkcí; byl například členem Předsednictva SFRJ.\n\nMikulić se narodil poblíž města Gornji Vakuf v Bosně a Hercegovině v roce 1928 do chorvatské rodiny. Jeho otec byl bohatým sedlákem, člen HSS. Mikulić vystudoval gymnázium v Bugojnu a v roce 1943 se přidal k partyzánům. Jeho otec byl zástupcem na zemském antifašistickém zasedání Bosny a Hercegoviny (ZAVNOBiH). Po skončení války pokračoval Mikulić ve studiu ekonomie na záhřebské univerzitě.\n\nPo dokončení studií se vrátil zpět do Bosny, kde se chtěl věnovat politice. Působil nejprve v Bugojnu. V roce 1965 se stal sekretářem Ústředního výboru bosenských komunistů. Za jeho předsedu byl zvolen hned příští rok. Mikulić byl představitelem stejné generace politiků, jako např. Hamdija Pozderac, či Džemal Bijedić.\n\nV letech 1967–1969 byl předsedou bosenské Výkonné rady, de facto předsedou republikové vlády.\n\nMikulić se stal členem předsednictva (a později jeho předsedou) Bosny a Hercegoviny v době, kdy se v Sarajevu konaly olympijské hry. 80. léta byla právě pro celou Bosnu obdobím ekonomického růstu a rozvoje, ačkoliv vyplynula na povrch také i celá řada skandálů (Neum, Kecmanović, Agrokomerc).\n\nMezi lety 1986 až 1989 byl předsedou Svazové výkonné rady (de facto vlády). Do funkce se dostal v době, kdy bylo jugoslávské hospodářství na sestupné tendenci a bylo nezbytné provést řadu kroků, které by ekonomiku restrukturovalizovaly. V zemi se rovněž postupně zhoršovaly mezietnické vztahy. Přestože byl Mikulić očekáván jako svazový premiér s velkými nadějemi, měl i nemálo kritiků, především ve Slovinsku. Mikulićova ekonomická politika nakonec nebyla úspěšná; za jeho vlády klesla kupní síla dináru a rovněž se dramaticky zvýšil zahraniční dluh (až na 21 miliard USD). Jeho vláda byla jedinou v dějinách SFRJ, která byla donucena k rezignaci. V březnu 1989 tak Mikuliće nahradil ve funkci neortodoxní ekonom Ante Marković.\n\nZemřel v roce 1994 během obléhání Sarajeva.\n"}
{"id": "797731", "url": "https://cs.wikipedia.org/wiki?curid=797731", "title": "Laura Třešňáková", "text": "Laura Třešňáková\n\nLaura Třešňáková, rozená Želenská (26. října 1895 Plzeň – 10. února 1969 Praha), byla česká divadelní herečka.\n\nLaura Třešňáková pochází z umělecké rodiny. Její otec, Karel Želenský (1865–1935) byl herec a režisér Národního divadla. Její bratr, Drahoš Želenský (1896–1959) byl také herec a dokonce i ředitel Národního divadla.\n\nProvdala se za Karla Třešňáka (1896–1955), který byl divadelní herec, režisér a ředitel.\n\n\n"}
{"id": "797732", "url": "https://cs.wikipedia.org/wiki?curid=797732", "title": "Jenni Vartiainen", "text": "Jenni Vartiainen\n\nJenni Mari Vartiainen (20. března 1983, Kuopio) je finská popová zpěvačka. Známá se stala v roce 2002 díky soutěži Popstars, kde spolu s Susannou Korvalou, Ushmou Karnani a Jonnou Pirinen vyhrála první místo. Společně dívky založili skupinu Gimmel a získali mnoho ocenění. Po rozpadu skupiny v roce 2004 se Jenni Vartiainen vydala na sólovou dráhu. Svůj první singl \"Tunnoton\" vydala v roce 2007 a o pár měsíců později i své debutové album \"Ihmisten edessä\", kterého se prodalo přes 65 000 kusů a stalo se platinovým. Její druhé album Seili z roku 2010 zaznamenalo ještě větší úspěch a prodalo se ho přes 130 000 kusů. V letech 2008 a 2011 obdržela devět cen finského ocenění Emma.\n\n\n\n\n"}
{"id": "797734", "url": "https://cs.wikipedia.org/wiki?curid=797734", "title": "Jan Jirásek (politik)", "text": "Jan Jirásek (politik)\n\nJan Jirásek (* 24. prosince 1924) byl český a československý politik Komunistické strany Československa, poslanec České národní rady a Sněmovny lidu Federálního shromáždění za normalizace.\n\nK roku 1981 se profesně uvádí jako ředitel okresní zemědělské správy.\n\nDlouhodobě zasedal v zákonodárných sborech. Ve volbách roku 1971 byl zvolen do České národní rady. Mandát v ní obhájil ve volbách roku 1976. Ve volbách roku 1981 zasedl do Sněmovny lidu (volební obvod č. 84 - Žamberk, Východočeský kraj). Mandát obhájil ve volbách roku 1986 (obvod Česká Třebová). Ve Federálním shromáždění setrval do prosince 1989, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "797736", "url": "https://cs.wikipedia.org/wiki?curid=797736", "title": "Samuele Dalla Bona", "text": "Samuele Dalla Bona\n\nSamuele Dalla Bona (* 6. února 1981, San Donà di Piave, Itálie) je italský fotbalista v současnosti hrající za FC Mantova ve 4. nejvyšší lize.\n\n\n"}
{"id": "797737", "url": "https://cs.wikipedia.org/wiki?curid=797737", "title": "Velflík", "text": "Velflík\n\nVelflík (německy \"Wölfling\"; asi 850 m n. m.) je zaniklá osada poblíže vrchu Vlčinec (973 m) na Karlovarsku cca 4 km severozápadně od Hroznětína. V roce 1921 zde stály 4 domy (v jednom z nich byla restaurace) a myslivna, která jednu dobu sloužila jako turistická ubytovna Junáka. Osada, jež měla asi 13 obyvatel, zanikla po druhé světové válce. Nyní je zde křižovatka turistických cest. Ze všech budov zbyly pouze ruiny, hájovna stále stojí, ale je v katastrofálním stavu. Nedaleko od místa je pramen Lužeckého potoka.\n\n"}
{"id": "797738", "url": "https://cs.wikipedia.org/wiki?curid=797738", "title": "Agrokomerc", "text": "Agrokomerc\n\nAgrokomerc je významný potravinářský podnik, sídlící ve Velké Kladuši, v Bosně a Hercegovině. \n\nAgrokomerc byl původně jedním jediným hospodářstvím, jakých bylo na hranicích mezi Chorvatskem a Bosnou a Hercegovinou nespočet. Na počátku 70. let však do čela podniku nastoupil Fikret Abdić, který zahájil rozsáhlou politiku modernizace a rozvoje. Navázal spolupráci s řadou dalších hospodářství v okolí. Agrokomerc také rozjel výrobní linku na zpracování kuřat. Ještě později se sortiment výrobků, které se vyráběly ve Veliké Kladuši značně rozšířil. Továrnu opouštěly různé druhy masa, čokolády, salámy, majonézy etc.\n\nAgrokomerc se stal symbolem úspěchu. Své ohromné prostředky vložil do rozvoje celého regionu. Přispěl na zdokonalení infrastruktury v oblasti (nové silnice, vodovod etc). Podporoval také i rozvoj školství.\n\nV 80. letech obrat Agrokomercu dosahoval téměř ekonomické síly celé republiky Bosny a Hercegoviny. Působení firmy znamenalo v oblasti Bosenské krajiny ekonomické oživení a rapidní pád nezaměstnanosti. Na konci 80. let se však objevilo podezření, že firma vydávala nekryté směnky. Aféra kolem Agrokomercu byla hlavním tématem pro bosenská, ale často i celojugoslávská média druhé poloviny 80. let. Dlouhodobý ředitel podniku, Fikret Abdić, byl nakonec souzen, avšak v roce 1990 zproštěn viny.\n\nV současné době podnik funguje i nadále, avšak je vysoce zadlužený.\n"}
{"id": "797739", "url": "https://cs.wikipedia.org/wiki?curid=797739", "title": "Topol u varnsdorfského nádraží", "text": "Topol u varnsdorfského nádraží\n\nTopol černý u varnsdorfského nádraží roste jižně od varnsdorfského nádraží. ze všech památných stromů ve Varnsdorfu má největší obvod kmene , 690 cm a je vysoký 33 metrů, šířka koruny je 27 metrů, stáří 250 až 300 let. Stojí po celou existence varnsdorfského nádraží. Kmen se ve výšce 8 metrů dělí na 10 kosterních větví. Zdravotní stav stromu narušují rány po odlomených větvích a mrazová trhlina ve kmeni. Jedná se o strom nadprůměrných rozměrů, který si zaslouží maximální ochranu a péči. V okolí stromu se nachází divoké skládky.\n\n"}
{"id": "797743", "url": "https://cs.wikipedia.org/wiki?curid=797743", "title": "Continuo (album)", "text": "Continuo (album)\n\nContinuo je studiové album skupiny Collegium Musicum, vydané v roce 1978 pod značkou Opus. Nahrávání alba probíhalo ve studiu vydavatelství Opus v Pezinoku v prosinci 1977.\n\n"}
{"id": "797744", "url": "https://cs.wikipedia.org/wiki?curid=797744", "title": "Luděk Kapitola", "text": "Luděk Kapitola\n\nLuděk Kapitola (12. dubna 1922 Horní Kubín - 29. dubna 2002 Praha) byl český a československý politik Československé strany socialistické, představitel prokomunistické frakce strany, šéfredaktor \"Svobodného slova\" a tajemník ÚV ČSS, poslanec České národní rady a Sněmovny lidu Federálního shromáždění za normalizace.\n\nAbsolvoval gymnázium, v letech 1943-45 byl totálně nasazen u pobočky Daimler-Benz v Nové Pace. Po válce vystudoval Právnickou fakultu UK.\n\nPo únorovém převratu v roce 1948 patřil mezi hlavní postavy prokomunistické frakce tehdejší národně socialistické strany, kteří ve straně převzali moc a proměnili ji na Československou stranu socialistickou coby loajální součást komunistického režimu. Vedl tehdy kulturně-propagační odbor strany. V rámci ČSS pak výrazněji mocensky postoupil na konci 50. let, kdy došlo na nátlak KSČ k čistkám ve vedení podniku Melantrich a deníku Svobodné slovo. Z funkce šéfredaktora Svobodného slova byl tehdy odvolán Ladislav Technik a jeho post zaujal Luděk Kapitola. Na této pozici setrval až do pražského jara v roce 1968, kdy v rámci reformního hnutí v březnu 1968 z postu šéfredaktora odstoupil. Za normalizace jeho politická kariéra pokračovala. K roku 1981 se profesně uvádí jako tajemník Ústředního výboru Čs. strany socialistické. V červenci 1968 byl přijat v rámci demokratizace jako první nekomunista od února 1948 do československého diplomatického sboru. V roce 1969 byl jmenován velvyslancem v Argentině, kde působil do roku 1975. Po návratu do Prahy byl jmenován zástupcem ředitele Československého ústavu zahraničního a opět se také angažoval v domácí politice.\n\nDlouhodobě zasedal v zákonodárných sborech. Ve volbách roku 1976 byl zvolen do České národní rady. Ve volbách roku 1981 zasedl do Sněmovny lidu (volební obvod č. 5 - Praha 4-jihovýchod). Mandát získal i ve volbách roku 1986 (obvod Praha-4-severovýchod). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nStátní bezpečnost evidovala Luďka Kapitolu (nar. 12. 4. 1922) jako tajného spolupracovníka (krycí jméno LUDĚK).\n\n"}
{"id": "797745", "url": "https://cs.wikipedia.org/wiki?curid=797745", "title": "Třešňák", "text": "Třešňák\n\nPříjmení Třešňák nosí více různých osobností:\n\n\n"}
{"id": "797746", "url": "https://cs.wikipedia.org/wiki?curid=797746", "title": "Henrieta Klčovská", "text": "Henrieta Klčovská\n\nHenrieta Klčovská (* 6. července 1951) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dělnice.\n\nVe volbách roku 1981 zasedla do Sněmovny lidu (volební obvod č. 158 - Nové Mesto nad Váhom, Západoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797747", "url": "https://cs.wikipedia.org/wiki?curid=797747", "title": "Mount Baker Theatre", "text": "Mount Baker Theatre\n\nMount Baker Theatre je divadlo s kapacitou 1 509 diváků a národní historická památka ve městě Bellingham v americkém státě Washington. Konají se zde profesionální představení, koncerty i amatérská vystoupení ze severní části regionu Pugetova zálivu. Hlavní sál divadla je největším divadlem ve státě, které se nachází severně od seattleských divadel Paramount a 5th Avenue.\n\nArchitektem divadla byl Robert Reamer, architekt divadla 5th Avenue nebo penzionu Old Faithful Inn v Yellowstoneském národním parku, který jej postavil v maursko-španělském slohu. Podle legendy v divadle žije duch, jehož jméno je Judy. Vlastníkem divadla je město Bellingham, ale spravuje jej nezisková organizace Mount Baker Theatre, kterou vedou prezident Gary Barnett a výkonný ředitel Brad Burdick.\n\nDivadlo se rozpíná přes polovinu jednoho městského bloku a obsahuje tři různé sály pro koncerty, divadelní hry, filmy a další události. Všechny veřejné prostory, s výjimkou balkónů, jsou bezbariérově přístupné. Některé neveřejné prostory, jako sklad nebo zákulisí divadla mohou být nepřístupné.\n\nHlavní divadlo obsahuje velké jeviště a přízemní i balkónové hlediště. Dohromady má hlediště kapacitu 1 509 diváků. Prostor pro orchestr se nachází mezi jevištěm a hledištěm, jeden a půl metru pod úrovní pódia, a má kapacitu 25 hudebníků. Divadlo má profesionální osvětlení i ozvučení, velké filmové plátno, promítací místnost a historické varhany.\n\nEncore Room je 111 m² rozlehlá přijímací hala a místo setkání v jižní části divadla. Má kapacitu 120 lidí, kteří sedí u 60 až 80 stolů. Vedle haly se nachází kuchyně.\n\nWaltonovo divadlo je malé divadlo západně od hlavního a nese svůj název po Haroldu Waltonovi a jeho ženě Irene.\n\nDivadlo bylo postaveno roku 1927, aby poskytovalo zábavu pro rostoucí město. Původně se zde konala pouze živá divadelní představení a koncerty, až později bylo přidáno plátno k promítání němých filmů.\n\nDivadlo se nachází v historickém centru města Bellingham, hned na jih od něj se nacházela městská Carnegieho knihovna, na západ Bellinghamská věž, která byla postavena jako luxusní hotel, ale je využívána jako kancelářská budova s kavárnou a restaurací. S 15 patry se jedná nejen o nejvyšší budovu města, ale celého okresu Whatcom. Původní radnice, postavená roku 1891, se nachází jen dva bloky západně od divadla a nyní je domovem Whatcomského muzea. Budova Bellinghamské banky, Federální budova a Crown Plaza se nachází jen několik bloků na jihovýchod od divadla.\n\nPo dlouhá desetiletí ohlašoval personál divadla neobvyklé události, které časem vytvořily legendu o duchovi. V srpnu 2010 zde paranormální vyšetřovatelé spojení s pořadem \"Ghost Hunters\" televize Sci-Fi Channel strávili noc, aby prozkoumali, co je na legendě pravdy.\n"}
{"id": "797751", "url": "https://cs.wikipedia.org/wiki?curid=797751", "title": "Eva Kokavcová", "text": "Eva Kokavcová\n\nEva Kokavcová (* 24. dubna 1947) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dělnice. Pracovala v podniku Tesla Liptovský Hrádok.\n\nVe volbách roku 1981 zasedla do Sněmovny lidu (volební obvod č. 168 - Liptovský Mikuláš, Středoslovenský kraj). Mandát obhájila ve volbách roku 1986. Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797752", "url": "https://cs.wikipedia.org/wiki?curid=797752", "title": "Josef Komárek (normalizační politik)", "text": "Josef Komárek (normalizační politik)\n\nJosef Komárek (* 1940) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí slévárny.\n\nVe volbách roku 1981 zasedl do Sněmovny lidu (volební obvod č. 62 - Litoměřice, Severočeský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797754", "url": "https://cs.wikipedia.org/wiki?curid=797754", "title": "Florence Welchová", "text": "Florence Welchová\n\nFlorence Welchová (Florence Leontine Mary Welch, 28. srpna 1986, Londýn) je britská skladatelka a zpěvačka, známá především jako frontmanka kapely Florence and the Machine.\n\nNarodila se jako dcera Evelyn Welchové, univerzitní profesorky, a Nicka Welche, který pracoval v reklamě.\nOba rodiče Florence Welchovou svým způsobem ovlivnili. Otec například tím, že Florence učil poslouchat Ramones.\nZačala zpívat už jako malá v kostele, kde byla fascinovaná propojujícími se hlasy. To, že chce v hudbě dosáhnout něčeho velkého, si uvědomila, když navštívila jednu přednášku své matky na univerzitě. Viděla, jak celý dav lidí upřel svou pozornost jen k jedné osobě, k Evelyn. V tu chvíli si Florence Welchová uvědomila, že právě toho chce dosáhnout prostřednictvím hudby.\n\nStudovala výtvarnou školu, kterou ale nedokončila, a šla se věnovat hudbě.\n\nV roce 2007 Florence Welchová nahrávala s kapelou Ashok album Plans, vydané pod labelem Filthy Lucre/About Records. Již na tomto albu se objevila první verze pozdějšího hitu „Kiss with a Fist“, který se tehdy jmenoval „Happy Slap“. Podepsala sice s manažerem kapely Ashok kontrakt, který později ukončila kvůli pocitu, že \"není v té správné kapele\".\nŘíká se, že Florence Welchová zaujala současného manažera Florence and the Machine Maireada Nashe na záchodě, kde si zpívala písničku Etty James \"Something’s Gonna Hold On Me\".\n\nFlorence Welchová si kolem sebe později uskupila čtveřici muzikantů a začali si říkat Florence and the Machine. Název kapely vznikl původně jako vtip Florence a její kamarádky, jedna z původních podob názvu kapely byla \"Florence Robot Was a Machine\". Postupem času se název zkrátil do současné podoby.\n\nNejdříve byl vydán singl \"The Dog Days Are Over\", poté v roce 2009 vydala kapela Florence and the Machine debutové album \"Lungs\", které hned po vydání začalo útočit na žebříčky prodejnosti.\n\nV roce 2011 vydali Florence and the Machine druhé album \"Ceremonials\". Většina alba se nahrávala v proslulých londýnských studiích na Abbey Road.\nSinglem alba se stala píseň \"Shake It Out\"\n\nV roce 2010 Florence Welchová hostovala jako vokalistka na albu Fatboy Slim, Here Lies Love.\nPodílela se také na soundtracku k filmům ze ságy Stmívání.\n\n\n"}
{"id": "797755", "url": "https://cs.wikipedia.org/wiki?curid=797755", "title": "Anna Krafčáková", "text": "Anna Krafčáková\n\nAnna Krafčáková, provdaná Anna Sučková (* 15. února 1942), byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako pletařka. Pracovala v Závodech 1. mája Stará Ľubovňa.\n\nVe volbách roku 1981 zasedla do Sněmovny lidu (volební obvod č. 197 - Stará Ľubovňa, Východoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797758", "url": "https://cs.wikipedia.org/wiki?curid=797758", "title": "Amerikanoliberijci", "text": "Amerikanoliberijci\n\nAmerikanoliberijci jsou liberijské etnikum s afro-americkým původem. Amerikanoliberijci jsou de facto osvobození afroameričtí otroci, kteří v 19. století emigrovali z USA a v Západní Africe založili „zemi svobody“. Sami se poté nazvali „Amerikanoliberijci“. Druhou větev etnika vytvořilo pět tisíc integrovaných Afričanů (Congos), (původem osvobození otroci z okolí řeky Kongo). Poslední část tvoří potomci tří stovek emigrantů z Barbadosu. 133 let od vyhlášení nezávislého státu měla Libérie jednostranický systém ovládaný amerikanoliberijskou stranou True Whig Party.\n\nMezi lety 1817 a 1867 se 13 000 osvobozených afroamerických otroků vydalo přes Atlantik k západnímu břehu Afriky, aby zde založili svůj vlastní svobodný stát. Někteří z nich pokračovali dále a založili kolonii Freetown, z které je dnes hlavním městem Sierra Leone. První osadníci praktikovali křesťanství často v kombinaci s tradičními africkými kulty. Hovořili tehdejším afroamerickým dialektem angličtiny, z kterého se vyvinula dnešní liberijská angličtina.\n\nPoliticky a společensky přejali mnoho zvyklostí z USA, především tedy z jihovýchodu. Americký vliv je například patrný na státní vlajce či v ústavě Libérie. V druhé polovině 20. století se Libérie začala ekonomicky orientovat na zahraniční kapitál a investice, a proto započala řadu programů pro přilákání investorů. O to se především snažil 19. prezident Libérie William Tubman, který byl v úřadu celých dvacet sedm let. Většina mocných a původních amerikanoliberijských rodin utekla zpět do USA roku 1980, kdy byl při vojenském puči zabit 20. prezident William R. Tolbert, Jr.\n\nAčkoliv toto etnikum tvoří jen 5 % liberijské populace hrálo dominantní mocenskou roli od 19. století až do puče roku 1980, kdy se moci chopil Samuel Doe, jakožto první domorodý prezident v historii Libérie.\n\nPůvodní Amerikanoliberijci z USA po založení Libérie tvořili kulturní elitu, následující seznam ukazuje amerikanoliberijské prezidenty narozené v USA.\n\n"}
{"id": "797760", "url": "https://cs.wikipedia.org/wiki?curid=797760", "title": "Zirc", "text": "Zirc\n\nZirc je okresní město v župě Veszprém v Maďarsku. Leží asi 25 kilometrů severně od Veszprému, 45 kilometrů východně od Pápy a 57 kilometrů jižně od Győru. V roce 2018 zde žilo 6805 obyvatel.\n\nK obci jsou přidruženy vesnice Akli, Kardosrét, Szarvaskút a Tündérmajor. První písemná zmínka pochází z roku 1199, kde je zmiňována jako \"Siric\".\n\nSymbolem města je bazilika Panny Marie, cisterciácká basilica minor, umístěná západně od opatství, jež byla postavena v letech 1737–1752. Mezi další pamětihodnosti patří místní arboretum a Muzeum přírodních věd a knihovna Reguly Antala.\n\n\n"}
{"id": "797762", "url": "https://cs.wikipedia.org/wiki?curid=797762", "title": "Sremská fronta", "text": "Sremská fronta\n\nSremská fronta (chorvatsky Srijemski front, srbsky Сремски фронт/Sremski front) byla jednou z front během druhé světové války. Nacházela se v oblasti Sremu, na hranici dnešního Srbska a Chorvatska. Ustálila se na podzim 1944 po osvobození Bělehradu, dne 23. října 1944. Proti sobě stála jugoslávská armáda, v níž byli partyzáni doplněni novými odvedenci a kterou podporovala Rudá armáda, a Wehrmacht, který doprovázely jednotky loajální hroutícímu se nezávislému státu Chorvatsko. Fronta se zhroutila po partyzánském útoku 12. dubna 1945, poté již byl pro spojence volný postup směrem na Záhřeb. Prvním osvobozeným městem po zhroucení fronty byly Vinkovci.\n\nV bojích na sremské frontě bylo zapojeno nejvíce vojáků a techniky během celého boje na jugoslávském prostoru. Jugoslávští partyzáni měli připravené celkem dvě armády, 17 divizí a 7 samostatných brigád. Celkem okolo 180 000 lidí ve zbrani, 55 tanků a 222 letadel. Němci měli na své straně okolo 100 000 vojáků a zhruba 700 děl.\n\nBoje na sremské frontě se proslavily především dlouhodobým trváním, obtížným bažinatým terénem a velkým počtem obětí (z jugoslávské strany asi 20 tisíc, na fašistické cca 30 tisíc). V jugoslávské společnosti potom dlouhou dobu trvala diskuze, zdali nedošlo během vedení bojů k přehmatům. Sremská fronta se proto stala jedním z témat odpůrců komunistického režimu a nástrojů kritiků Josipa Broze Tita.\n\nNa konci 80. byl nedaleko Šidu vybudován rozsáhlý památník, připomínající oběti bojů na Sremské frontě.\n"}
{"id": "797764", "url": "https://cs.wikipedia.org/wiki?curid=797764", "title": "Jmenuji se po tátovi", "text": "Jmenuji se po tátovi\n\nJmenuji se po tátovi je československý film z roku 1989 režírovaný Jaroslavem Dudkem.\n\nMatka studentky Jany Stropkové měla autonehodu, při které zemřela. Jana se snaží přijít na to, co se doopravdy stalo, neboť vysvětlení, že přehlédla dopravní značku, se jí zdá nedostatečné. Dopravní značka je umístěna viditelně. Proto pátrá mezi kolegy její matky. Od pátrání ji odrazje její přítel. Jana zjistí, že se její matka, než došlo k nehodě, pohádala s inženýrem Najmanem, kterého vezla v autě, a z auta ho vyhodila. Pravděpodobně rozčilená přehlédla značku.\n\n"}
{"id": "797765", "url": "https://cs.wikipedia.org/wiki?curid=797765", "title": "Cécile Corbel", "text": "Cécile Corbel\n\nCécile Corbel (* 1980, Pont-Croix, Finistère) je francouzská zpěvačka a harfistka. Doposud vydala čtyři studiová alba a také pro Studio Ghibli složila hudbu k filmu \"Arrietty ze světa půjčovníčků\". Cécile Corbel zpívá v mnoha jazycích, např. ve francouzštině, italštině, bretonštině, irštině, turečtině nebo japonštině.\n\n\n\n\n\n\n"}
{"id": "797769", "url": "https://cs.wikipedia.org/wiki?curid=797769", "title": "Miliónová láska", "text": "Miliónová láska\n\nMiliónová láska je československý televizní film, jde o muzikálovou komedii z roku 1988, kterou režíroval Jan Bonaventura. Film byl natočen na motivy povídky Marka Twaina z knihy \"Miliónová bankovka a další příběhy\".\n\nBratři John a Ábel Scottovi se dočtou, že Anglie vydala dvě bankovky v hodnotě jednoho miliónu liber. Jedna z nich byla použita při transakci se Singapurem, druhá zůstává v bance. Bratři spolu uzavřou sázku, že majitel takové bankovky si může v pohodlně žít bez toho, aby vůbec něco utratil. Na ulici uvidí američana Henryho Adamse, který ztroskotal a který se už několik dní pohybuje Londýnem bez prostředků a hladový. Na 30 dní mu zapůjčí obálku s miliónovou bankovkou, s tím, že obálku má otevřít až v pravé poledne.\n\nHenry se jde najíst do restaurace, kde se na něho její majitel Harris dívá nedůvěřivě. V poledne henry otevře obálku a zjistí, že uvnitř je bankovka v hodnotě jednoho milionu liber. Když se rozhodne zaplatit, majitel restaurace zjistí, že nemá peníze na zpět a nabídne Henrymu ponechat otevřený účet.\n\nHenry se pak vrací do domu bratří Scottů, aby jim bankovku vrátil. Od majordoma se ale dozví, že bratři na 30 dnů odjeli a upozorní ho, aby si pořádně přečetl dopis přiložený v obálce. z něho se dozví o sázce, a že pokud ji John vyhraje, zajistí mu pozici, o kterou si řekne.\n\nHenry jde okolo obchodu s obleky a rozhoduje se, zda si má pořídit oblek nebo ne. Nakonec do obchodu vstoupí a požádá o nějaký levný oblek. Prodavače upozorňuje, že má pouze bankovku velké hodnoty. Prodavač mu odpoví, že jsou schopni rozměnit jakoukoliv bankovku, ale když uvidí, jaká je na bankovce uvedená částka, rozbrečí. Na to přijde majitel, krejčí Brown, a nabídne Henrymu to nejlepší, co má, s tím, že se splacením počká libovolně dlouho. Ještě mu doporučí k ubytování hotel svého švagra, kde se Henry doopravdy ubytuje.\n\nV hotelu zjistí, že jídlo mají drahé a jde se raději najíst do hostince hostinského Harrise. Ten mu přinese jídlo na účet podniku a domluví se ním, že Henry bude chodit jíst pouze k němu, což bude pro Harrise reklama, neboť o Henrym už píší i noviny.\n\nHenry jde na večírek pořádaným americkým velvyslancem, kde se stihne pohádat s vévodou a zamiluje se do Porcie.\n\nV Londýně Henryho vyhledá jeho přítel z USA, který má licenci na prodej zlatého dolu za milión dolarů. Přesvědčuje Henryho, aby důl koupil on, když má dostatek financí, protože libra má pětkrát vyšší hodnotu než dolar, mohl by si to dovolit. Henry ale navrhne založit společnost a nechat vkládat hotovost akcionáře. To se jim povede. Bohužel se to nelíbí Porcii, která se na něj rozzlobí a uteče. Henry běží za ní, ale už ji nedožene.\n\nV den, kdy má Henry vrátit bankovku, se odstěhuje z hotelu a jde do domu bratrů Scottových. Tam se setká s Porcií, která mu vysvětlí, že John Scott je její nevlastní otec. Henry proto požádá Johna Scotta o pozici jeho zetě. Henry a Porcie se vezmou a John Scott se svým bratrem vsadí, zda jejich manželství vydrží do zlaté svatby. Na upozornění majordoma, že zlatá svatba se slaví za 50 let, odvětí, že oni si to už nějak zařídí.\n\n\n"}
{"id": "797773", "url": "https://cs.wikipedia.org/wiki?curid=797773", "title": "Ztracený princ", "text": "Ztracený princ\n\nZtracený princ je česká filmová pohádka z roku 2008 režírovaná Václavem Křístkem. Pohádka byla z velké části natáčena v okolí dolského mlýna.\n\nPlavák se vrací do domů do Akvitánského knížectví. Na své cestě přes Arkádské království se popere v krčmě. Arkádský král ho nechá zajmout a požádá ho, aby v Akvitánii našel jeho ztraceného syna, prince Rujana, který se tam vydal zabít draka, aby se pak mohl oženit s akvitánskou princeznou. Plavák souhlasí. Na cestu dostává od krále Rujanova koně.\n\nPlavák se dostane domů, kde zjistí, že lidé, u kterých v mlýně vyrůstal, již nežijí. V bývalém mlýně potká Trpaje. Trpajovi vysvětlí, že u mlynáře s mlynářkou žil od doby, co ho našli v koši, který připlul po potoce.\n\nMezitím na akvitánském zámku regent sděluje princezně Auroře, že hrozí válka s Arkádií, a protože princ Rujan není k nalezení, požádá princeznu o ruku. Princezna mu odmítne odpovědět hned a v noci se vydá hledat Rujana. Dostane se až k mlýnu, kde spí Plavák. Princezna se snaží Plavákovi namluvit, že je někdo jiný, ale plavák ví, že ona je princezna Aurora.\n\nRáno se oba vydají proti proudu potoka hledat Rujana. Objeví kostru draka a Plavák mu vytáhne část meče ze zátylku. Při návratu do mlýna je chce Trpaj varovat, že mlýn je obsazen regentovými vojáky, ale princezna Aurora ho odežene. Plavákovi Aurora vysvětlí, že je to bývalý šašek knížete, který vyměnil jejího staršího bratra za štěně. Po návratu do mlýna je Plavák omráčen a Aurora odvedena zpět na zámek. Po Plavákově probuzení mu Trpaj vysvětluje, že to, že vyměnil knížecího syna za štěně, je regentova pomluva. Trpaj Plaváka zavede k Rujanovi, kterého Trpaj ukryl do jeskyně, aby ho regent a s ním spřažená Salome nemohli najít. Zdá se, že Rujan již nežije. Plavák Rujanovi sundá prsten, který Rujan dostal od Aurory, a Rujan náhle ožije. Odvedou ho do mlýna, kde Rujan vypráví, co si pamatuje. Plavák mu vrátí prsten, a když si ho Rujan nasadí, opět usne. Trpaj tak zjistí, že prsten je očarovaný. Plavák má horečku a usíná. Trpaj posílá Rujanova koně se zprávou k Arkádskému králi.\n\nKdyž se Plavák probudí, zjistí, že Rujan odešel na zámek osvobodit princeznu. Vydají se s Trpajem za ním a na poslední chvíli mu zabrání ve vstupu do zámku. Poté jim Trpaj ukáže tajné chodby v zámku a společně pak připraví plán, jak přelstít regenta. Trpaj donese Auroře prsten, který věnovala Rujanovi.\n\nAurora regentovi oznámí, že si ho vezme, pokud se zbaví Salome. Regent souhlasí. Salome jejich rozhovor slyší z tajné chodby.\n\nKdyž přijíždí mniši, aby princeznu a regenta oddali, Plavák a Rujan je přepadnou a obléknou se místo nich. Díky tomu se dostanou do zámecké kaple, kde má probíhat svatební obřad. Do sálu přináší Salome regentovi a Auroře víno. Regent trvá na tom, aby se Salome napila, a když odmítne, prohlásí ji za travičku a nechá ji uvrhnout do vězení. Trpaj spustí poplach, že se blíží arkádští vojáci a regent tak chce urychlit svatbu, proto se vydají s princeznou do kaple. Tam je regent zajat Plavákem a Rujanem.\n\nArkádský král se mezitím dostal až k zámku a chce ho obsadit. Vyjde Plavák s regentem, kterého donutí, aby dal příkaz k otevření brány. Arkádský král obsadí zámek. Regent se snaží vysvětlit, že Trpaj je zrádce, který vyměnil knížecího syna za štěně, ale Trpaj prohlásí, že to byl regent, kdo výměnu provedl a že on dítě ukryl. Pustil ho po vodě. Princezna Aurora si vzpomene, že jí Plavák vyprávěl, že ho mlynářka našla v koši připlouvat po potoce a chce po Plavákovi, aby jí ukázal rameno, jestli tam nemá stejné mateřské znaménko jako ona. Tak se ukáže, že Plavák je ztracený knížecí syn a bratr Aurory. Stává se tak knížetem.\n\nPo několika dnech Plavák doprovází na hranice svou sestru Auroru, kam si pro ni přijíždí Rujan se svým otcem.\n"}
{"id": "797775", "url": "https://cs.wikipedia.org/wiki?curid=797775", "title": "Alena Krátká", "text": "Alena Krátká\n\nAlena Krátká (* 16. května 1946) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako administrativní pracovnice. Ve volbách roku 1981 zasedla do Sněmovny lidu (volební obvod č. 21 - Kolín, Středočeský kraj). Mandát obhájila ve volbách roku 1986 (obvod Kolín). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797780", "url": "https://cs.wikipedia.org/wiki?curid=797780", "title": "Jarmila Křížková", "text": "Jarmila Křížková\n\nJarmila Křížková (* 3. září 1943) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dělnice.\n\nVe volbách roku 1981 zasedla do Sněmovny lidu (volební obvod č. 126 - Olomouc, Severomoravský kraj). Mandát obhájila ve volbách roku 1986 (obvod Olomouc). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797791", "url": "https://cs.wikipedia.org/wiki?curid=797791", "title": "Zdeněk Laštovička", "text": "Zdeněk Laštovička\n\nZdeněk Laštovička (* 8. října 1935) byl český a československý politik Československé strany lidové, poslanec Sněmovny lidu Federálního shromáždění za normalizace.\n\nK roku 1981 se profesně uvádí jako technik.\n\nVe volbách roku 1981 zasedl do Sněmovny lidu (volební obvod č. 93 - Břeclav, Jihomoravský kraj). Mandát obhájil ve volbách roku 1986 (obvod Břeclav). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797794", "url": "https://cs.wikipedia.org/wiki?curid=797794", "title": "Ivan Lipovský", "text": "Ivan Lipovský\n\nIvan Lipovský (* 14. října 1948) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako tajemník Ústředního výboru Socialistického svazu mládeže.\n\nVe volbách roku 1981 zasedl do Sněmovny lidu (volební obvod č. 200 – Vranov nad Topľou, Východoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797797", "url": "https://cs.wikipedia.org/wiki?curid=797797", "title": "Josef Knödl", "text": "Josef Knödl\n\nR.D. Josef Knödl (22. července 1929 Rozhraní – 11. srpna 1993 Brno) byl český katolický kněz, dominikánský terciář, spirituál kněžského semináře, teolog, profesor asketiky a archeologie.\n\nMaturitu získal na reálném gymnáziu v roce 1948. Ke studiu ke kněžství nastoupil na diecézní bohoslovecké učiliště v Litoměřicích, kde pobýval v letech 1948-1950, dále studoval soukromě se svolením biskupa u Františka Rabase a pracoval jako dělník automobilových závodů. Na kněze byl vysvěcen tajně 12. března 1953 v Rozdělově tajným biskupem Ladislavem Hladem. V letech 1953-1957 pracoval jako účetní referent a od roku 1957 byl v plném invalidním důchodě. V roce 1960 byl odsouzen ke 3 letům, za tajné teologické studium v letech 1950-1953. Od roku 1969 byl prefektem kněžského semináře v Litoměřicích a od 1. října 1971 zároveň prefektem i spirituálem. 12. srpna 1975 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích lektorem pro obor asketika pro akademický rok 1975–1976, a 30. června 1976 bylo jmenování opakováno pro akademický rok 1976–1977. V roce 1975 suploval místo nemocného profesora přednášky z oboru archeologie a ochrana památek. K 1. říjnu 1977 mu byl odebrán státní souhlas pro činnost v kněžském semináři. Nadále působil v duchovní správě v Litoměřicích, od roku 1978 v brněnské diecézi v duchovní správě ve Žďárci a v Brně na Křenové ulici. Zemřel po dlouhé těžké nemoci 11. srpna 1993 v Brně-Slatině. Poslední rozloučení se ním se konalo ve farním kostele Neposkvrněného početí Panny Marie v Brně na Křenové ulici 20. srpna 1993. Pochován je na hřbitově v Brně-Slatina.\n\n\n\n"}
{"id": "797799", "url": "https://cs.wikipedia.org/wiki?curid=797799", "title": "Drahoš Želenský", "text": "Drahoš Želenský\n\nDrahoš Želenský, vlastním jménem Karel Drápal (23. prosince 1896 Praha – 15. února 1959 Praha), byl český divadelní herec a režisér. Užíval také pseudonym Šohard K.\n\n\n\n\n\n"}
{"id": "797804", "url": "https://cs.wikipedia.org/wiki?curid=797804", "title": "I Will Break Your Fall", "text": "I Will Break Your Fall\n\nI Will Break Your Fall je třetí sólové studiové album Fernanda Saunderse, vydané v dubnu 2006 pod značkou Summit Records. Producentem alba byl sám Saunders. Na albu hrají také jeho spoluhráči, jako jsou například Mike Rathke, Lou Reed nebo zpěvačka Marianne Faithfull.\n\n"}
{"id": "797805", "url": "https://cs.wikipedia.org/wiki?curid=797805", "title": "Hana Želenská", "text": "Hana Želenská\n\nHana Želenská, rozená Zieglerová, byla česká operetní subreta. \n\nHana Zieglerová-Želenská se narodila roku 1900 na pražských Vinohradech. Otec Emil Ziegler (* 1875) uváděl jako povolání „divadelní koncertní mistr“ (\"Theater Koncertmeister\"). \n\nPocházela z umělecky založené vinohradské rodiny. Její dědeček Václav Ziegler (* 1843) byl švec a křídlovkář. Její strýcové hráli na křídlovku a na housle, tety byly tanečnice. Její teta Adéla Zieglerová, provdaná Srnová (1869–1935) byla sólistka Národního divadla v letech 1885–1900 a její teta Mařenka Zieglerová (1881–1986) byla slavná operetní subreta a herečka.\n\nHrála mj. v pražském divadle Akropolis.\n\nByla první manželkou divadelního herce Drahoše Želenského, se kterým měla jedinou dceru Ludmilu Kalistovou.\n"}
{"id": "797806", "url": "https://cs.wikipedia.org/wiki?curid=797806", "title": "Házená na Letních olympijských hrách 1988", "text": "Házená na Letních olympijských hrách 1988\n\nTurnaj se odehrál v rámci XXIV. olympijské hry ve dnech 20. září - 1. října 1988 v Soulu.\n\nTurnaje se zúčastnilo 12 mužstev, rozdělených do dvou šestičlenných skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo atd. Olympijským vítězem se stalo mužstvo Sovětského svazu.\n\n SSSR - Jugoslávie 24:18 (10:7)\n\n20. září 1988 (10:00) – Soul\n\n20. září 1988 (14:00) – Soul\n\n20. září 1988 (18:00) – Soul\n\n22. září 1988 (10:00) – Soul\n\n22. září 1988 (14:00) – Soul\n\n22. září 1988 (18:00) – Soul\n\n24. září 1988 (10:00) – Soul\n\n24. září 1988 (14:00) – Soul\n\n24. září 1988 (18:00) – Soul\n\n26. září 1988 (10:00) – Soul\n\n26. září 1988 (14:00) – Soul\n\n26. září 1988 (18:00) – Soul\n\n28. září 1988 (10:00) – Soul\n\n28. září 1988 (14:00) – Soul\n\n28. září 1988 (18:00) – Soul\n\n Jižní Korea - Maďarsko 22:20 (11:9)\n\n20. září 1988 (11:30) – Soul\n\n20. září 1988 (15:30) – Soul\n\n20. září 1988 (19:30) – Soul\n\n22. září 1988 (11:30) – Soul\n\n22. září 1988 (15:30) – Soul\n\n22. září 1988 (19:30) – Soul\n\n24. září 1988 (11:30) – Soul\n\n24. září 1988 (15:30) – Soul\n\n24. září 1988 (19:30) – Soul\n\n26. září 1988 (11:30) – Soul\n\n26. září 1988 (15:30) – Soul\n\n26. září 1988 (19:30) – Soul\n\n28. září 1988 (11:30) – Soul\n\n28. září 1988 (15:30) – Soul\n\n28. září 1988 (19:30) – Soul\n\n SSSR - Jižní Korea 32:25 (17:11)\n\n1. října 1988 (17:00) – Soul\n\n Jugoslávie - Maďarsko 27:23 (12:13)\n\n1. října 1988 (15:00) – Soul\n\n Švédsko - Československo 27:18 (14:8)\n\n30. září 1988 (15:30) – Soul\n\n NDR - Island 31:29pp (12:13, 23:23 – 1p 25:25, 2p 28:28)\n\n30. září 1988 (14:00) – Soul\n\n Španělsko - Alžírsko 21:15 (11:6)\n\n30. září 1988 (11:30) – Soul\n\n Japonsko - USA 24:21 (8:11)\n\n30. září 1988 (10:00) – Soul\n\n1. SSSR\nTrenér: Anatoli Jewtuschenko\n\n2. Korejská republika\nTrenér: Yoo Jae-Choong\n\n3. Jugoslávie\nTrenér: Abaz Arslanagić\n6. Československo\nTurnaj se odehrál v rámci XXIV. olympijské hry ve dnech 21. - 29. září 1988 v Soulu.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do finálové skupiny, týmy na třetím a čtvrtém místě hrály ve skupině o 5. - 8. místo. Olympijským vítězem se stalo družstvo Korejské republiky.\n\n Korejská republika - Československo 33:27 (15:9)\n\n21. září 1988 (10:00) – Soul\n\n21. září 1988 (14:00) – Soul\n\n23. září 1988 (10:00) – Soul\n\n23. září 1988 (14:00) – Soul\n\n25. září 1988 (10:00) – Soul\n\n25. září 1988 (14:00) – Soul\n\n SSSR - Čína 24:19 (12:9)\n\n21. září 1988 (11:30) – Soul\n\n21. září 1988 (15:30) – Soul\n\n23. září 1988 (11:30) – Soul\n\n23. září 1988 (15:30) – Soul\n\n25. září 1988 (11:30) – Soul\n\n25. září 1988 (15:30) – Soul\n\n\n SSSR - Jugoslávie 18:15 (9:8)\n\n27. září 1988 (11:30) – Soul\n\n27. září 1988 (15:30) – Soul\n\n29. září 1988 (11:30) – Soul\n\n29. září 1988 (15:30) – Soul\n\n\n Čína - USA 31:22 (12:13)\n\n27. září 1988 (10:00) – Soul\n\n27. září 1988 (14:00) – Soul\n\n29. září 1988 (10:00) – Soul\n\n29. září 1988 (14:00) – Soul\n\n1. Korejská republika\n2. Norsko\n3. SSSR\n5. Československo\n"}
{"id": "797807", "url": "https://cs.wikipedia.org/wiki?curid=797807", "title": "Diecéze Graz-Seckau", "text": "Diecéze Graz-Seckau\n\nDiecéze Graz-Seckau (\"štýrskohradecko-sekovská\", \"Dioecesis Graecensis-Seccoviensis\") je římskokatolická diecéze v rakouské církevní provincii salcburské, do roku 2015 vedená biskupem Egonem Kapellarim, po roce 2015 v jejím čele stojí Wilhelm Krautwaschl. Zahrnuje vpodstatě území rakouské spolkové země Štýrsko. Katedrálním chrámem diecéze je katedrála sv. Jiljí.\n\nSalzburský arcibiskup Eberhard II. z Regensbergu založil v roce 1218 sufragánní biskupství v Sekavě (Sekavské opatství), které bylo společně s biskupstvím v Gurku a Chiemsee vlastním biskupstvím salcburských arcibiskupů, kteří jej obsazovali vlastní volbou. Sídlem biskupa, který byl zároveň vikářem pro Štýrsko, bylo sekovské opatství, a to až do roku 1782. V roce 1786 bylo sídlo diecéze přeneseno do Štýrského Hradce. Roku 1859 byla k diecézi formálně připojena diecéze leobenská, která byla spravována ze Štýrského Hradce fakticky již od roku 1800. Téhož roku 1859 byly upraveny hranice mezi diecézemi Štýrský Hradec a Lavant (dnes Arcidiecéze mariborská). Tak se začaly hranice diecéze krýt s hranicemi Štýrska.\n\n\n\n"}
{"id": "797808", "url": "https://cs.wikipedia.org/wiki?curid=797808", "title": "František Malý", "text": "František Malý\n\nFrantišek Malý (* 13. dubna 1950) byl český a československý politik Komunistické strany Československa, poslanec Sněmovny lidu Federálního shromáždění za normalizace.\n\nK roku 1981 se profesně uvádí jako hlavní ekonom JZD.\n\nVe volbách roku 1981 zasedl do Sněmovny lidu (volební obvod č. 91 - Brno-venkov, Jihomoravský kraj). Mandát obhájil ve volbách roku 1986 (obvod Brno-venkov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797810", "url": "https://cs.wikipedia.org/wiki?curid=797810", "title": "Josef Martinec (generál)", "text": "Josef Martinec (generál)\n\nJosef Martinec (* 17. února 1924) byl český a československý generál ČSLA, politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako zástupce ministra národní obrany. K roku 1980 je zmiňován coby Náčelník Hlavní stavební a výrobní správy ČSLA a zástupce MNO. Toho roku byl povýšen z generálmajora na generálporučíka. Ve stejné funkci v ČSLA je zmiňován i k roku 1985.\n\nVe volbách roku 1981 zasedl do Sněmovny lidu (volební obvod č. 20 - Slaný, Středočeský kraj). Ve Federálním shromáždění setrval do konce funkčního období, tedy do voleb roku 1986.\n\n\"Poznámka: Ve funkčním období 1981-86 zasedali ve Sněmovně lidu Federálního shromáždění dva poslanci jménem Josef Martinec zvolení za Středočeský kraj, generálporučík Ing. Josef Martinec (narozen 1924) z obvodu Slaný a Ing. Josef Martinec (narozen 1934) z obvodu Nymburk, oba členové KSČ.\"\n"}
{"id": "797811", "url": "https://cs.wikipedia.org/wiki?curid=797811", "title": "Josef Martinec", "text": "Josef Martinec\n\nJméno a příjmení Josef Martinec má více nositelů:\n\n"}
{"id": "797812", "url": "https://cs.wikipedia.org/wiki?curid=797812", "title": "Lazy loading", "text": "Lazy loading\n\nLazy Loading je návrhový vzor pro strategii načítání objektů z databáze až v momentě, kdy jsou opravdu potřeba. Tato strategie je velice důležitá při zlepšování výkonu aplikací pracujících s databází. V programování je častým problémem nahrávání entit, které jsou spojené s velikým množstvím jiných entit a tudíž nahrání takové entity vede k nahrání všech těchto spojených entit, čímž se výkon aplikace razantně snižuje. Lazy Loading toto řeší řízením dotazů do databáze, které jsou prováděny až v momentě, kdy jsou data spojená s nahrávanou entitou opravdu zapotřebí.\nJe však zbytečné tento postup aplikovat, pokud data, která potřebujeme, jsou všechna v jedné tabulce databáze. Jinými slovy je Lazy Loading užitečný tehdy, když na nahrání celé entity se všemi daty (i s těmi napojenými na entitu) je potřeba více dotazů do několika tabulek databáze najednou.\n\nExistují 4 základní postupy implementace této strategie. Jsou to:\n\nLazy initialization je nejjednodušší způsob implementace Lazy Loadingu. Funguje na způsobu kontrolování požadované proměnné, která je nahrávána z databáze, na hodnotu null. Toto souvisí s důležitostí jednoho z pravidel objektově orientovaného programování, a to zapouzdření. Pokud bychom nepřistupovali k proměnné přes její přístupovou metodu, nebylo by možné lazy initialization implementovat.\n\nZ ukázky je patrné, jak Lazy initialization funguje. Pokud se aplikace dotáže na proměnnou products, je zavolána přístupová metoda getProducts(). Zde je kontrola na hodnotu null. Pokud je daný objekt null, znamená to, že nebyla inicializována a je potřeba ji načíst z databáze.\nVirtuální proxy je implementace Lazy Loadingu nahrazením entity jejím virtuálním dvojníkem (zástupcem), který prakticky neobsahuje žádné data, ale implementuje stejné rozhraní jako originální objekt. Načítání a vracení požadovaných dat je prováděno až v momentě, kdy je zavolána patřičná metoda proxy objektu. Důležité je poznamenat, že virtuální zástupce je v podstatě originální objekt, neboť objekt, který ten originální obaluje, bude v aplikaci vždy dostupný, kdežto obalený (originální) objekt nemusí být vůbec inicializován a tudíž dostupný. Velikou výhodou této implementace je možnost existence více proxy objektů (zástupců) pro jeden reálný objekt. Nevýhodou je však nutnost vytváření proxy objektů pro každý objekt, pro který chceme zavést Lazy loading.\n\nV ukázce je proměnná source originálním objektem, který obaluje třída VirtualList. Pokud v aplikaci potřebujeme znát velikost kolekce List (proměnná source), zavoláme metodu getSize(), která nejdříve zkontroluje, zda je proměnná source inizializována a pokud tomu tak ještě není, načte ji z databáze. Dále je pak zavolána metoda size() již na originálním objektu. Zde je patrné, že je potřeba implementovat všechny metody originálního objektu, které chceme mít přístupné.\n\nValue Holder je velice podobný Virtuální proxy, používá se však většinou v případě, kdy je potřeba generika. Sám ValueHolder se stará o Lazy Loading. K získání hodnoty obaleného objektu je volána metoda getValue(), která přistupuje k databázi pouze poprvé, kdy je tato metoda volána, a dále už jen vrací inicializovaný objekt.\n\nGhost (neboli duch) je implementace Lazy loadingu, kdy reálný objekt existuje jen v částečném stavu. Po načtení z databáze obsahuje pouze ID. Až v případě, kdy je potřeba získat další data tohoto objektu, je plně načten z databáze a inicializován. V podstatě se jedná o objekt, kdy každá proměnná tohoto objektu je inicializována v jednom momentě do plného stavu.\n"}
{"id": "797813", "url": "https://cs.wikipedia.org/wiki?curid=797813", "title": "Seznam biskupů diecéze Graz-Seckau", "text": "Seznam biskupů diecéze Graz-Seckau\n\nToto je seznam diecézních biskupů diecéze Graz-Seckau:\n\n\n"}
{"id": "797814", "url": "https://cs.wikipedia.org/wiki?curid=797814", "title": "Jane Scarpantoni", "text": "Jane Scarpantoni\n\nJane Scarpantoni je americká hráčka na violoncello. V polovině osmdesátých let byla členkou skupiny Tiny Lights. Později hrála například se skupinou King Missile a spolupracovala s duem Indigo Girls. Je vyhledávanou studiovou hráčkou, hrála například s R.E.M. nebo Johnem Luriem.\n\nSeznam není kompletní.\n"}
{"id": "797815", "url": "https://cs.wikipedia.org/wiki?curid=797815", "title": "Jaroslav Matyáš", "text": "Jaroslav Matyáš\n\nJaroslav Matyáš (13. března 1933 - 26. listopadu 2014) byl český a československý generál ČSLA, politik Komunistické strany Československa a poslanec Sněmovny lidu Federálního shromáždění za normalizace.\n\nV letech 1971-1973 byl velitelem leteckého vojenského útvaru v Líních. V roce 1977 zastával post velitele 10. letecké armády. Toho roku byl z plukovníka povýšen na generálmajora. V roce 1979 následovalo povýšení na generálporučíka. I nadále byl velitelem 10. letecké armády. Tento post zastával v letech 1976-1983. K roku 1981 se profesně uvádí jako velitel svazu. K roku 1985 i 1989 je uváděn jako velitel Protivzdušné obrany státu v ČSLA a člen kolegia ministra národní obrany.\n\nVe volbách roku 1981 zasedl do Sněmovny lidu (volební obvod č. 69 - Hradec Králové-venkov, Východočeský kraj). Mandát obhájil ve volbách roku 1986 (obvod Hradec Králové-venkov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797816", "url": "https://cs.wikipedia.org/wiki?curid=797816", "title": "Šváb (příjmení)", "text": "Šváb (příjmení)\n\nPříjmení Šváb nosí více různých osobností:\n\n\n"}
{"id": "797818", "url": "https://cs.wikipedia.org/wiki?curid=797818", "title": "James Isaac", "text": "James Isaac\n\nJames Isaac (5. června 1960 − 6. května 2012) byl americký filmový režisér.\n\nSvůj první film natočil ke konci osmdesátých let, od té doby do roku 2001 jinak žádný film nenatočil. V roce 2001 natočil hororový film \"Jason X\", který je v pořadí desátým filmem v americké hororové sérii \"Pátek třináctého\". Později natočil další 2 filmy.\n"}
{"id": "797822", "url": "https://cs.wikipedia.org/wiki?curid=797822", "title": "Směsná lymfocytární reakce", "text": "Směsná lymfocytární reakce\n\nSměsná lymfocytární reakce (angl. mixed lymphocyte reaction; MLR) je označení pro laboratorní imunologickou zkoušku. Testuje aloreaktivitu T-lymfocytů dvou jedinců vůči svým antigenům navzájem po jejich přímém rozpoznání, především antigenům hlavního histokompatibilního komplexu (MHC, z angl. major histocompatibility complex. Zkouška bývá součástí rutinních vyšetření v transplantační medicíně.\n\nZ periferní krve dvou jedinců se izolují lymfocyty. Oba izoláty se navzájem smíchají a nasadí ke kultivaci do média obsahujícího radioaktivní H-thymidin. Rozpoznají-li některé z buněk na povrchu buněk od druhého jedince cizí antigeny, začnou se množit. Během syntézy DNA se do nově vznikajících buněk zabudovává radioaktivní H-thymidin. Množství H-thymidinu zabudovaného do DNA se měří po několika dnech, nepřímo úměrně odráží vzájemnou imunologickou snášenlivost jedinců navzájem.\n\nUžívá se v klinické praxi v rámci před-transplantačních vyšetření. Při ní jsou lymfocyty jednoho či směsi více jedinců ozářeny nebo vystaveny mitomycinu c, čímž ztratí schopnost proliferace. Poté jsou smíchány s lymfocyty jiného jedince (zvažovaného příjemce). Testuje se tak aloreaktivita T-lymfocytů příjemce vůči cizím antigenům (obecně či konkrétního dárce), opačná reakce proti antigenům příjemce je potlačena. S pozitivitou testu (proliferací buněk příjemce) stoupá pravděpodobnost odhojení (rejekce) transplantátu příjemcem. \n\nPři směsné leukocytární reakci (angl. mixed leucocyte reaction; MLR) se ke kultivaci nasazují mononukleární buňky (směs buněk lymfocytární a monocyto-makrofágové řady). V experimentech na pokusných zvířatech se užívá suspenze buněk ze sleziny nebo lymfatických uzlin. Testuje se tak reaktivita po přímém i nepřímém rozpoznání antigenů (po prezentaci antigenu antigen prezentující buňkou). Rozdíly mezi pojmy směsná lymfocytární reakce a směsná leukocytární reakce se v literatuře často zanedbávají.\n\nPrvní zmínky o směsné leukocytární/lymfocytární reakci lze zaznamenat v literatuře ze šedesátých let. Kromě rychlé aplikace zkoušky v medicíně umožnila popis nových objevů – například s leukémií spojených antigenů. Ty byly popsány při fenotypizaci buněk, které se namnožily při jednosměrné leukocytární reakci buněk pacienta s akutní leukémií. Jako s leukémií spojené antigeny byly označeny antigeny, které byly ve srovnání s analogicky indukovanými buňkami zdravých jedinců či jedinců v remisi jedinečné.\n\n"}
{"id": "797826", "url": "https://cs.wikipedia.org/wiki?curid=797826", "title": "Danny Steinmann", "text": "Danny Steinmann\n\nDanny Steinmann (7. ledna 1942 New York City, New York, USA − 18. prosince 2012) byl americký filmový režisér a scenárista, mezi jehož nejznámější filmy patří \"Pátek třináctého 5: Nový začátek\" z roku 1985. Debutoval roku 1973 pornofilmem \"High Rise\". Jeho další snímky jsou \"The Unseen\" (1980) a \"Divoké ulice\" (1984).\n\nDanny Steinmann se narodil roku 1942 v New Yorku. V dětství byl vynikajícím atletem. \n\nV šedesátých letech si zahrál v několika snímcích a v roce 1973 debutoval (pod pseudonymem \"Danny Stone\") jako režisér a scenárista pornofilmem \"High Rise.\" Poté se věnoval produkci různých reklam a filmů.\n\nJeho prvním celovečerním filmem byl horor \"The Unseen\" (1980). Kvůli nespokojenosti s finální verzí filmu se však nechal v titulcích uvést pod pseudonymem \"Peter Foleg\". \n\nNásledovalo akční béčko \"Divoké ulice\" (1984) a roku 1985 natočil svůj nejznámější snímek, horor \"Pátek třináctého 5: Nový začátek.\" Film měl sice velké tržby, ale diváky i kritiky byl ztrhán. To, společně s těžkou nehodou, po které se léta zotavoval, přispělo k tomu, že žádný další snímek již nikdy nenatočil.\n"}
{"id": "797832", "url": "https://cs.wikipedia.org/wiki?curid=797832", "title": "Bezák", "text": "Bezák\n\nPříjmení Bezák/Bezáková má více nositelů:\n\n"}
{"id": "797833", "url": "https://cs.wikipedia.org/wiki?curid=797833", "title": "Earthen Vessel", "text": "Earthen Vessel\n\nEarthen Vessel byla křesťanská americká rocková skupina, založená v roce 1970 pod názvem Rare Ones. Skupina koncertovala po celém středozápadě Spojených států amerických a měla naplánované turné po Švédsku, to bylo zrušeno hned po prvním vystoupením kvůli velké hlasitosti skupiny. Skupina se rozpadla v létě roku 1972.\n\n\n"}
{"id": "797836", "url": "https://cs.wikipedia.org/wiki?curid=797836", "title": "Volby prezidenta Francie 2012", "text": "Volby prezidenta Francie 2012\n\nVolby prezidenta Francie 2012 se uskutečnily ve dvoukolové formě. Výsledkem bylo zvolení nejvyššího ústavního činitele Francie – prezidenta republiky, na pětileté funkční období 2012–2017.\n\nZ prvního kola, které proběhlo 22. dubna 2012, v některých zámořských departementech a teritoriích pro časový posun již 21. dubna, postoupili do druhé fáze dva kandidáti s nejvyšším počtem hlasů. Úvodní kolo vyhrál levicový kandidát François Hollande a za ním se umístil úřadující prezident Nicolas Sarkozy. Druhé kolo pak proběhlo 6. května téhož roku, respektive v některých regionech již 5. května.\n\nVítězem se stal socialista François Hollande se ziskem 18 000 668 platných hlasů, což představovalo podíl 51,64 % a byl zvolen 24. francouzským prezidentem. Úřadu se ujal složením slibu 15. května. Nicolas Sarkozy se stal po Valérym Giscardu d'Estaingovi druhým prezidentem v historii páté republiky, jenž neobhájil svůj mandát a vůbec prvním úřadujícím, který nevyhrál první kolo. Po sedmnácti letech pravicových hlav státu tak Elysejský palác připadl levici.\n\nPrimární volby v Socialistické straně (Parti socialiste) byly prvními otevřenými primárkami (\"primaires citoyennes\"), které společně uspořádali Socialisté a členové Radikální strany levice (Parti radical de gauche) s cílem výběru prezidentského kandidáta. Voliči museli učinit dar v minimální výši jednoho eura a podepsat slib k příklonu hodnot levice. Nominace mohly být podávány do 13. července 2011. Následně se v prvním kole utkalo šest kandidátů, a to 9. října, kdy žádný z nich nepřekročil hranici 50 %. Dva nejúspěšní pretendenti na zisk nominace tak podstoupili druhé kolo 16. října. V něm zvítězil François Hollande, jenž porazil předsedkyni strany a starostku Lille Martine Aubryovou.\n\nPůvodním stranickým favoritem na prezidentský úřad byl generální ředitel Mezinárodního měnového fondu Dominique Strauss-Kahn, který ovšem po sexuálním skandálu z boje odstoupil. 14. května 2011 byl v New Yorku zatčen v souvislosti s obviněním ze sexuálního obtěžování pokojské Nafissaty Diallové v hotelu. Na funkci ředitele MMF rezignoval 18. května. Na konci dubna 2012 pak aféru označil za uměle vytvořenou jeho politickými nepřáteli z okruhu Nicolase Sarkozyho.\nEvropa Ekologie – Zelení (Europe Écologie – Les Verts) uspořádala také primární volby. Volit ze čtyř kandidátů mohli všichni členové strany a příslušníci Nezávislého ekologického hnutí. První kolo proběhlo 29. června 2011. Členka strany Eva Jolyová obdržela 49,75 % platných hlasů a spolu s nezávislým environmentálním aktivistou Nicolasem Hulotem, jehož zisk činil 40,22 %, postoupili do druhé fáze. Zbývající nominanti Henri Stoll a Stéphane Lhomme si připsali 5,02 %, respektive druhý 4,44 % hlasů. Druhé kolo se konalo 12. července a vítězně z něj vyšla Jolyová poté, co jí voliči odevzdali 13 223  hlasů (58,16 %), zatímco Hulotovi 9 399 hlasů.\n\nPro zisk kandidatury na úřad prezidenta musel uchazeč získat alespoň 500 podpisů zvolených zastupitelů státu z celkového počtu více než 47 000 francouzských zástupců lidu. Do této skupiny se řadili zastupitelé místní a regionální samosprávy, poslanci, senátoři a europoslanci. Do prezidentských voleb se kvalifikovalo deset kandidátů:\n\nDo druhého kola postoupil z prvního místa socialista Hollande následován úřadujícím pravicovým prezidentem Sarkozym. Ten žádal o tři televizní debaty, které Hollande odmítl, a proto se uskutečnila jediná plánovaná ve středu 2. května. Vysílaly ji stanice TF1 a France 2. V rolích moderátorů se představili Laurence Ferrariová a David Pujadas. Během debaty došlo k několika vzájemným střetům. Levicový kandidát obvinil soupeře z rozdělování Francouzů a prohlásil, že by byl prezidentem zachovávajícím sociální spravedlnost, usilujícím o hospodářskou obnovu a jednotu národa. Sarkozy napadl naopak protikandidáta v otázce exekutivní praxe, když řekl, že Hollandovým nedostatkem je chybějící zkušenost s vedením vlády, což jej diskvalifikuje pro řízení páté největší světové ekonomiky v době krize.\n\nOd zisku prezidentské nominace v říjnu 2011 Hollande dlouhodobě vedl předvolební průzkumy. Přesto na konci března 2012 průzkumy vykázaly těsné vedení Nicolase Sarkozyho.\n\nV pořadí třetí po prvním kole Marine Le Penová nepodpořila ani jednoho z kandidátů, když vyjádřila touhu odevzdat prázdný lístek a vyzvala své voliče, aby se rozhodli podle vlastního uvážení. Další neúspěšný uchazeč François Bayrou pak 3. května sdělil, že by volil Hollanda. Pravicově orientovaná německá spolková kancléřka Angela Merkelová pronesla, že na Hollandovi neviděla nic „normálního“, navzdory jeho snahám se tak prezentovat, a podpořila kandidaturu Sarkozyho. Oficiální část kampaně byla ukončena v pátek 4. května a druhé kolo proběhlo v neděli 6. května, respektive v zámořských regionech již 5. května.\n\nBelgická média a Agence France-Presse v podvečer 6. května 2012 oznámila, že vítězem voleb by se měl podle prvních oficiálních výsledků stát socialista François Hollande se ziskem 52,6 % hlasů. Ve večerních hodinách byl zisk vítěze upřesněn na 51,67 % hlasů.\n\nHollande učinil první povolební projev ve svém volebním obvodě, v městě Tulle, kde zastával sedm let úřad starosty.\nSarkozy následně oznámil, že přijímá porážku s plnou odpovědností a Unii pro lidové hnutí nepovede jako lídr do červnových parlamentních voleb.\n\n"}
{"id": "797837", "url": "https://cs.wikipedia.org/wiki?curid=797837", "title": "Rudolfiiinum", "text": "Rudolfiiinum\n\nRudolfiiinum bylo třináctičlenné pěvecké uskupení z Českých Budějovic, které vzniklo na podzim roku 2008. Čítalo šest chlapců a sedm dívek ve věku kolem dvaceti let, které spojovala aktivní záliba ve vícehlasém zpěvu. Všichni členové Rudolfiiina byli bývalí nebo současní studenti Gymnázia Jana Valeriána Jirsíka, kde se dříve potkávali ve školním smíšeném sboru Mendík. Uskupení ukončilo činnost 27.3. 2015 posledním koncertem v Českých Budějovicích.\n\nRepertoár seskupení by se dal jedním slovem označit jako pestrý: od lidové hudby, přes Jaroslava Ježka až po Norah Jonesovou. Hlasové party skladeb většinou pro potřeby Rudolfiiina upravuje Marie Bauerová, čímž ale zdaleka nebývá dána výsledná podoba skladby tak, jak později zazní na vystoupení. Během zkoušek totiž písně obvykle získávají ještě další nehudební složky, často komického, ale třeba i tanečního nebo jiným způsobem pohybového charakteru. S nastudováním nové písně se zpravidla začíná v momentě, kdy se členové ve větším počtu shodnou na tom, že nějakou konkrétní píseň chtějí zpívat.\n\nRudolfiiinum vystupovalo u příležitostí vernisáží, na firemních akcích či jako hudební doprovod besed se známými osobnostmi. Zkušenosti mělo ale i se zpíváním na podporu dobrovolnictví v Českých Budějovicích nebo s účastí na nejrůznějších hudebních přehlídkách a festivalech.\n\n"}
{"id": "797845", "url": "https://cs.wikipedia.org/wiki?curid=797845", "title": "Vladimír Kryštovský", "text": "Vladimír Kryštovský\n\nVladimír Kryštovský (14. května 1909, Přerov – 18. února 1986, Přerov) byl český katolický kněz, teolog, profesor katechetiky, liturgiky, patrologie a pedagogiky.\n\nMaturitní zkoušku složil na reálném gymnáziu v Přerově v roce 1928. Poté nastoupil na studium ke kněžství na Cyrilometodějskou bohosloveckou fakultu v Olomouci, kterou dokončil v roce 1933. Na kněze byl vysvěcen 2. dubna 1933 v Olomouci. Dále začal působit v pastoraci. Stal se středoškolským profesorem. Do 31. prosince 1950 vyučoval náboženství v Lipníku nad Bečvou a po zrušení výuky náboženství na středních školách kooperátor v Lipníku. Od 15. listopadu 1954 byl duchovním správcem v Beňově, avšak bydlel v Horní Moštěnici a dojížděl do farnosti Beňov až do roku 31. srpna 1956, kdy byl ustanoven provisorem v Bělotíně.\n30. března 1950 získal na Cyrilometodějské teologické fakultě v Olomouci doktorát teologie. Poté opět působil v pastoraci. Od 31. května 1957, kdy byl zatčen, uvězněn a byl mu byl odňat státní souhlas k výkonu duchovenské činnosti, byl postaven mimo službu. Tento stav trval až do 1. září 1959, kdy byl poslán jako administrátor do Dlouhé Loučky. 7. října 1968 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci odborným asistentem pro obor pedagogika a katechetika, s účinností od 1. října 1968. Jako předseda nově ustanovené olomoucké Arcidiecézní školní rady uspořádal v listopadu 1968 doškolovací kurzy pro laické katechety a vydal text pro katechezi školních dětí. Roku 1969 byl jmenován arcibiskupským radou. Od února do června 1969 byl na CMBF pověřen lektorskými přednáškami z liturgiky a patrologie. V letech 1968–1974 učil pedagogiku a katechetiku, v letech 1969–1972 patrologii, v letech 1971–1973 hodegetiku (duchovní doprovázení) a v letech 1969–1974 volitelný předmět asketika. Jeho působení na CMBF bylo ukončeno dne 31. srpna 1974 a k 1. září 1974 byl poslán do důchodu. Zároveň byl knihovníkem arcibiskupské knihovny v Olomouci od roku 1970 do smrti. Jako důchodce přišel do Přerova k příbuzným. V Přerově pak vypomáhal v duchovní správě až do svém smrti. Zemřel 18. února 1986 v přerovské nemocnici.\n\n\n\n\n"}
{"id": "797846", "url": "https://cs.wikipedia.org/wiki?curid=797846", "title": "Rychlobruslení na Zimních olympijských hrách 2006 – 500 metrů ženy", "text": "Rychlobruslení na Zimních olympijských hrách 2006 – 500 metrů ženy\n\nZávod na 500 metrů žen na Zimních olympijských hrách 2006 se konal v hale Oval Lingotto v Turíně dne 14. února 2006. České závodnice se jej nezúčastnily.\n\n<nowiki>*</nowiki> pád\n\n"}
{"id": "797848", "url": "https://cs.wikipedia.org/wiki?curid=797848", "title": "Estoril Open 2012 – ženy", "text": "Estoril Open 2012 – ženy\n\nTenisový turnaj WTA Estoril Open 2012 se konal ve dnech 28. dubna až 6. května v portugalském Estorilu. Dějištěm byl areál Estádio Nacional s otevřenými antukovými dvorci v Oeirasu. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "797849", "url": "https://cs.wikipedia.org/wiki?curid=797849", "title": "Plastic Ono Band", "text": "Plastic Ono Band\n\nPlastic Ono Band je britská experimentální rocková hudební superskupina. Skupinu založili John Lennon a Yoko Ono v roce 1969, ještě před rozpadem The Beatles. Ve skupině hráli i další členové Beatles, Ringo Starr a George Harrison. Skupina se rozpadla v roce 1975 a v roce 2009 byl znovu obnovena, přičemž zde hraje i Lennonův syn Sean Lennon.\n\n\n"}
{"id": "797851", "url": "https://cs.wikipedia.org/wiki?curid=797851", "title": "Jilemnický", "text": "Jilemnický\n\nJilemnický je přídavné jméno odvozené od názvu města Jilemnice, může se jednat i o příjmení:\n\n\n"}
{"id": "797853", "url": "https://cs.wikipedia.org/wiki?curid=797853", "title": "Vincenc Dvořák", "text": "Vincenc Dvořák\n\nVincenc (Čeněk) Dvořák (21. ledna 1848, Dušejov – 6. května 1922, Záhřeb) byl český fyzik a univerzitní profesor působící v Chorvatsku, je považován za zakladatele moderní chorvatské fyziky.\n\nDvořák navštěvoval Latinské a německé gymnázium v Jihlavě, po maturitě se rozhodl pro studium matematiky a fyziky na Filozofické fakultě Karlo-Ferdinandovy univerzity v Praze, kde ho vyučoval mimo jiné profesor Ernst Mach, jehož asistentem se stal v roce 1871. Promoval v roce 1873, habilitoval se v roce 1874, krátce přednášel na pražské univerzitě, avšak v roce 1875 odešel na nově zřízenou Univerzitu Františka Josefa I. v Záhřebu.\n\nV Záhřebu vybudoval zcela nový fyzikální kabinet, který se později stal základem fyzikální katedry, angažoval se v rozšiřování profesorského sboru, jehož členem se stal nejeden Čech. Na záhřebské univerzitě zastával funkce děkana, rektora i prorektora a po dlouhá léta vedl kabinet fyziky. Dopisoval si s Ernstem Machem, který jej považoval za jednoho ze svých nenadanějších studentů, či s Františkem Josefem Studničkou. Za svou manželku pojal šlechtičnu Zoru Špun-Strižićovu, vnučku Ivana Mažuraniće a dceru Napoleona Špun-Strižiće.\n\nDvořák působil v oblastech akustiky a optiky (také se zabýval hydrodynamikou a historií fyziky), hledal analogie mezi akustickými a elektromagnetickými jevy; podařilo se mu napodobit různé formy elektromagnetického přitahování a odpuzování vibracemi vzduchu, byl po něm pojmenován tzv. Dvořákův-Rayleighův efekt, Dvořákovo akustické odpuzování či Dvořákův obvod. Byl nadaným experimentátorem, experimentoval s Helmholtzovy rezonátory, Kundtovou trubicí a sestavoval akustické mlýnky; zúčastnil se několika výstav a odborných sjezdů - v Budapešti na miléniové výstavě obdržel medaili. Brzy po objevu rentgenového záření získal rentgenovou trubici a pořídil s ní v Chorvatsku vůbec první rentgenové snímky. Publikoval více jak 60 odborných prací v češtině, chorvatštině či němčině a působil v několika vědeckých společnostech (viz infobox).\n\nRoku 1911 odchází do penze, obdržel Řád Františka Josefa třídy komtur, a jelikož byl znamenitým houslistou (s tím souvisí jeho záliba v akustice), stal se jedním z členů vedení Chorvatského hudebního ústavu; byl mecenášem hudební kultury v Záhřebu (hudebnímu ústavu v závěti odkázal 140 000 korun). Zemřel bezdětný ve věku 74 let na následky rakoviny žaludku, jeho ostatky byly pochovány na chorvatském hřbitově Mirogoj, avšak v 70. letech 20. století byly pro neplacení taxy přesunuty na anonymní pohřebiště.\n\n\nVytvořeno a zdrojováno na základě práce SOČ – Vincenc Dvořák (1848–1922) od Filipa Jelínka.\n\n"}
{"id": "797854", "url": "https://cs.wikipedia.org/wiki?curid=797854", "title": "Alžběta Mičinová", "text": "Alžběta Mičinová\n\nAlžběta Mičinová (* 10. března 1950) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako pomocná zootechnička. Ve volbách roku 1981 zasedla do Sněmovny lidu (volební obvod č. 157 - Topoľčany, Západoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797856", "url": "https://cs.wikipedia.org/wiki?curid=797856", "title": "Rychlobruslení na Zimních olympijských hrách 2006 – 1000 metrů ženy", "text": "Rychlobruslení na Zimních olympijských hrách 2006 – 1000 metrů ženy\n\nZávod na 1000 metrů žen na Zimních olympijských hrách 2006 se konal v hale Oval Lingotto v Turíně dne 19. února 2006. České závodnice se jej nezúčastnily.\n\n"}
{"id": "797858", "url": "https://cs.wikipedia.org/wiki?curid=797858", "title": "Alena Molnárová", "text": "Alena Molnárová\n\nAlena Molnárová (* 18. června 1950) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako švadlena. Ve volbách roku 1981 zasedla do Sněmovny lidu (volební obvod č. 45 - Karlovy Vary, Západočeský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797859", "url": "https://cs.wikipedia.org/wiki?curid=797859", "title": "Vladimír Nedvěd (politik)", "text": "Vladimír Nedvěd (politik)\n\nVladimír Nedvěd (* 2. května 1953) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako dělník. Ve volbách roku 1981 zasedl do Sněmovny lidu (volební obvod č. 25 – Mladá Boleslav, Středočeský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797860", "url": "https://cs.wikipedia.org/wiki?curid=797860", "title": "Ján Nemček", "text": "Ján Nemček\n\nJán Nemček (* 6. ledna 1932) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako dělník. Ve volbách roku 1981 zasedl do Sněmovny lidu (volební obvod č. 154 - Senica, Západoslovenský kraj). Mandát obhájil ve volbách roku 1986 (obvod Senica). Ve Federálním shromáždění setrval do ledna 1990, kdy byl zbaven mandátu v rámci procesu kooptací do Federálního shromáždění po sametové revoluci.\n\n"}
{"id": "797861", "url": "https://cs.wikipedia.org/wiki?curid=797861", "title": "Rychlobruslení na Zimních olympijských hrách 2006 – 1500 metrů ženy", "text": "Rychlobruslení na Zimních olympijských hrách 2006 – 1500 metrů ženy\n\nZávod na 1500 metrů žen na Zimních olympijských hrách 2006 se konal v hale Oval Lingotto v Turíně dne 22. února 2006. České závodnice se jej nezúčastnily.\n\n"}
{"id": "797863", "url": "https://cs.wikipedia.org/wiki?curid=797863", "title": "Adéla Srnová", "text": "Adéla Srnová\n\nAdéla Srnová, rozená Zieglerová (1. července 1869 Praha – 2. ledna 1935 Vídeň) byla česká tanečnice a sólistkou Národního divadla v letech 1885–1900.\nAdéla Srnová pocházela z vinohradské umělecké rodiny. Její otec byl švec a křídlovkář. Její bratří hráli na křídlovku a na housle, sestry byly tanečnice. Její sestra Mařenka Zieglerová byla slavná operetní zpěvačka a herečka a její neteř Hana Zieglerová, později Želenská byla operetní subreta.\n\n"}
{"id": "797864", "url": "https://cs.wikipedia.org/wiki?curid=797864", "title": "NGC 2683", "text": "NGC 2683\n\nNGC 2683 je spirální galaxie, viditelná z boku, vzdálená od nás zhruba 16 až 25 milionů světelných let v souhvězdí Rysa, o velikosti srovnatelné s naší Mléčnou dráhou. Galaxie má velkou populaci starých, žlutých hvězd, které dávají vzniknout velmi jasnému galaktickému jádru. Pásy prachu podél zavinutých spirálních ramen NGC 2683 jsou poseté mladými modrými hvězdokupami tvoří siluetu na pozadí světla hvězd. Byla objevena Williamem Herschelem dne 5. února 1788 s dalekohledem o průměru 45,7 cm.\n\n"}
{"id": "797865", "url": "https://cs.wikipedia.org/wiki?curid=797865", "title": "Antonín Novák (politik KSČ)", "text": "Antonín Novák (politik KSČ)\n\nAntonín Novák (* 1925) byl český a československý politik Komunistické strany Československa, poslanec Sněmovny lidu Federálního shromáždění za normalizace.\n\nK roku 1981 se profesně uvádí jako nástrojář. Ve volbách roku 1981 zasedl do Sněmovny lidu (volební obvod č. 44 – Cheb, Západočeský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797866", "url": "https://cs.wikipedia.org/wiki?curid=797866", "title": "Suspenze buněk", "text": "Suspenze buněk\n\nSuspenze buněk je označení pro směs, která vznikne rozptýlením buněk v kapalině. Kapalinou může být například tekuté kultivační médium nebo pufr. Používá se sloveso „resuspendovat“, které však nepatří do českého slovníku. Označuje proces, kdy jsou buňky v suspenzi stočeny na centrifuze (buňky se nahromadí na dně zkumavky), supernatant (tekutá část) se vylije a buňky se znovu rozptýlí v nové (třeba jiné než původní) kapalné fázi (médiu, pufru).\n"}
{"id": "797868", "url": "https://cs.wikipedia.org/wiki?curid=797868", "title": "Jiří Nový", "text": "Jiří Nový\n\nJiří Nový (* 19. dubna 1948) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako frézař. Ve volbách roku 1981 zasedl do Sněmovny lidu (volební obvod č. 17 - Benešov, Středočeský kraj). Mandát obhájil ve volbách roku 1986 (obvod Benešov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797869", "url": "https://cs.wikipedia.org/wiki?curid=797869", "title": "Krio", "text": "Krio\n\nKrio je etnikum žijící v Sierra Leone převážně s jamajskými kořeny. Tvoří jej potomci osvobozených otroků z USA primárně dopravených z Jamajky a dalších částí Karibiku, dále potomci skupiny zvané \"Černí loajalisté\", kteří bojovali za Spojené království v Americké válce o nezávislost, jež byli po porážce přesídleni do kanadského státu Nové Skotsko. Třetí část etnika tvoří potomci osvobozených otroků z lokálních afrických kolonií.\n\nPrvních 400 Afroameričanů s úmyslem vybudovat vlastní kolonii se v Sierra Leone vylodilo již v letech 1787-1789, avšak mnoho z nich bylo zavražděno britskou armádou. Masivnější vlny dorazily až v letech 1792-1855, a to právě z oblastí tzv. Britské Ameriky. Osvobození otroci původem z Jamajky se poprvé vylodili roku 1796. Po roce 1808 byly začleněny i masivní počty osvobozených otroků z afrických kolonií.\n\nMnoho potomků etnika Krio se během občanské války z let 1991 až 2002 vystěhovalo do USA a Spojeného království. Další komunity mají v okolních státech.\n\nPolitický systém byl výrazně ovlivněn Spojeným královstvím, což je velmi dobře patrné na struktuře parlamentu.\n\nV současnosti tvoří 5,4% obyvatel Sierra Leone a žijí především v hlavním městě Freetown. Hovoří úředně používanou angličtinou, ale také svým dialektem zvaným Krio. Zmíněný jazyk Krio je směsicí gramatiky afrických jazyků Yoruba a Igbo, ale slovní zásoba je tvořena především angličtinou, dále francouzštinou a španělštinou. V náboženství z 90% vyznávají křesťanství, zbylých 10% jsou muslimové, kteří žijí především na předměstí Freetownu.\n\nPřehled významných osobností z etnika Krio.\n\n\n\n\n"}
{"id": "797870", "url": "https://cs.wikipedia.org/wiki?curid=797870", "title": "Rychlobruslení na Zimních olympijských hrách 2006 – 3000 metrů ženy", "text": "Rychlobruslení na Zimních olympijských hrách 2006 – 3000 metrů ženy\n\nZávod na 3000 metrů žen na Zimních olympijských hrách 2006 se konal v hale Oval Lingotto v Turíně dne 12. února 2006. Z českých závodnic se jej zúčastnila Martina Sáblíková.\n\n"}
{"id": "797871", "url": "https://cs.wikipedia.org/wiki?curid=797871", "title": "Stanislav Zámečník", "text": "Stanislav Zámečník\n\nStanislav Zámečník (12. listopadu 1922, Nivnice – 21. června 2011, Praha) byl český historik, vězeň nacistických koncentračních táborů.\n\nByl nacisty zatčen jako sedmnáctiletý, roku 1941 byl odeslán do koncentračního tábora Dachau. Zde pracoval na ošetřovně. Po čtyřech letech vězení zažil osvobození tábora a vrátil se do vlasti.\n\nPo osvobození vystudoval historii na pražské Karlově univerzitě. Od roku 1960 pracoval v Institutu vojenské historie a zkoumal historii českého protifašistického odboje a historii koncentračního tábora v Dachau. Během normalizace nesměl odborně pracovat. Posmrtně byl vyznamenán Cenou města Dachau za občanskou odvahu ().\n\n"}
{"id": "797872", "url": "https://cs.wikipedia.org/wiki?curid=797872", "title": "Júlia Pančurová", "text": "Júlia Pančurová\n\nJúlia Pančurová (* 18. ledna 1941) byla československá politička Komunistické strany Slovenska ze Slovenska rusínské respektive ukrajinské národnosti, poslankyně Sněmovny lidu Federálního shromáždění za normalizace.\n\nXV. sjezd KSČ ji zvolil za členku Ústředního výboru KSČ. XVI. sjezd KSČ ji v této funkci potvrdil. K roku 1981 se profesně uvádí jako skladnice.\n\nVe volbách roku 1981 zasedla do Sněmovny lidu (volební obvod č. 184 – Humenné, Východoslovenský kraj). Mandát obhájila ve volbách roku 1986 (obvod Humenné). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "797876", "url": "https://cs.wikipedia.org/wiki?curid=797876", "title": "Eva Pástorová", "text": "Eva Pástorová\n\nEva Pástorová (* 19. dubna 1937) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dělnice. Ve volbách roku 1981 zasedla do Sněmovny lidu (volební obvod č. 185 - Košice IV, Východoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797878", "url": "https://cs.wikipedia.org/wiki?curid=797878", "title": "Carlos Pena mladší", "text": "Carlos Pena mladší\n\nCarlos Roberto Pena mladší (* 15. srpna 1989 Columbia, Missouri, USA) je americký herec a zpěvák. Hrál v americkém seriálu stanice Nickelodeon \"Big Time Rush\" a byl členem kapely Big Time Rush. Proslavil se také moderováním show \"Webheads\".\n\nPenovo otec má španělské a venezuelské kořeny a jeho matka dominikánské. Má tři mladší bratry Antonia, Javi, a Andrese. Vyrůstal ve Westonu na Floridě. Navštěvoval střední školu Sagemont Upper School, kde patřil k roztleskávačskému týmu. Zahrál si v divadelních představeních \"Pomáda\" a \"Man of La Manche\". Zahrál si také v divadelní produkci \"Titanicu\" na střední škole America Heritage School.\n\nJeho první větší role byla v patnácti letech, když si zahrál v seriálu \"Pohotovost\". Potom hostoval i v seriálech \"Judging Amy\", \"Kalifornské léto\" a \"Ned's Declassified School Survival Guide\". \n\nZatímco studoval na konzervatoři v Bostonu, ho jeho manažer přiměl, aby šel na konkurz na \"Big Time Rush\". Zde získal roli Carlose Garcii. V roce 2009 se přestěhoval do Los Angeles.\n\nOd roku 2009 hrál k popové chlapecké skupině Big Time Rush. Skupina se skládala z Peny, Kendalla Schmidta, Jamese Maslowa a Logana Hendersona. Vydali tři alba BTR, Elevate a 24/Seven.\n\nSvůj první singl „Electrico“ vydal dne 4. února 2014. \n\nV srpnu 2015 bylo oznámeno, že se stal jedním ze soutěžících reality show \"Dancing with the Stars\". Jeho manželka Alexa PenaVega soutěžila ve stejné řadě. Jeho profesionální partnerka byla Witney Carson. Umístil se na čtvrtém místě.\n\nV roce 2014 moderoval zábavnou show Webheads, kterou uvedla dne 2. června 2014 americká stanice Nickelodeon. Hostoval v sitcomu \"Mámou přes noc\". V roce 2015 šel do kin film \"Spare Parts\", kde si s ním zahrála i jeho manželka Alexa a známý George Lopez. Film vyšel na DVD dne 5. května 2015. V roce 2016 si zahrál v televizním filmu \"\". Od roku 2016 začal propůjčovat hlas postavě v seriálu \"Hlasiťákovi\". V roce 2018 získal jednu z hlavních rolí v seriálu \"Life Sentence\". Seriál byl však po odvysílání první řady zrušen.\n\nNa začátku roku 2014 se oženil s herečkou Alexou PenaVega. V roce 2016 se jim narodil syn. Druhý syn se jim narodil v červnu roku 2019.\n\n"}
{"id": "797880", "url": "https://cs.wikipedia.org/wiki?curid=797880", "title": "Rychlobruslení na Zimních olympijských hrách 2006 – 5000 metrů ženy", "text": "Rychlobruslení na Zimních olympijských hrách 2006 – 5000 metrů ženy\n\nZávod na 5000 metrů žen na Zimních olympijských hrách 2006 se konal v hale Oval Lingotto v Turíně dne 25. února 2006. Z českých závodnic se jej zúčastnila Martina Sáblíková.\n\n"}
{"id": "797881", "url": "https://cs.wikipedia.org/wiki?curid=797881", "title": "Vladimír Pátek", "text": "Vladimír Pátek\n\nVladimír Pátek (* 4. května 1935) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí tajemník městského výboru KSČ. 9. dubna 1988 byl kooptován za člena Ústředního výboru KSČ. V prosinci 1989 se zmiňuje coby vedoucí politickoorganizačního oddělení ÚV KSČ.\n\nVe volbách roku 1981 zasedl do Sněmovny lidu (volební obvod č. 41 - Plzeň I, Západočeský kraj). Mandát obhájil ve volbách roku 1986 (obvod Plzeň I). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "797884", "url": "https://cs.wikipedia.org/wiki?curid=797884", "title": "Václav Zykmund", "text": "Václav Zykmund\n\nVáclav Zykmund (18. června 1914 Praha – 10. května 1984 Brno) byl český výtvarný kritik a teoretik, malíř, fotograf a grafik. Dále působil jako středoškolský a vysokoškolský pedagog, zakladatel literární edice Ra v Rakovníku a surrealistické Skupiny Ra v Brně.\n\nAbsolvoval reálné gymnázium v Rakovníku (1925–1932) a poté studoval deskriptivní geometrii a kreslení na Přírodovědecké fakultě UK a na ČVUT. V roce 1933 vstoupil do KSČ. Roku 1936 založil v Rakovníku literární edici Ra, kterou vydával Akademický studentský spolek. V letech 1937–1939 působil jako profesor kreslení na Ruském reformním gymnáziu v Mukačevu, 1939–1945 na reformním reálném gymnáziu v Brně-Králově poli. Od roku 1940 žil v Brně se svou první ženou Marií a dcerou Evou. Od počátku války v letech 1940–1948 působil spolu s L. Kunderou, Z. Lorencem, O. Mizerou ad. v postsurrealistické skupině Ra, kterou inicioval. Roku 1948 byla skupina komunistickým režimem zakázána. Do té doby Zykmund vystavoval i v zahraničí, např. na na výstavách čs. moderního umění v Paříži, Bruselu, Antverpách, Luzernu.\n\nV letech 1945–1972 byl scenáristou, výtvarníkem a režisérem animovaného filmu v Brně a pedagogem JAMU. V letech 1960–1965 byl externím pedagogem Vysoké školy výtvarných umení v Bratislavě a zároveň do roku 1972 vedoucím Katedry výtvarné teorie a výchovy na Filozofické fakultě UP v Olomouci, od roku 1966 jako docent.\n\nRoku 1968 byl zakládajícím členem a členem výboru České společnosti pro estetiku při ČSAV. Byl členem Mezinárodní asociace výtvarných kritiků AICA, SVU Mánes, Bloku moravsko-slezských umělců v Brně, SVU Aleš, Skupiny Parabola, Sdružení Q a funkcionář SČSVU. V roce 1972 byl vyloučen z KSČ a byl mu udělen zákaz činnosti v oblasti kultury. Věnoval se pak intenzivně vlastní výtvarné tvorbě.\n\n\nRané dílo Václava Zykmunda bylo ovlivněno Šímou, Picassem a surrealisty, zejména Salvatorem Dalím. Stejně jako další členové Skupiny Ra postupně opouštěl předmětné zobrazení a koncem 40. let dospěl k abstrakci. Jeho pozdější dílo vzniklo po delší odmlce v letech 1972-1984. Zahrnuje grafiku, kresbu, asambláže, malbu, fotografii, několik filmů a zejména drobné koláže.\n\nMálo známá fotografická tvorba Václava Zykmunda byla vystavena poprvé roku 1993 (Pražský dům fotografie) a znovu v Galerii Artinbox roku 2016. Zykmund byl již ve 40. letech průkopníkem „akční“ či aranžované fotografie a netradičních fotomontáží. Stal se tak spolu s Milošem Korečkem předchůdcem happeningů, akcí a performancí šedesátých let.\n\n\nVáclav Zykmund již od svých studií na gymnáziu překládal francouzskou poezii a sám napsal několik básnických sbírek (psal poezii (Salomé, Salomé, Salomé; Antilegenda, Pastýřský orloj aneb Dvanáct slovanských tanců). Byl mimořádně aktivní jako teoretik výtvarného umění a fotografie. Zajímal se především o semiotiku F. de Saussura, povahu a roli symbolu v umělecké tvorbě ( E. Cassirer, S. Langerová ad.), teorii archetypu (C. Levy-Strauss, H. Read), o dílo uměnovědců W. Worringera, H. Hausensteina, H. Sedlmayra.\n\nDo zákazu činnosti roku 1972 napsal vedle teoretických statí, esejí a recenzí kolem stovky textů do katalogů k výstavám (B. Matal, F. Folýn, V. Reichmann, F. Tichý, D. Chatrný, V. Plocek, A. Beran, R. Fila, M. Stibor, R. Hliněnský, V. Makovský, M. Štolfa, V. Vašíček, B. Olešová, V. Stratil, ad.), vydal 15 knižních titulů a patřil k předním výtvarných kritikům 60. let. Po zákazu publikoval pod cizími jmény (A. Šlachtová, L. Kolářová, T. Štefek, ad.)\n\n\n\n\n"}
{"id": "797885", "url": "https://cs.wikipedia.org/wiki?curid=797885", "title": "Jana Pekařová", "text": "Jana Pekařová\n\nJana Pekařová (* 25. května 1941) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako zástupkyně ředitele Střední zdravotní školy v Kroměříži. Ve volbách roku 1981 zasedla do Sněmovny lidu (volební obvod č. 100 - Kroměříž, Jihomoravský kraj). Mandát obhájila ve volbách roku 1986 (obvod Kroměříž). Ve Federálním shromáždění setrvala do ledna 1990, kdy rezignovala na svůj post v rámci procesu kooptací do Federálního shromáždění po sametové revoluci.\n\n"}
{"id": "797886", "url": "https://cs.wikipedia.org/wiki?curid=797886", "title": "Vančo", "text": "Vančo\n\nPříjmení Vančo má více nositelů:\n\n"}
{"id": "797887", "url": "https://cs.wikipedia.org/wiki?curid=797887", "title": "Vladimír Pešek", "text": "Vladimír Pešek\n\nVladimír Pešek (* 11. listopadu 1926) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí tajemník okresního výboru KSČ. Funkci vedoucího tajemníka OV KSČ v Havlíčkově Brodě zastával v letech 1970-1984. Jeho nástup do funkce souvisel s normalizačními výměnami kádrů, v jejichž rámci byl z postu vedoucího okresního tajemníka strany vytlačen Jan Slavíček, spjatý s reformním obdobím pražského jara.\n\nVe volbách roku 1981 zasedl do Sněmovny lidu (volební obvod č. 70 - Havlíčkův Brod, Východočeský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797888", "url": "https://cs.wikipedia.org/wiki?curid=797888", "title": "Logan Henderson", "text": "Logan Henderson\n\nLogan Phillip Henderson (* 14. září 1989) je americký herec a skladatel. Je známý díky své roli Logana Mitchella v seriálu Nickelodeon Big Time Rush. Také je znám díky skupině se stejným názvem. Logan má mladší sestru Presley. Jeho rodiče se jmenují Pam a Phillip Henderson. Jeho babička byla českopolské národnosti. Vyrůstal v hudebně založené rodině, proto na něho mělo vliv hodně starších hudebních směrů. Také má rád snowboarding, wakeboarding a psaní hudby.\n\nLogan měl malou roli jako školní tyran v televizním pořadu Friday Night Lights, před přesunem do Kalifornie ve věku 18 let se věnoval herecké kariéře. Loganova průlomová role byla v seriálu Big Time Rush, kde hraje Logana Mitchella. Hraje zde kluka, který vždy dostává zbytek kapely z potíží. Také se objevil v epizodě BrainSurge. Logan a zbytek Big Time Rush vystupovali v roce 2010 a 2012 na Choice Awards.\n\nLogan podepsal smlouvu se Sony Music Entertainment a Columbia Records v rámci Big Time Rush v roce 2009. Po uvedení čtyř propagačních singlů včetně „Big Time Rush“, „City is Ours“, „Halfway There“, a „Til I Forget About You“ skupina vydala v roce 2010 své debutové album \"BTR\". Logan napsal pro \"BTR\" píseň „Oh Yeah“. Album se dostalo na 3. místo v Top 200 v seznamu alb na iTunes. Později bylo zlaté v USA a Mexiku. Vydali druhé album \"Elevate\". Logan napsal „Time of Our Life“ s Nicholasem „RAS“ Furlong. Kromě toho Logan spolupracoval na napsání tří písní z \"Elevate\" včetně „Music Sounds Better with U“ a „Love Me Love Me“.\n"}
{"id": "797890", "url": "https://cs.wikipedia.org/wiki?curid=797890", "title": "Norsko na Zimních olympijských hrách 1998", "text": "Norsko na Zimních olympijských hrách 1998\n\nNorsko na Zimních olympijských hrách 1998 v Naganu reprezentovalo 76 sportovců, z toho 49 mužů a 27 žen. Nejmladším účastníkem byl Christel Thoresen (17 let, 181 dní), nejstarším pak Eigil Ramsfjell (42 let, 330 dní). Reprezentanti vybojovali 25 medailí, z toho 10 zlatých 10 stříbrných a 5 bronzových.\n\n"}
{"id": "797893", "url": "https://cs.wikipedia.org/wiki?curid=797893", "title": "Okres Vasvár", "text": "Okres Vasvár\n\nOkres Vasvár ( ) je okres v Maďarsku v župě Vas. Jeho správním centrem je město Vasvár.\n\nV okrese je jedno město a 22 vesnic.\n"}
{"id": "797895", "url": "https://cs.wikipedia.org/wiki?curid=797895", "title": "Rychlobruslení na Zimních olympijských hrách 2006 – stíhací závod družstev ženy", "text": "Rychlobruslení na Zimních olympijských hrách 2006 – stíhací závod družstev ženy\n\nStíhací závod družstev žen na Zimních olympijských hrách 2006 se konal v hale Oval Lingotto v Turíně ve dnech 15. a 16. února 2006. České závodnice se jej nezúčastnily.\n\nPořadí v rozjížďkách určilo dvojice týmů pro čtvrtfinálové jízdy: 1.–8., 2.–7., 3.–6. a 4.–5.\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "797899", "url": "https://cs.wikipedia.org/wiki?curid=797899", "title": "Jiří Huber", "text": "Jiří Huber\n\nJiří Huber (* 11. září 1932 Praha) je český katolický kněz, teolog, profesor dogmatické a morální teologie, emeritní děkan vyšehradské kapituly.\n\nV roce 1952 maturoval na reálném gymnáziu v Praze. Poté studoval na Římskokatolické Cyrilometodějské bohoslovecké fakultě v Praze, kterou dokončil v roce 1956. Ve stejném roce byl také vysvěcen na kněze. V letech 1963-1967 neměl státní souhlas k výkonu duchovenské činnosti a pracoval jako dělník. V letech 1968-1971 pobýval v zahraničí. Po svém návratu v roce 1971 pracoval jako řidič. Do pastorace se vrátil 1. ledna 1972. Dne 9. července 1976 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích asistentem, s účinností od 1. října 1976. Byl pověřen výukou latinského jazyka. V roce 1977 získal doktorát teologie po předložení disertační práce s názvem \"Chardinova kosmologie jako cesta k setkání s nejvyšším jsoucnem\", a byl 3. října 1977 promován. 31. srpna 1978 byl jmenován na CMBF odborným asistentem, s účinností od 1. října 1977. Byl pověřen výukou dogmatické teologie. 15. ledna 1980 byl na CMBF jmenován vedoucím katedry speciální dogmatiky a křesťanské mravovědy, s účinností od 1. ledna 1980. Dne 20. června 1980 byl jmenován docentem pro obor dogmatika, s účinností od 1. září 1980. Stalo se tak po předložení spisu \"Přirozená poznatelnost Božího bytí v pramenech naší víry a v dějinách theologickofilosofického myšlení\". 23. března 1983 byl na CMBF jmenován profesorem pro obor dogmatika, s účinností od 1. dubna 1983. Dne 26. září 1988 byl jmenován proděkanem pro roky 1988–1990. Jeho akademické působení na CMBF bylo ukončeno 31. ledna 1990. Od 1. května 1987 byl sídelním kanovníkem vyšehradské kapituly. Od 30. června 1997 do 12. března 2010 byl děkanem téže kapituly na Vyšehradě, poté se stal jejím emeritním děkanem. V současnosti je výpomocným duchovním farnosti u kostela sv. Václava v Praze na Proseku.\n\n\n\n"}
{"id": "797901", "url": "https://cs.wikipedia.org/wiki?curid=797901", "title": "The Modern Dance", "text": "The Modern Dance\n\nThe Modern Dance je debutové studiové album americké rockové skupiny Pere Ubu, původně vydané v roce 1978 pod značkou Blank Records.\n\n"}
{"id": "797903", "url": "https://cs.wikipedia.org/wiki?curid=797903", "title": "Július Polák", "text": "Július Polák\n\nJúlius Polák (* 15. listopadu 1939) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako náměstek ředitele. Ve volbách roku 1981 zasedl do Sněmovny lidu (volební obvod č. 145 - Galanta, Západoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "797904", "url": "https://cs.wikipedia.org/wiki?curid=797904", "title": "Hank Jones", "text": "Hank Jones\n\nHank Jones (31. července 1918 Vicksburg, Mississippi, USA − 16. května 2010 Manhattan, New York, USA) byl americký jazzový klavírista a hudební skladatel. Za svou více než šedesátiletou kariéru spolupracoval například s Ellou Fitzgerald, Charlie Hadenem, Georgem Mrazem, Ronem Carterem nebo Elvinem Jonesem a mnoha dalšími. Byl několikrát nominován na cenu Grammy.\n\n"}
{"id": "797908", "url": "https://cs.wikipedia.org/wiki?curid=797908", "title": "Rejcha", "text": "Rejcha\n\nRejcha je příjmení, jež má více nositelů:\n\n"}
{"id": "797910", "url": "https://cs.wikipedia.org/wiki?curid=797910", "title": "Tom McLoughlin", "text": "Tom McLoughlin\n\nTom McLoughlin (narozen 1950) je americký scenárista, filmový režisér, herec a bývalý režisér pantomimy. Režíroval několik filmů a TV pořadů, jako například \"Vražda v Greenwich\", \"Pátek třináctého 6: Jason žije\" (1986), adaptaci povídky Stephena Kinga \"Jednou se vrátí\" (1991), \"DC Sniper - 23 dní strachu\" (2003), drama \"Nevyřčené tajemství\" (2001) nebo také \"Křivé obvinění\" z roku 2010.\n\nV roce 1977 byl nominován na cenu Emmy za jeho pomoc pro film \"Van Dyke and Company\", kde hrál herec Dick Van Dyke. Roku 1979 ztvárnil robota S.T.A.R. v Disney filmu \"Černá díra\". Jako herec si zahrál ještě např. ve snímku \"Critters 2\" (1988). Podílel se též na seriálech \"Freddyho noční můry\", \"Ti druzí\" či \"Neuvěřitelné příběhy\".\n"}
{"id": "797914", "url": "https://cs.wikipedia.org/wiki?curid=797914", "title": "Norsko na Zimních olympijských hrách 1994", "text": "Norsko na Zimních olympijských hrách 1994\n\nNorsko na Zimních olympijských hrách 1994 v Lillehammeru reprezentovalo 88 sportovců, z toho 67 mužů a 21 žen. Nejmladším účastníkem byl Roar Ljøkelsøy (17 let, 267 dní), nejstarším pak Jim Marthinsen (37 let, 303 dní). Reprezentanti vybojovali 26 medailí, z toho 10 zlatých 11 stříbrných a 5 bronzových.\n\n"}
{"id": "797916", "url": "https://cs.wikipedia.org/wiki?curid=797916", "title": "Campagnolo", "text": "Campagnolo\n\nCampagnolo je italský výrobce příslušenství k jízdním kolům. Převážná část firmy sídlí ve městě Vicenza. Byla založena Tulliem Campagnolem v roce 1933, ten společnost vlastnil až do své smrti v roce 1983. Poté jej nahradil jeho syn Valentino Campagnolo.\n\nZakladatel firmy Tulio Campagnolo ve dvacátých letech v Itálii závodil na jízdních kolech a přitom dostal řadu nápadů jak je vylepšit. Celkem má Campagnolo více než 135 patentů na technologické inovace v oboru.\n\nKoncem padesátých letech 20. století začala firma Campagnolo vyrábět hořčíková kola pro sportovní vozy jako například Alfa Romeo, Ferrari, Lamborghini a Maserati. V roce 1969 vyráběla šasi pro družice NASA. V sedmdesátých letech dodávala také kola pro stáj Ferrari Formule 1.\n\nCampagnolo spolupracovala s výrobcem kol Colnago a závodníkem Eddy Merckxem a vyráběla lehké díly pro kolo, s kterým překonal v roce 1972 světový rekord v hodinovce.\n\n"}
{"id": "797917", "url": "https://cs.wikipedia.org/wiki?curid=797917", "title": "Adam Marcus", "text": "Adam Marcus\n\nAdam Marcus (* 1968 Westport, Connecticut) je americký filmový režisér, scenárista a herec.\n\nNarodil se ve Westportu v Connecticutu v USA. Je bratr Kippa Marcuse, který je držitelem ceny Young Artist Award. Chodil na Tisch School of the Arts.\n\nMezi jeho nejznámější filmy patří \"\" (1993), což je v pořadí 9. díl v hororové sérii \"Pátek třináctého\" a \"Tajná dohoda\" (2008). V roce 2015 napsal scénář k snímku \"Hybná síla\".\n"}
{"id": "797921", "url": "https://cs.wikipedia.org/wiki?curid=797921", "title": "Svatopluk Potáč", "text": "Svatopluk Potáč\n\nSvatopluk Potáč (24. března 1925 Tupec – 7. září 2014) byl český a československý ekonom, předseda Státní banky československé, v letech 1981–1988 člen Ústředního výboru KSČ, místopředseda vlád ČSSR a poslanec Sněmovny lidu Federálního shromáždění za normalizace.\n\nVyučil se elektromechanikem ve firmě Baťa ve Zlíně, kde potom pracoval jako kontrolor. Od roku 1948 byl členem Komunistické strany Československa.\n\nDlouhodobě zastával vedoucí posty v Státní bance československé (SBČS), v níž začal pracovat již roku 1952. V roce 1951 absolvoval Ústřední dělnickou školu Státní banky československé. Dálkově pak navštěvoval dnešní Vysokou školu ekonomickou v Praze. Od roku 1959 byl členem výboru státní banky. V letech 1964–1969 působil jako náměstek jejího generální ředitele, v letech 1969–1971 jako generální ředitel a v letech 1971–1981 a opětovně v období let 1988–1989 coby předseda Státní banky československé. Na postu předsedy státní banky prosazoval zdrženlivý přístup ČSSR k čerpání zahraničních úvěrů. Od roku 1981 do roku 1988 působil na postu místopředsedy vlády ČSSR (čtvrtá vláda Lubomíra Štrougala, pátá vláda Lubomíra Štrougala a šestá vláda Lubomíra Štrougala), přičemž ve dvou posledních kabinetech navíc zastával post ministra coby předseda Státní plánovací komise. V roce 1981 byl také XVI. sjezdem KSČ zvolen za člena Ústředního výboru KSČ. Ve funkci ho potvrdil XVII. sjezd KSČ v roce 1986.\n\nV mládí absolvoval Baťovu školu práce. Později se roku 1987 setkal ve Vídni s Tomášem Baťou a zahájil předběžné konzultace ohledně spolupráce znárodněného podniku Svit v Gottwaldově s dědicem jeho bývalého majitele.\n\nVe volbách roku 1981 zasedl do Sněmovny lidu (volební obvod č. 39 – Strakonice, Jihočeský kraj). Mandát obhájil ve volbách roku 1986 (obvod Strakonice). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\nPo sametové revoluci se jako poradce Pavla Tykače podílel na kupónové privatizaci a na vzniku finanční skupiny Motoinvest.\n\nV roce 1975 získal Řád práce, roku 1985 Řád republiky.\n\n"}
{"id": "797925", "url": "https://cs.wikipedia.org/wiki?curid=797925", "title": "Tomíček", "text": "Tomíček\n\nTomíček je příjmení, jež má více nositelů:\n\n"}
{"id": "797926", "url": "https://cs.wikipedia.org/wiki?curid=797926", "title": "Norbert Požár", "text": "Norbert Požár\n\nNorbert Požár (* 14. března 1934) byl český a československý politik Komunistické strany Československa, poslanec Sněmovny lidu Federálního shromáždění a České národní rady za normalizace.\n\nK roku 1981 se profesně uvádí jako vedoucí tajemník okresního výboru KSČ. Šlo o OV KSČ v Bruntále. Na tomto postu je uváděn i k roku 1983.\n\nVe volbách roku 1981 zasedl do Sněmovny lidu (volební obvod č. 117 - Krnov, Severomoravský kraj). Ve Federálním shromáždění setrval do konce funkčního období, tedy do voleb roku 1986. Ve volbách roku 1986 pak přešel do České národní rady. Po sametové revoluci se v lednu 1990 vzdal mandátu v rámci procesu kooptací do ČNR.\n\n"}
{"id": "797927", "url": "https://cs.wikipedia.org/wiki?curid=797927", "title": "Sivák", "text": "Sivák\n\nPříjmení Sivák má více nositelů:\n\n"}
{"id": "797928", "url": "https://cs.wikipedia.org/wiki?curid=797928", "title": "Joseph Zito", "text": "Joseph Zito\n\nJoseph Zito je americký filmový režisér. Známý je díky režii několika béčkových filmů z 80. let, jako například \"Pátek třináctého 4\", \"Nezvěstní v boji\", \"Invaze U. S. A.\", \"Rudý škorpion\" a mnoho dalších. V polovině osmdesátých let strávil rok nad předprodukcí Cannon-verzí filmu Spider-Man. Film ale nebyl nikdy natočen.\n\n"}
{"id": "797929", "url": "https://cs.wikipedia.org/wiki?curid=797929", "title": "František Procházka (politik)", "text": "František Procházka (politik)\n\nFrantišek Procházka (* 30. října 1953) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí mechanizační brigády JZD. Ve volbách roku 1981 zasedl do Sněmovny lidu (volební obvod č. 103 – Třebíč, Jihomoravský kraj). Mandát obhájil ve volbách roku 1986 (obvod Třebíč). Ve Federálním shromáždění setrval do ledna konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "797930", "url": "https://cs.wikipedia.org/wiki?curid=797930", "title": "Kigeli V.", "text": "Kigeli V.\n\nKigeli V. nebo Kigeri V. (29. června 1936 v Kamembe, Rwanda – 16. října 2016) byl rwandský král (mwami), který vládl v letech 1959 až 1961. V době jeho vlády byla Rwanda mandátním územím OSN pod správou Belgie jako Ruanda-Urundi. Jeho občanské jméno je Jean-Baptiste Ndahindurwa.\n\nKigeli V. se stal králem poté co za záhadných okolností zemřel jeho bratr dosavadní král Mutara III. Krátce před získáním nezávislosti na Belgii, když byl král Kigeli V. Kinshase na setkání s tajemníkem OSN Dagem Hammarskjöldem, provedl ve Rwandě s podporou belgické vlády Dominique Mbonyumutwa (pozdější prezident) státní převrat který svrhl krále a uspořádal referendum, ve kterém většina hlasujících rozhodla pro zrušení monarchie a odchod krále.\n\nV roce 2007 řekl v interview pro BBC, že on a jeho rodina by se mohli vrátit do Rwandy pokud by ho lid země chtěl jako konstitučního monarchu.\n"}
{"id": "797933", "url": "https://cs.wikipedia.org/wiki?curid=797933", "title": "Egon Kapellari", "text": "Egon Kapellari\n\nMons. Egon Kapellari (12. ledna 1936, Leoben) je rakouský římskokatolický emeritní biskup Graz–Seckau.\n\nNarodil se 12. ledna 1936 v Leobenu. Roku 1953 úspěšně odmaturoval. Do roku 1957 studoval právo na Karl-Franzens-Universität Graz a stal se doktorem práv. Poté na Univerzitě v Salzburgu a Štýrském Hradci studoval teologii.\n\nDne 9. července 1961 byl biskupem Josefem Schoiswohlem vysvěcen na kněze. V letech 1962 až 1964 byl kaplanem ve Štýrské farnosti Kalvárie. Následně byl vysokoškolským kaplanem ve Štýrském Hradci.\n\nOd roku 1968 působil v štýrském kněžském semináři a byl jmenován Kaplanem Jeho Svatosti.\n\nDne 7. prosince 1981 byl papežem Janem Pavlem II. jmenován biskupem Gurku. Biskupské svěcení přijal 24. ledna 1982 z rukou arcibiskupa Karla Berga a spolusvětiteli byli biskup Johann Weber a biskup Maximilian Aichern.\n\nRoku 1986 se stal členem Papežské rady pro kulturu. V letech 1996/1998 byl členem Rady evropských biskupských konferencí. Kromě toho se roku 1997 stal v Rakouské biskupské konferenci konzultorem Papežské komise pro kulturní dědictví církve.\n\nDne 14. března 2001 byl ustanoven biskupem Graz–Seckau. Jeho rezignaci v roce 2011, z důvodu dosažení kanonického věku papež Benedikt XVI. odmítl a prodloužil jeho funkci na dva roky.\n\n\n"}
{"id": "797934", "url": "https://cs.wikipedia.org/wiki?curid=797934", "title": "Hořčice setá", "text": "Hořčice setá\n\nHořčice setá (\"Sinapis alba\"), též známá jako bělohořčice setá (\"Leucosinapis alba\") nebo bílá hořčice, je jednoletá rostlina se zlatožlutými květy, patřící do čeledi brukvovitých. Kvete v červnu a v červenci. Blízce příbuzná je jí hořčice černá (\"Brassica nigra\"). Obě jsou významnými medonosnými rostlinami a pěstují se téměř po celém světě. Výjimečně ji můžeme nalézt růst divoce na mezích, podél cest, či na úhorech.\n\nNejznámější je její zpracování v potravinářském průmyslu na oblíbenou pikantní pochutinu – hořčici. Dále se využívá také v lékařství, na výrobu mýdla, či mastného oleje, jako účinné zelené hnojivo, nebo velmi výživné krmivo.\n\nZ mladých listů hořčice černé i seté lze připravit jídlo – jarní salát.\n\nVyznačuje se vláknitým kořenem, ze kterého vyrůstá rozvětvená lodyha, při zemi namodralá a ochmýřená, vysoká až 1 metr. Listy vyrůstající z lodyhy jsou dvojího druhu. Ve spodní části stonku má rostlina listy dlouze řapíkaté, lyrovitě peřenodělené se zubatými okraji, v horní části pak listy čárkovité a po okraji hladké. Jednotlivé květy jsou uspořádány do hroznovitých květenství a dělí se na kalich a korunu. Kalich je tvořen čtyřmi čárkovitými lístky, které vodorovně odstávají. Koruna sestává ze čtyř zlatožlutých plátků umístěných do kříže. Uvnitř květu nalezneme šest tyčinek, čtyři jsou delší a dvě kratší. Plodem je šešule se zakončením v podobě zobáku porostlá tuhými chloupky. Uvnitř je rozdělena žebrovanými chlopněmi na několik přihrádek se žlutými semeny.\n\nHořčice černá se liší zejména v listech, jejichž čepel je pilovitá a tři koncové úkrojky jsou srostlé, a její semena jsou tmavohnědá, pokrytá vrásčitou slupkou.\n\nPůvodním domovem hořčice seté i černé je jižní Evropa, oblast Středomoří a západní Asie. Už během starověku se však rozšířila do Německa, Francie, Ruska a do dalších zemí, kde se dnes s oblibou pěstuje, nebo roste divoce.\n\nHořčice není nijak náročná rostlina, stačí jí i půda na živiny poměrně chudá. Daří se jí spíše v teplém a suchém podnebí, nemá moc ráda vlhko. Půda jí vyhovuje lehká hlinitopísčitá s obsahem vápna. Není nutné ji hnojit, ale výnosy zvyšují zejména dusíkaté přípravky jako chilský ledek, síran amonný, nebo také fosforečná hnojiva. Přírodní hnojení chlévskou mrvou provádíme nejlépe na podzim, není vhodné provádět ho až před setím.\n\nSemena se vysévají do dobře zpracované půdy koncem března. Jednotlivé řádky by měly být vzdáleny asi 30 cm. Záhon se pleje a okopává. Asi 10 cm vysoké rostlinky se pak rozesadí tak, aby měly mezi sebou vždy 10cm mezery. Sklízí se poté, co se tobolky zbarví do hněda a semena zežloutnou. Poněkud pozdější sklizeň nijak nevadí, tobolky se těžko otvírají a nehrozí, že z nich semena vypadnou. Požnuté rostliny se vážou do snopců a opatrně vymlátí, aby se semena nerozdrtila. Ta se poté dosušují a skladují v suchu. Výnosy jsou poměrně vysoké, z jednoho hektaru až 1 000 – 1 200 kg semen.\n\nSklizeň hořčice černé je poněkud náročnější, tobolky se otevírají snadno a je proto důležité přesně odhadnout okamžik, kdy rostliny posekat. Nedozrálá semena mají mnohem menší hodnotu.\n\nZ celé rostliny se využívají zejména hořčičná semínka. Z nich lze vylisovat mastný olej, který tvoří jejich více než jednu třetinu. Je dále zpracováván průmyslově na mýdla.\n\nV potravinářství se z hořčičných semen připravuje pokrmová hořčice. Lze využít jak hořčice bílé, tak i černé, avšak bílá si déle zachovává ostrost, z černé poměrně rychle vyprchají její silice.\n\nV lidovém lékařství se využívá o něco častěji hořčice černé pro její výraznější účinky. Drogou jsou semena a lidé s její pomocí léčili již od pradávna. Používá se zejména zevně ve formě obkladů. Zvyšuje prokrvení hlouběji ležících orgánů (plic, pohrudnice, ledvin), proto se jí užívá při zánětech pohrudnice či akutních zánětech dýchacích cest. Dále také při revmatických onemocněních, bolestech nohou, nebo žlutých kožních skvrnách. Vnitřně je užívána při trávicích obtížích v podobě rozetřených semen.\n\nKromě mastného oleje obsahují semena glykosid \"sinalbin\" a fermenty, které reagují s vodou a uvolňuje se hořčičná silice v podobě tekutého, štiplavého a těkavého oleje (\"oleum Sinapsis aetherum\"). Působí dráždivě a místně prokrvuje.\n\nHořčice černá obsahuje glykosid \"sinigrin\", jehož štěpením rovněž vzniká hořčičná silice, její účinky jsou však o dost silnější.\n\nHořčičné silice způsobují při delším kontaktu s pokožkou překrvení kožních vlásečnic a vznik puchýřů. Snesitelná délka je do lehkého zčervenání pokožky, většinou 10–15 minut.\n\n\nHořčice setá je dobrou nektarodárnou i pylodárnou rostlinou. Nektarium květu vyprodukuje za 24 hodin 0,2-0,8 mg nektaru s cukernatostí 24-60 %. Cukerná hodnota, tedy množství cukru vyprodukovaného v květu za 24 hodin, je 0,04-0,5 mg. Pylové rousky jsou žluté až naoranžovělé.\n\nDruhový med hořčice je zlatožlutý a rychle krystalizuje. Podobá se medu řepkovému, ale má příjemnější aroma.\n\n\n \n"}
{"id": "797936", "url": "https://cs.wikipedia.org/wiki?curid=797936", "title": "Jan Němeček (hudební historik)", "text": "Jan Němeček (hudební historik)\n\nJan Němeček (* 25. února 1896, Příbram – 31. března 1968) byl český hudební historik a docent, který též vyučoval dějiny církevní hudby na Římskokatolické Cyrilometodějské bohoslovecké fakultě v Praze.\n\nPříbramský rodák absolvoval Filosofickou fakultu c. k. Karlo-Ferdinandovy respektive Karlovy univerzity v Praze v oboru čeština a němčina. Promován byl v roce 1921. Následně se stal středoškolským profesorem. V roce 1945 promoval a získal doktorát filozofie v oboru hudební věda a estetika. Dne 4. července 1947 byl jmenován na Filozofické fakultě Karlovy univerzity v Praze státním docentem pro obor hudební vědy (dějiny hudby) po předložení spisu \"Jakub Jan Ryba\". V březnu 1950 byl navržen na jmenování lektorem církevní hudby a dějin církevní hudby na bohoslovecké fakultě Karlovy univerzity v Praze; ovšem ke jmenování nedošlo. 19. října 1951 byl jmenován na římskokatolické Cyrilometodějské bohoslovecké fakultě v Praze státním docentem dějin církevní hudby, s účinností od 1. října 1951. Jeho působení na CMBF bylo ukončeno 31. října 1953. Zemřel 31. března 1968.\n\n\n\n"}
{"id": "797938", "url": "https://cs.wikipedia.org/wiki?curid=797938", "title": "Jack Johnson (lední hokejista)", "text": "Jack Johnson (lední hokejista)\n\nJack Johnson (* 13. ledna 1987, Indianapolis, Indiana, USA) je americký hokejista hrající v NHL za tým Pittsburgh Penguins. Předtím hrál v týmu Columbus Blue Jackets, kam byl vyměněn před uzávěrkou přestupů v roce 2012 z Los Angeles Kings za Jeffa Cartera.\n\n"}
{"id": "797941", "url": "https://cs.wikipedia.org/wiki?curid=797941", "title": "Josef Puchmeltr", "text": "Josef Puchmeltr\n\nJosef Puchmeltr (* 11. ledna 1928) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí tajemník okresního výboru KSČ. Šlo o OV KSČ v Mostě. V této funkci se zmiňuje i k roku 1985 a 1988.\n\nVe volbách roku 1981 zasedl do Sněmovny lidu (volební obvod č. 64 - Most, Severočeský kraj). Mandát obhájil ve volbách roku 1986 (obvod Most-jih). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\nV květnu 1990 proti němu vyšetřovatel oddělení vyšetřování VB v Mostě vznesl obvinění pro návod k trestnému činu zneužívání pravomoci veřejného činitele. Šlo o úřední úkon, kdy měl coby bývalý vedoucí tajemník OV KSČ doporučit, aby pro Městský výbor KSČ v Mostě pracovaly administrativní pracovnice Technických služeb města Litvínova, přičemž za vykonanou práci pro okresní aparát KSČ jim bylo placeno z prostředků Technických služeb. Měla tak vzniknout škoda 72 000 Kčs. V únoru 1991 ovšem okresní prokuratura vrátila věc k došetření.\n"}
{"id": "797947", "url": "https://cs.wikipedia.org/wiki?curid=797947", "title": "Pavla Rottová", "text": "Pavla Rottová\n\nPavla Rottová (* 13. září 1957) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako zootechnička. Ve volbách roku 1981 zasedla do Sněmovny lidu (volební obvod č. 49 - Plasy, Západočeský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797948", "url": "https://cs.wikipedia.org/wiki?curid=797948", "title": "Ntaré V.", "text": "Ntaré V.\n\nNtaré V. (2. prosinec 1947 – 29. duben 1972, jako \"Charles Ndizeye\") byl v roce 1966 poslední král Burundi. Pocházel z dynastie Ntwero. Králem se Ntare V. stal na krátkou dobu poté co svrhl v roce 1966 svého otce krále Mwambutsu IV. Zanedlouho byl sám Ntare svržen vojenským převratem, který vedl Michel Micombero (pozdější prezident). Ntare odešel do exilu do NSR, ale v roce 1972 se vrátil do Burundi a byl zde zabit.\n\nNtaré byl mladším synem krále Mwambutsi IV. a královny Baramparaye. Jeho starším bratrem byl korunní princ Louis Rwagasore, který byl v roce 1961 zabit. Dále měl starší sestru Rose Paulu Iribagiza, která je od jeho smrti hlavou rodu a mladší sestru Reginu Kanyange.\n"}
{"id": "797954", "url": "https://cs.wikipedia.org/wiki?curid=797954", "title": "Ivo Pelant", "text": "Ivo Pelant\n\nIvo Pelant (* 13. ledna 1953 Pardubice nebo Praha) je český dramaturg a scenárista. Vystudoval FAMU, obor dramaturgie-scenáristika. Od roku 1976 pracoval v Československé televizi a poté v České televizi coby dramaturg dramatické tvorby. Se svou ženou Evou má dva syny.\n\n\n\n"}
{"id": "797959", "url": "https://cs.wikipedia.org/wiki?curid=797959", "title": "Ave verum corpus", "text": "Ave verum corpus\n\nAve verum corpus je krátká eucharistická píseň pocházející ze 14. století, připisovaná papežům Inocenci III., VI. a VI. Titul znamená „Buď pozdraveno tělo Kristovo“. Píseň je založena na básni z rukopisu kláštera v Reichenau u Bodamského jezera. Ve středověku byla zpívána při pozdvihování a požehnání. \n\nPíseň vyjadřuje víru v reálnou přítomnost Ježíše ve svátosti eucharistie a jejich spasení skrze utrpení Krista a těch, kdo v něj věří. Současný text je jednou ze čtyř variant písní, které se dochovaly. Byl mnohokrát zhudebněn. \n\nWolfgang Amadeus Mozart jej zhudebnil šest měsíců před svou smrtí a jeho zpracování náleží k nejslavnějším. Styl, výraz a atmosféra díla se odlišují od hudby, kterou Mozart až dosud komponoval ve službách salcburského arcibiskupa. Technická brilance a odkaz na temné pojetí starších mší jsou nahrazeny srozumitelným stylem sborového zpěvu, který respektuje hlasy i smyčce. Stručné a přesné fráze a struktura a přímočarost projevu dávají tomuto miniaturnímu dílu zvláštní hloubku a duchovní sílu.\n\n<poem>\nAve, ave verum corpus\nnatum de Maria Virgine. \nVere passum immolatum \nin cruce pro homine. \nCujus latus perforatum \nunda fluxit et sanguine. \nEsto nobis praegustatum \nin mortis examine.\n</poem>\n\n<poem>\nBuď pozdraveno skutečné tělo Kristovo\nzrozené z Marie Panny. \nSkutečně trpící a umučené \nna kříži pro člověka.\nZ jeho probodeného boku \nvytryskla voda a krev. \nAť je nadějí\nv hodině naší smrti.\n</poem>\n"}
{"id": "797967", "url": "https://cs.wikipedia.org/wiki?curid=797967", "title": "Music for Children", "text": "Music for Children\n\nMusic for Children je studiové album Johna Zorna, vydané v roce 1998 pod značkou Tzadik Records. Jde o první část série \"Music Romance\".\n\nAutorem všech skladeb je John Zorn.\n"}
{"id": "797969", "url": "https://cs.wikipedia.org/wiki?curid=797969", "title": "Husté vazivo", "text": "Husté vazivo\n\nHusté (někde uváděno také jako tuhé) vazivo je typ kolagenního vaziva kategorie pojivových tkání. Vzniká ze zárodečného mezenchymu všude tam, kde na něj budou působit tahové a tlakové síly. \n\nV hustém vazivu převažuje vláknitá hmota kolagenních vláken nad množství volných buněk a amorfní buněčné hmoty, fixními buňkami jsou drobné polygonální fibrocyty zasahující svými výběžky mezi vlákna kolagenní a ojediněle i elastická. Je méně ohebné, ale zato daleko více odolává mechanickým stresům. Podle uspořádání kolagenních vláken se dělí na dva typy:\n\nDiferencuje se v místech, kde převažuje tah v různých směrech, kolagenní vlákna se mezi sebou plsťovitě proplétají, fibrocytů je jen minimum a jsou zatlačeny do pozadí mezi svazky vláken.\n\nVytváří se tam, kde na kolagenní vlákna působí tah pouze v jednom směru, skládá se z paralelně seřazených kolagenních vláken vytvářejících snopce, mezi kterými jsou sloupovitě za sebou vmezeřeny fibroblasty.\nOba typy hustého vaziva najdeme na namáhaných místech. \n\nTvoří hlubší vrstvu kůže, tzv. škáru (dermis), kvůli dobré odolnosti vůči tlaku také bělimu oka, vazivové obaly četných orgánů (fibrózní blány, fascie) a podílí se na stavbě cévních stěn a zacelování ran.\n\nTvoří šlachy a vazy, kterým jejich bělavou barvu a odolnost v tahu propůjčuje právě kolagen. Dále se vyskytuje ve fibrózních blanách a lamelovém vazivu (stroma rohovky oka).\n\nExistuje také tzv. elastické vazivo (hlasové vazy). V kombinaci s kolagenním vazivem vytváří provazcovité vazivo s převahou síťovitě pospojovaných elastinových vláken. Vyskytuje se v místech pružných spojů – stěn tepen, zvláštním příkladem jsou meziobratlové ploténky, kde obsah je tvořen neuspořádaným vazivem a obal uspořádaným.\n\nVazivo obecně je pojivová tkáň složená z buněk a mezibuněčné hmoty obsahující vazivová vlákna a amorfní hmotu (pojmenovanou podle toho, jak působí pod světelným mikroskopem) a látky krevního oběhu.\n\nBuňky jsou heterogenní složkou vaziva, jejichž diferenciace na různé morfologické struktury a funkci je způsobena specializací vazivové tkáně. Buňkami v hustém vazivu jsou především fibrocyty, které řadíme mezi tzv. fixní (usedlé) buňky.\n\nJde o viskózní, bezbarvou hmotu s vysokým obsahem vody vyplňující prostor mezi buňkami a vlákny. Je složena z glykosaminoglykanů, proteoglykanů a multiadhezivních glykoproteinů. \n\nGlykosaminoglykany jsou polymery složené z disacharidových jednotek, jsou syntetizované fibroblasty jako kovalentní posttranslační modifikace proteinů označovaných jako proteoglykany. Jedním z glykosaminoglykanů je kyselina hyaluronová, která je silně hydrofilní, dokáže vázat vodu a je hojně zastoupená v rosolovitém vazivu. \n\nMultiadhezivní glykoproteiny stabilizují mezibuněčnou hmotu vaziva a připojují povrch buněk ke složkám mezibuněčné hmoty. Např. fibronektin je velký glykoprotein produkovaný fibroblasty a epitelovými buňkami, který se váže na buňky pomocí integrinu a významně se tak podílí na adhezi a migraci buněk. Má vazebná místa nejen pro integriny, ale také pro kolageny, fibrin, heparin a heparan sufát.\n\nJsou to vlákna složená z fibril tvořených kolagenem typu I a jejich průměr závisí na počtu fibril (1 – 20 µm). Vlákna jsou velice pevná a odolná tahu i tlaku.\n\nVelmi sporadicky se v hustém kolagenním vazivu vyskytují také elastická vlákna zajišťující pružnost. Mají schopnost protáhnout se až o 50 % své délky.\n\nKolagen je eosinofilní, barví se kyselými barvivy, např. eosinem, anilinovou modří, světlou zelení, AZANem, pikrofuchsinem (Weingert van Giesonova metoda) nebo šafránem.\n"}
{"id": "797970", "url": "https://cs.wikipedia.org/wiki?curid=797970", "title": "Pavel Šimčík", "text": "Pavel Šimčík\n\nPavel Šimčík (* 22. května 1977 Praha) je český divadelní, filmový a televizní herec. Vystudoval herectví na katedře alternativního a loutkového divadla Divadelní fakulta Akademie múzických umění v roce 2000. Od té doby je členem souboru Dejvického divadla. Žije v Praze, je svobodný a bezdětný. Věnuje se hře na kytaru a závodnímu běhání.\n\n\n\n\n\n"}
{"id": "797971", "url": "https://cs.wikipedia.org/wiki?curid=797971", "title": "Pozice rukou v baletu", "text": "Pozice rukou v baletu\n\nV klasickém tanci, stejně jako i u ostatních tanců, se můžeme setkat s mnoha variantami postavení rukou. U většiny z nich se určuje také postavení prstů a dlaně.\n\nPozic rukou v baletu je několik: přípravná, tři základní, několik odvozených, jako například při postavení na čtvrtou arabesku, a objevují se i pozice přechodné mezi jednotlivými pozicemi. Tento článek je zaměřen na tři základní pozice rukou, přípravnou pozici a také na postavení prstů a dlaně.\nBaletní pojmy, které se často spojují s postavením rukou, jsou: bras, á la barre, alongé, port de bras (může být petit nebo grand).\n\nS polohami rukou a nohou a jejich pohybem se pojí pohyb hlavy, který je určen pravidly. Těmito pravidly se většinou řídíme při tréninku, např. při cvičení u tyče či na volnosti, zatímco v choreografii tomu tak vždy být nemusí.\nVýznamů postavení rukou je několik: pomáhají při nácviku techniky, zvláště při skocích a piruetách, a všimneme si jich zejména v zakončeních vystoupení tanečníků.\n\n\n\n\n\n\n\n"}
{"id": "797974", "url": "https://cs.wikipedia.org/wiki?curid=797974", "title": "Jiří Batušek", "text": "Jiří Batušek\n\nJiří Batušek (10. dubna 1919, Strážnice – 21. ledna 2011, Opava) byl český katolický kněz, profesor fundamentální teologie a politický vězeň.\n\nStudoval na státním reálném gymnáziu v Kroměříži, které zakončil maturitou v roce 1938. Ve studiu ke kněžství pokračoval na Cyrillo-Methodějské bohoslovecké fakultě v Olomouci v letech 1938–1939, dále na Arcidiecézním bohosloveckém učilisti v Olomouci v letech 1940-1942. Poté byl totálně nasazen na práci v Německu. Na studium navázal v letním válečném semestru 1945 na Cyrillo-Methodějské bohoslovecké fakultě v Olomouci a pokračoval na Lateránské univerzitě v Římě (\"Pontificia Universitas Lateranensis\") v letech 1945–1946. V Římě byl 5. dubna 1946 vysvěcen na kněze, ale ve studiích na Lateránské univerzitě pokračoval. Studia zakončil doktorátem z teologie na základě disertační práce s názvem \"De relatione elementi humani et divini in constitutione Ecclesiae secundum doctrinam Leonis XIII. et Pii XII.\", a 30. června 1946 byl promován. Dalšímu studiu v Římě se věnoval na Gregoriánské univerzitě (\"Pontificia Universitas Gregoriana\") v letech 1948–1949. Poté šel do pastorace a působil jako kaplan v Hranicích a v Chvalkovicích. V letech 1951–1954 sloužil u PTP. Poté působil jako kaplan v Prostějově a vikář na dómě sv. Václava v Olomouci. Zároveň pracoval jako úředník na konzistoři. V roce 1957 mu byl odebrán státní souhlas k výkonu kněžské služby a pracoval jako pomocný dělník ve Stavebním podniku Olomouc. V roce 1961 byl zatčen a ve vykonstruovaném procesu odsouzen na 6 let do vězení. V roce 1962 byl na amnestii propuštěn. Po návratu z vězení pracoval jako pomocný stavební dělník, a poté v \"Laboratoři pro výzkum fyziologie\". V letech 1964–1968 byl zaměstnancem lékařské fakulty Univerzity Palackého v Olomouci. Dne 7. října 1968 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci odborným asistentem pro obor základní bohovědy, s účinností od 1. října 1968. Pro odklad otevření fakultní pobočky byla uzavřena smlouva až 20. června 1969, s účinností od 1. října 1968. Jeho působení na fakultě bylo ukončeno dne 12. ledna 1971, s účinností od 31. prosince 1970. Byl ještě pověřen externí výukou od 1. ledna 1971 do 30. června 1971, poté bylo jeho působení definitivně ukončeno. V roce 1971 začal působit jako kaplan v Holešově, od 1. listopadu 1971 měl civilní zaměstnání jako údržbář na dómě sv. Václava v Olomouci a skladový dělník v Teplotechně Olomouc. Dne 1. června 1979 odešel do důchodu a stal se duchovním správcem sester sv. Františka v Opavě, kde působil až do své smrti. Na Cyrilometodějskou bohosloveckou fakultu Univerzity Palackého v Olomouci se však ještě vrátil a to od 1. října 1990 do roku 1994, kdy zde působil jako odborný asistent.\n\nZemřel ve věku 91 let, posilněn svátostmi a obklopen obětavou péčí Milosrdných sester III. řádu svatého Františka v Opavě. Jeho pohřeb se konal v sobotu 29. ledna 2011 v 10 hodin v opavské konkatedrále Panny Marie. Po mši svaté bylo jeho tělo uloženo k odpočinku do kněžského hrobu na Městském hřbitově v Opavě.\n\n\n\n\n"}
{"id": "797983", "url": "https://cs.wikipedia.org/wiki?curid=797983", "title": "Šimon Hájek", "text": "Šimon Hájek\n\nŠimon Hájek (asi 1485 – 1551) byl český bohatý měšťan, spisovatel, intelektuál, otec Tadeáše Hájka z Hájku.\n\nPatřil k předním český intelektuálům první poloviny 16. století. Byl bakalářem svobodných umění university Pražské a císař Ferdinand I. jej povýšil do šlechtického stavu. Hájek měl vlastní znak a predikát.\nVěnoval se rozvoji vědeckého i kulturního života Prahy. Jeho rozsáhlá knihovna přispěla kromě jiného i ke vzdělání a rozhledu jeho syna Tadeáše. Podle některých pramenů udržoval kontakty s Mikulášem Koperníkem. Měl ve své knihovně opis Koperníkova dopisu Bernardu Wapovskému a dále Koperníkův \"Commentariolus\" (\"Malý komentář\"), ve kterém Koperník poprvé popsal základy své soustavy.\n"}
{"id": "797985", "url": "https://cs.wikipedia.org/wiki?curid=797985", "title": "Římskokatolická farnost Tvarožná", "text": "Římskokatolická farnost Tvarožná\n\nŘímskokatolická farnost Tvarožná je územní společenství římských katolíků v Tvarožné a okolí, s farním kostelem sv. Mikuláše v děkanátu Modřice.\nDo farnosti náleží území těchto obcí:\nKostel zasvěcený sv. Mikuláši byl v Tvarožné postaven v první polovině čtrnáctého století. Postupně se dostal do velmi špatného stavu, na začátku 18. století prošel řadou rozsáhlých úprav. I přesto nadále rychle chátral a hrozilo jeho sesutí. V letech 1880-1881 byl proto postaven nový kostel. Zásluhu na tom měl tehdejší farář Václav Kosmák.\n\nPřehled duchovních správců v Tvarožné je znám od doby příchodu Václava Kosmáka do farnosti v roce 1877. Na přelomu 20. a 21. století ve farnosti sloužil Jan Nekuda (1999-2008) a až do své smrti Metoděj Slavíček (1967-2003). Od 1. září 2008 byl ustanoven administrátorem Josef Rybecký - od 1. července 2010 byl jmenován farářem farnosti). Novým duchovním správcem farnosti se od srpna 2015 stal R. D. Mgr. Jiří Brtník. S platností od 1. září 2018 ho vystřídal jako farář R. D. Mgr. David Ambrož.\n\nPřed kaplí sv. Anny ve Velaticích, což je součást farnosti Tvarožná, slavil 13. října 2002 primiční mši svatou novokněz Pavel Šenkyřík.\nDnem vzájemných modliteb farností za bohoslovce a bohoslovců za farnosti brněnské diecéze je 5. duben. Adorační den připadá na 21. ledna.\n\n\n"}
{"id": "797994", "url": "https://cs.wikipedia.org/wiki?curid=797994", "title": "Karen Gillanová", "text": "Karen Gillanová\n\nKaren Sheila Gillan (* 28. listopadu 1987, Inverness, Highland, Skotsko, Spojené království) je skotská herečka nejvíce známá díky roli Amy Pond v britském science-fiction seriálu \"Pán času\" a nebo díky roli Kaylie Russell v americkém hororu \"Oculus\".\n\nNarodila se a vyrůstala v skotském městě Inverness, na břehu jezera Loch Ness. Její otec Raymond John Gillan je zpěvák a interpret. Její matka Marie Gillan Paterson žije v Kinmylies. Nemá žádné sourozence.\n\nV mladém věku se u ní projevil zájem o herectví, začala se podílet na celé řadě školních představení v charlestonské akademii. V šestnácti letech se rozhodla začít studovat na vysoké škole Edinburgh's Telford College. Studium přerušila, jelikož dostala místo na Italia Conti Academy of Theatre, škole múzických umění v Londýně, kde vystudovala obor herectví. V tomto období byla vyhledána modelingovou agenturou Nicola Roberts' Dainty Doll Make-Up Range. Gillan řekla, že by se nezvládla vzdát sve herecké kariéry pro modeling, přestože ji baví, protože herectví bylo vždy její primární cíl.\n\nZa dob studia na Italia Conti Academy of Theatre už hrála v britském seriálu Rebus. Posléze se objevuje v seriálu Kevin Bioshop Show, kde paroduje celebrity jako jsou Katy Perry nebo Angelina Jolie. Také si zahrála ve filmu Stacked roli Ginny. V roce 2008 si zahrála v seriálu Doctor Who menší roli věštkyně v epizodě Ohně Pompejí. V roce 2009 vyhrála konkurz na novou společnici Jedenáctého Doktora (Matt Smith) v témže seriálu. \n\nJako první se ukázala v nové roli Amy Pond divákům v roce 2010. V seriálu Karen odehrála pátou a šestou sérii a šest dílů v 7. sérii. V těchto sériích se v seriálu občas objeví malá Amy Pond, kterou hraje Caitlin Blackwood -mladší sestřenice Karen. Od šesté série se spolu s ní stává společník i Rory Williams (Arthur Darvill). S Arthurem a s Mattem si udržuje kamarádský vztah. V roce 2012 ukončila účinkování v britském sériálu Doctor Who. Její postavu dostali do minulosti na začátek 20. století Plačící andělé v epizodě \"Andělé obsazují Manhattan\".V roce 2013 hrála hlavní postavu v americkém hororu Oculus. V roce 2014 se objevila ve filmu \"Strážci Galaxie\" v roli Nebuly, protivnice hlavních kladných postav. V roce 2014 si zahrála hlavní roli Elizy Dooley v seriálu \"Selfie\", který je moderní adaptací filmu \"My Fair Lady\" (1964).\n\nV roce 2015 si zahrála po boku Brada Pitta, Ryana Goslinga a Steva Carella ve filmu \"Sázka na nejistotu.\" Ve stejném roce poprvé zrežírovala a napsala scénář ke krátkometrážnímu filmu \"Coward\", který se promítal na Fillmovém festivalu v Edinburghu a získal několik nominací na ocenění. Později v roce 2015 napsala scénář, zrežírovala a sama si zahrála v dalším krátkometrážním filmu \"Conventional.\" \n\nV roce 2017 si zopakovala svojí roli Nebuly ve filmu \"Strážci Galaxie Vol. 2\" a zahrála si ve filmech \"The Circle a \". V roce 2018 měl premiéru její celovečerní film \"Párty začíná\", ke kterému napsala scénář, zrežírovala jej a zahrála si v něm hlavní roli Liusaidh. Roli Nebuly si zahrála ve filmu \".\" \n\nV roce 2019 si zahrála ve filmech \"Spolujízda, , Call of the Wild, Špióni v převleku\" a \"Jumanji 3\".\n\nV roce 2011 Karen podpořila organizaci proti rakovině prsu. V roce 2013 potvrdila v \"The Late Late Show,\" že žije v Americe v Los Angeles a že je nezadaná. Přestože je její rodina katolická, ona sama nepraktikuje žádné náboženství, a není pokřtěná. Souhlasí s citátem: \"Jsme jen malé tečky v obrovské prázdnotě vesmíru\". V roce 2014 si zahrála ve filmu \"Strážci Galaxie\". Kvůli tomuto natáčení si musela oholit hlavu a proto je v současnosti bez dlouhých vlasů. Dříve nosila paruky nyní už si nechala udělat účes z krátkých vlasů. Z jejích původních vlasů byla vytvořena paruka, kterou si pořídila firma Disney do Star Wars. Karen k tomu řekla toto: \"\"Je legrační vidět ve skladu paruku vyrobenou z mých vlasů vedle všech těch hlav tvorů z Hvězdných válek\".\" Ve svém volném čase hraje na klavír a stále se ještě přezdívá Panic Moon, viz konec třetího odstavce pod nadpisem Životopis.\n\n"}
{"id": "797995", "url": "https://cs.wikipedia.org/wiki?curid=797995", "title": "Otis H. Cooley", "text": "Otis H. Cooley\n\nOtis H. Cooley (asi 1820–1860) byl fotograf-daguerrotypista ve Springfieldu v Massachusetts, který působil v 19. století.\n"}
{"id": "798000", "url": "https://cs.wikipedia.org/wiki?curid=798000", "title": "Ulán núr", "text": "Ulán núr\n\nUlán núr ( ) je jezero v jižním Mongolsku na území Jihogobijského ajmagu. Nachází se v nadmořské výšce 1008 m. Rozloha činí 175 km².\n\nOd roku 1995, kdy do něj přestala přitékat řeka Onggi gol, je vyschlé.\n\n"}
{"id": "798006", "url": "https://cs.wikipedia.org/wiki?curid=798006", "title": "Eugene de Salignac", "text": "Eugene de Salignac\n\nEugene de Salignac (1861 – 1943) byl americký fotograf na Oddělení mostů a struktur (Department of Bridges/Plant and Structures) v New York City. Jako jediný fotograf oddělení od roku 1903 do roku 1934 dokumentoval vytváření moderní infrastruktury města, včetně mostů, hlavních obecních budov, silnic a podzemních cest.\n\nNarodil se v Bostonu v roce 1861 do rodiny bývalé francouzské šlechty a dlouhou dobu neměl žádné fotografické vzdělání.\n\nV roce 1903, kdy mu bylo 42 let, pro něho jeho bratr sehnal zaměstnání asistenta fotografa pro ministerstvo mostů, kde se pod vedením Josepha Palmerase 3 roky učil. Palmer náhle zemřel a v říjnu 1906 de Salignac nastoupil na jeho místo. Pracoval jako jediný fotograf pro oddělení mostů od roku 1906 do roku 1934 (v roce 1916 změnila společnost svůj název na „Department Plant & Structures“) dokumentoval vznik městské moderní infrastruktury včetně mostů, velkých městských budov, silnic a podchodů. Nejvíce pozoruhodné je, že dokumentoval stavbu Manhattan Bridge a Queensboro Bridge a Manhattan Municipal Building, ale jeho nejslavnější fotografie je ta kde pracovníci montují kabely na Brooklynském mostě. Používal velkoformátové kamery a 8x10 palcové skleněné negativy, za svou kariéru pořídil více než 20.000 fotografií. Většina těchto negativů a více než 15.000 historických výtisků je uschováno v Newyorském městském archivu. Do svých sedmdesáti let de Salignac stále lezl po mostech a aktivně pracoval a fotografoval, ale v roce 1934 byl donucen odejít do důchodu a to i přes petici starosty města. Za jeho života byla jeho práce velice málo viděna mimo stát New York, a jeho jméno bylo zapomenuto po jeho smrti v roce 1943. Jeho fotografie byly nově nalezené a objevené v roce 1980, ale až v roce 1999 si archiváři uvědomili, že všechny fotografie jsou dílem jednoho člověka. V roce 2007 publikovala firma Aperture výstavu „New York Rises“, první výstavu jeho práce, která se stala putovní, poprvé byla prezentována v Muzeu města New York. Od té doby se jeho fotografie více publikovaly a díky tomu vzrostl i zájem o industriální architekturu.\n"}
{"id": "798008", "url": "https://cs.wikipedia.org/wiki?curid=798008", "title": "Otokar Balcar", "text": "Otokar Balcar\n\nOtokar Balcar (19. října 1907, Veřovice – 11. února 1983) byl český katolický kněz, profesor filozofie, religionistiky, morální a pastorální teologie.\n\nStředoškolská studia, která zakončil maturitou v roce 1925, absolvoval na arcibiskupském gymnáziu v Kroměříži. Ke kněžství se připravoval na Cyrillo-Methodějské bohoslovecké fakultě v Olomouci. Studium zde ukončil v roce 1929 a na kněze byl vysvěcen v roce 1930. Dále působil v pastoraci a stal se středoškolským profesorem. Po druhé světové válce získal na Cyrillo-Methodějské bohoslovecké fakultě v Olomouci doktorát teologie a 25. listopadu 1945 byl promován. V roce 1948 se na téže fakultě stal suplentem filozofie, ale pro nemoc ještě v roce 1948 své působení ukončil. Od 1. září 1948 do 30. září 1969 zůstal v pastoraci. 30. září 1970 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci odborným asistentem pro obor křesťanské filosofie, s účinností od 1. října 1969. 5. června 1973 byl na CMBF jmenován docentem pro obor srovnávací vědy náboženské, po předložení spisů \"Biblická zpráva o prvních lidech v učení Církve ve světle antropologie a etnologie\" a \"Prameny náboženství v pojetí Henri Bergsona a ve světle ethnologie\". Platnost jmenování odborným asistentem mu byla opakovaně prodloužena, a jeho působení na CMBF bylo ukončeno až dne 31. srpna 1974. V letech 1969–1974 přednášel filosofii, v letech 1971–1974 přednášel morální a pastorální teologii. Poté se vrátil do pastorace. Zemřel 11. února 1983.\n\nČasopisecké studie, zejména: \"Filosofická revue\", \"Via\", \"Duchovní pastýř\".\n\n\n"}
{"id": "798009", "url": "https://cs.wikipedia.org/wiki?curid=798009", "title": "Šachdarský hřbet", "text": "Šachdarský hřbet\n\nŠachdarský hřbet se rozkládá v jihovýchodní části Tádžikistánu, v Horno-badachšánské autonomní oblasti v blízkosti hranice s Afghánistánem. Je součástí pohoří Pamír, konkrétně jeho západní části. Nejvyšším vrcholem hřbetu je 6723 m vysoký pik Karla Marxe.\n\nHřeben je ze severu i jihu velmi znatelně ohraničen významnými vodními toky: na jihu Wáchánským údolím s hraniční řekou Pandž (zdrojnicí Amudarji); na severu řekou Šachdarou. Ze západu se přimyká k Iškašimskému hřebenu dolinou říčky Badomdary, na východě postupně jeho dominantnost zaniká a v sedle Charguš přechází do Jižního Aličurského hřbetu.\n\nŠachdarský hřbet sleduje východo-západní směr, doliny z něj vybíhající mají naopak směr severo-jižní. Hřeben je výrazně zaledněný (např. ledovce Nišgar, Nispar a další).\nNejvýznamnějšími vrcholy jsou: pik Karla Marxe (6 723 m n. m.); pik Tádžikistán (6 585 m n. m.); pik Bedřicha Engelse (6 507 m n. m.) ve východní části hřebene a pik Ozbrojených sil (6 236 m n. m.) v části západní.\n\nZejména jižní úpatí hřebene je hustě osídlené a dobře dostupné z administrativního centra Horního Badachšánu – Chorogu. Jedná se o tzv. Wáchánské údolí – významnou historickou a geopolitickou lokalitu. I severní strana hřebene je na tádžické poměry obstojně přístupná – částečně zpevněná silnice vede z Chorogu přes Roštkalu až do posledního sídla – vesnice Džavšanguz. Z této lokality vede prašná cesta protínající Šachdarský hřeben ve východní části průsmykem Mats (4432 m n. m.) a končící ve Wáchánském údolí. Skrze centrální část hřebene lze nejsnáze v letních měsících projít pěšky přes zaledněné sedlo Vrang (5067 m n. m.).\n\nHřeben je poměrně zřídka navštěvován horolezci, i přesto jsou téměř všechny významnější vrcholy zlezeny. Vyhledávaným cílem je pochopitelně nejvyšší pik Karla Marxe. V jeho severní stěně, stejně jako v severovýchodní stěně sousedního piku Bedřicha Engelse vede i řada horolezeckých cest s vysokou obtížností.\n\n"}
{"id": "798010", "url": "https://cs.wikipedia.org/wiki?curid=798010", "title": "Houffalize", "text": "Houffalize\n\nHouffalize (valonsky \"\") je frankofonní město v Belgii.\nNachází se ve Valonském regionu, v provincii Lucemburk.\nMá přibližně 5090 obyvatel a jeho rozloha činí 16,58 km² (2013).\n\nMěsto se nachází v srdci Arden, v údolí řeky Ourthe. Jihovýchodní hranici katastru města tvoří hranice mezi Belgií a Lucemburskem.\n\nMěsto Houffalize sestává ze sedmi městských částí, které jsou dále tvořeny osadami:\n\n\n\nHouffalize leží nedaleko dálnice a pomocí autobusů je spojeno s důležitými městy v oblasti jako je Arlon, Bastogne, Gouvy a Lutych.\n\nKarneval Slunce se koná první neděli v srpnu.\n\nMěsto Houffalize je známé od roku 1992 díky pořadatelsví Světového poháru MTB.\n\nMěsto Houffalize udržuje partnerství s několika městy, z nichž nejdůležitější jsou:\n\n"}
{"id": "798011", "url": "https://cs.wikipedia.org/wiki?curid=798011", "title": "Sbor krále Jiřího z Poděbrad", "text": "Sbor krále Jiřího z Poděbrad\n\nSbor krále Jiřího z Poděbrad v Jenišovicích je jeden z prvních kostelů Československé církve husitské na území Československé republiky.\n\nJenišovice mají na svém katastrálním území dva kostely – katolický a československý husitský. Důvodem byla silná podpora nově vzniklé církve po roce 1918 v obci a následné rozmíšky mezi členy obou náboženských obcí (katolický kostel sloužil nové církvi).\n\nMyšlenka na výstavbu kostela Československé církve husitské vznikla po konverzi asi 90 % obyvatel Jenišovic k nově vzniklé církvi po roce 1920. Důvodem bylo spojování Římskokatolické církve s císařským mocnářstvím (jednání o přidružení národa pod Pravoslavnou církev vyšla naprázdno, proto reformní kněží založili církev novou). \nZa vznikem kostela stojí zdejší původně katolický kněz Gustav Adolf Procházka. Ten ustanovil 8. února 1920 místní farní obec nově vzniklé církve. Bohoslužby se konaly do roku 1924 v místním kostele sv. Jiří, přechodně pak ve školní budově. Katolíci museli chodit na mše, křty a další obřady do kaple na zámku v Hrubém Rohozci.\nProtože farníci Československé církve husitské využívali katolický kostel, docházelo mezi obyvateli k nábožensky motivovaným třenicím. V roce 1920 došlo například ke zničení sochy sv. Jana Nepomuckého na návsi, obě strany si navzájem rozbíjely okna apod. Československá náboženská obec se proto v roce 1926 rozhodla postavit si vlastní kostel. Složili se farníci z několika sousedících obcí (jména obcí jsou dodnes patrná na fasádě kolem hlavního portálu kostela). Přispět bylo tehdy ctí – ať už penězi, výpomocí na stavbě nebo materiálem.\nJako vhodná lokalita byl zvolen prostor mezi parkem u návsi a farou. Z důvodu starobylé poutní tradice sv. Jiří v obci nebyl kostel pojmenován Husův sbor jako jinde, ale Sbor krále Jiřího z Poděbrad.\nKostel byl slavnostně otevřen 7. července 1929.\n\nKromě funkce modlitebny sloužil kostel mnoha dalším účelům. Ve vytápěném suterénu (vchod od návsi) byla již před válkou Mateřská škola, pak kampelička a posléze kancelář JZD a lékařská ordinace.\n\nV modlitebně se konají příležitostné koncerty a výstavy (například při příležitosti slavnostního rozsvícení vánočního stromu v obci) a poslední rozloučení.\n\nV současné době se hledá nové využití kostela. Je zde zavedena elektřina, voda i kanalizace. Ze suterénu vystupují dva komíny.\nInteriér je dobře zachovalý.\nV plánu je renovace vnější fasády a oken.\n\nMezi roky 2014 a 2016 byla po nutné rekonstrukci v suterénní části kostela v provozu cukrárna a kavárna s předzahrádkou.\n"}
{"id": "798012", "url": "https://cs.wikipedia.org/wiki?curid=798012", "title": "Koalice radikální levice", "text": "Koalice radikální levice\n\nKoalice radikální levice ( – \"Synaspismos Rizospastikis Aristeras\", zkráceně \"ΣΥ.ΡΙΖ.Α\" respektive SYRIZA) je řecká politická strana, původně založena jako koalice levicových politických stran. Byla založena v roce 2004, sídlí v Athénách a ideologicky zastává postoje demokratického socialismu, antikapitalismu a ekosocialismu. Jejím současným předsedou je Alexis Tsipras. V letech 2015 až 2019 byla nejsilnější (a vládní) řeckou stranou.\n\nNa úrovni Evropské unie je členem Strany evropské levice a politické skupiny Evropského parlamentu Evropská sjednocená levice a Severská zelená levice.\n\nSYRIZA vznikla jako koalice menších politických stran radikální levice. Hlavními cíli uskupení byl boj proti neoliberálním reformám penzijního a sociálního systému nebo novým protiteroristickým zákonům. Vedoucí stranou byla \"Synaspismós\", která zastává ideologie demokratického socialismu, eko-socialismu, eurokomunismu a environmentalismu.\n\nKoalice SYRIZA vznikla v lednu 2004 pro účely parlamentních voleb. Původní strany tvořící koalici byly: Synaspismós (SYN), Renewing Communist Ecological Left (AKOA), Internationalist Workers' Left (DEA), Movement for the United in Action Left (KEDA) a sdružení Active Citizens. Koalice získala 241 tisíc hlasů (3,3 %), a tím i šest poslaneckých mandátů.\n\nRozhádaná koalice byla překvapením parlamentních voleb ze září 2007, kdy získala 361 tisíc hlasů (5,04 %), a tím i čtrnáct mandátů. Nárůst byl výsledkem připojení marxistické strany \"Řecká komunistická organizace\" (KOE) v červnu 2007. Dále se přidaly environmentalistická \"Ekologická intervence\" a levicoví nacionalisté \"Demokratické sociální hnutí\" (DIKKI).\n\nNa pátém stranickém kongresu strany \"Synaspismos\" byl do jejího čela, v roce 2008, zvolen tehdy třicetitříletý městský zastupitel Athén Alexis Tsipras. V červnu téhož roku se do koalice přidala \"Socialistická internacionální organizace\" (Xekinima).\n\nVe volebním roce 2009 byl do Evropského parlamentu zvolen kandidát strany Nikos Hountis. Strana získala 240 tisíc hlasů (4,7 %).\n\nV říjnu téhož roku se konaly volby do parlamentu. Strana získala 315 tisíc hlasů (4,6 %) a obhájila třináct mandátů. Poslancem se tak poprvé v kariéře stal i lídr kandidátky Alexis Tsipras.\n\nV červnu 2010 však stranu \"Synapsismos\" opustilo „křídlo obnovy“ (Ananeotiki). Koalice tak přišla o čtyři vyhrané mandáty, tito politici přešli do nově vzniklé strany \"Demokratické levice\" (DIMAR).\n\nKoalice SYRIZA zaznamenala velký přísun voličstva poté, co Řekové odmítli podporovat vládní strany ve vládě premiéra Lukase Papadimose. Před květnovými volbami 2012 strana vykazovala v předvolebních průzkumech podporu 10–12 % voličů. Ve volbách získali jeden milion hlasů (16,7 %) a 52 mandátů. SYRIZA se stala druhou nejsilnější stranou po \"Nové demokracii\". Tsipras byl pověřen sestavením vlády, ale neuspěl poté, co odmítl koalici se stranami z minulé vlády.\n\nPro opakované volby v červnu 2012 se SYRIZA zapsala jako oficiální politická strana, aby mohla soutěžit o bonusových padesát mandátů pro nejsilnější stranu.\n\nV červenci 2013 začalo sjednocování strany tak, aby nadále nebyla koalicí. Účinnost rozhodnutí byla odložena o tři měsíce. Ačkoliv byl na sjezdu opět zvolen Tsipras (74 % hlasů), jeho interní soupeř Panayiotis Lafazanis, vůdce původní Levé platformy (v koalici SYRIZA), zajistil své platformě 60 míst (30 %) v ústředním výboru strany. Komunistická platforma získala dvě křesla v ústředním výboru strany.\n\nV květnu 2014 proběhly Volby do Evropského parlamentu 2014, SYRIZA zvítězila s 26,5 % hlasů (6 mandátů).\n\nV prosinci 2014 poslanci ani na třetí pokus nezvolili prezidenta republiky (jediným kandidátem byl člen Nové demokracie Stavros Dimas), a tím došlo k rozpuštění parlamentu. Nové parlamentní volby byly stanoveny na neděli 25. ledna 2015. Předvolební průzkumy favorizovaly právě Syrizu. V těchto předčasných volbách se SYRIZA umístila na prvním místě se ziskem 36,34 % hlasů (konkrétně 2 244 679 hlasů), tím získala 99 mandátů a navíc 50 bonusových mandátů za vítězství, celkově tedy 149 mandátů v 300členném parlamentu. Ihned druhého dne, 26. ledna, Tsipras oznámil, že se dohodl na vládě se stranou Nezávislí Řekové (ANEL). Společně mají většinu 162 mandátů. V této vládě získal post premiéra právě Alexis Tsipras. Vláda získala důvěru řeckého parlamentu dne 11. února 2015 (162 poslanců pro).\n\nVláda se skládá z premiéra, vicepremiéra, třinácti ministrů a dvaceti ministerských pověřenců, kteří mají všichni hlasovací právo. Je tedy složena z třiceti pěti členů, z nichž pochází dvacet čtyři ze strany SYRIZA, dva ze strany ANEL, jeden ze strany Zelení-Ekologové a šest jsou nestraníci. Vláda se uvedla splněním slibu o odstranění privilegií politiků, když začala rozprodávat vládní limuzíny. Premiér Tsipras a ministr financí Janis Varufakis také okamžitě začali s EU jednat o změně podmínek řeckého dluhu a poskytnuté půjčky, se snahou o vytvoření přechodných podmínek do června 2015, kdy má vzniknout komplexní postoj vlády k této otázce. Dalšími kroky bylo pozastavení běžících privatizací velkých státních podniků (přístav Pireus, energetická společnost PPC, rafinérská skupina Hellenic Petroleum a společnost ADMIE spravující elektrická vedení); ministr pro veřejný pořádek a ochranu občanů Janis Panusis oznámil zřízení důstojné sítě nových center pro zadržené ilegální migranty; ministerský pověřenec pro administrativní reformu Jorgos Kartugalos a pověřenec pro sociální pojištění Dimitris Stratulis oznámili plán omezení tzv. civilní mobilizaci pouze na případy zdravotního ohrožení a mimořádný stav; ministerský pověřenec pro boj s korupcí Panajotis Nikoludis uvedl, že Zvláštní útvar pro vyšetřování finančních zločinů (SDOE) v budoucnu získá pravomoc pokutovat ve zrychleném režimu firmy i osoby, usvědčené z úmyslného neplacení daní; a ministr spravedlnosti Nikos Paraskevopulos slíbil novelu zákona o registrovaném partnerství, která dá těmto párům stejná práva jako mají manželé.\n\nDne 20. února 2015 vláda dosáhla cíleného čtyřměsíčního prodloužení finanční pomoci ze strany EU, věřitelé však trvali na záruce zachování jistých reforem. Vláda například musela slíbit pokračování běžících privatizací, což učinila s výjimkou společností PPC a ADMIE. Podoba dohody vedla k nespokojenosti části levého křídla strany, které požadovalo radikálnější přístup. V březnu se zavázala, že peníze získané z privatizace vloží do systému sociálního zabezpečení občanů, raději než na snížení dluhu. Podle průzkumu Metron Analysis měla vláda dva měsíce od voleb zvýšenou podporu 47,8 % voličů. Levicové křídlo strany, tzv. Levicová platforma (kterou vede ministr životního prostředí a energie Panajotis Lafazanis), na konci května 2015 navrhlo zastavení placení splátek Mezinárodnímu měnovému fondu (MMF) a zahájení znárodňování některých bank. Ústřední výbor uskupení SYRIZA však tento návrh zamítl. Na začátku června po vyjednávání s mezinárodními věřiteli se vedení Syrizy rozhodlo odmítnout aktuální podmínky věřitelů (například prudké zvýšení DPH a další škrty) a odložit červnovou splátku dluhu na pozdější datum splatnosti. Vedení také oznámilo, že raději, než aby přijali současné podmínky obdržení finančních úvěrů, vypíší i předčasné volby, například na červenec. K tomu však zatím nedošlo. Dne 9. června vláda předložila vlastní plán reforem, s ním ale věřitelé nesouhlasili.\n\nDne 10. června 2015 řecký Nejvyšší správní soud rozhodl, že škrty v důchodovém systému z let 2012 až 2014 byly protiústavní. Vláda Syrizy je tedy pověřena reformu minulé vlády zrušit a důchody vrátit na původní částku. Původní reforma důchodového systému proběhla na žádost věřitelů EU a MMF před poskytnutím druhého záchranného programu pro Řecko. Škrty však zůstávají podmínkou věřitelů i v roce 2015. V červnu 2015 vláda, jak před volbami slíbila, obnovila vysílání veřejnoprávní televizní a rozhlasové stanice ERT, kterou předchozí vláda v rámci úsporných opatření zrušila. Na jejím provozu se budou podílet občané měsíčními poplatky ve výši tří eur na domácnost. Díky obnovení ERT se do zaměstnání vrátilo 1650 propuštěných zaměstnanců. Tento krok vlády Syrizy kritizovala například Evropská vysílací unie.\n\nPo dalších neúspěšných kolech vyjednávání se vláda rozhodla vypsat referendum o návrzích věřitelů. Bude se konat dne 5. července 2015. Vláda proto neúspěšně žádala věřitele o několikadenní prodloužení záchranného programu, který vypršel 30. června. Nezaplacením červnové splátky věřitelům se Řecko ocitlo od července v platební neschopnosti. Ihned 1. července byl zveřejněn dopis adresovaný věřitelům, ve kterém Tsipras přislíbil přijmout většinu požadavků věřitelů. V referendu se 61 % hlasujících Řeků vyjádřilo za odmítnutí návrhů.\n\nPřesto začala vláda vyjedávat s věřiteli o novém záchranném programu a přislíbila rozsáhlé reformy a škrty. Ještě během července 2015 schválili poslanci první úsporné reformy. Tyto kroky způsobily rozkol v Syrize, když ze 149 poslanců Syrizy hlasovalo pro reformy jen 124, ačkoliv předtím Tsipras volal po jednotě a dokonce hrozil demisí. Reformy se tak podařilo prosadit jen díky podpoře opozice. Reformy znamenaly přijetí nových překlenovacích úvěrů a zavedení úspor. Například došlo ke skokovému navýšení DPH pro většinu zboží (ze 13 na 23 %).\n\nPo vyjednání nového záchranného programu podal premiér Tsipras společně se svou vládou dne 20. srpna 2015 kolektivní demisi. Prezident Prokopis Pavlopoulos ji téhož dne přijal. Tsipras tím otevřel cestu k již druhým předčasným parlamentním volbám konaným v roce 2015. Tsipras také zkritizoval radikální část své strany Syrizy za sabotování akceschopnosti vlády.\n\nV srpnu 2015 se rebelující levicová část Syrizy, která zahrnovala i 25 poslanců odmítajících novou půjčku od věřitelů, rozhodla založit novou politickou stranu s názvem Lidové sjednocení (Leiki Anotita). Předsedou nové strany se stal bývalý ministr energií Panajotis Lafazanis. S 25 poslanci se strana vzniklá z tzv. Levicové platformy Syrizy stala do druhých předběžných voleb roku 2015 třetí nejsilnější politickou stranou v parlamentu. Ve volbách ze září 2015 se Syriza umístila opět na prvním místě se ziskem 35,46 % hlasů a 145 mandátů. Po volbách byla opět sestavena vláda Syrizy a Nezávislých Řeků. Vláda získala důvěru na začátku října 2015.\n\nOd roku 2018 vládou otřásal blížící se výsledek sporu o název Makedonie. Poté, co řecký parlament v lednu 2019 těsně schválil Prespanskou dohodu, vystoupila strana Nezávislí Řekové (ANEL) z Tsiprasovy vlády. Nicméně vláda si udržela důvěru jako menšinová, a to díky několika přeběhlíkům od ANEL.\n\nDalší předčasné volby vyvolal Tsipras po květnovém neúspěchu své strany ve volbách do Evropského parlamentu a souběžných místních volbách. Ve volbách do Evropského parlamentu sice udrželi 6 mandátů, ale ztratili první pozici. V červencových volbách do řeckého parlamentu tuto ztrátu zopakovali. Ačkoliv získali 31,53 % hlasů, což je ztráta pouhá 4 %, Nová demokracie se umístila jako první s 39,85 %, čímž získala také bonusových 50 mandátů pro vítěze. SYRIZA tak ztratila 59 mandátů a odešla do opozice.\n\nSYRIZA dle manifestu, zveřejněném v roce 2012, zastává tyto cíle:\n\n\nKompletní seznam aktuálních cílů lze dohledat ve volebním programu z prosince 2014. Tento program uvádí například následující cíle i s jejich odhadovanou cenou:\n\n\n"}
{"id": "798015", "url": "https://cs.wikipedia.org/wiki?curid=798015", "title": "Markus Raetz", "text": "Markus Raetz\n\nMarkus Raetz (6. června 1941, Büren an der Aare) je švýcarský malíř, sochař a fotograf.\n\nMezinárodní pozornosti se mu dostalo v roce 1969 prostřednictvím výstavy velkoformátových fotografií, které vytvořil společně s umělcem Balthasarem Burkhardem, které obsahovaly Raetzovy studie v měřítku 1:1. Burkhard a Raetz byli z prvních umělců na světě, kteří vystavili fotografie vytištěná přímo na plátna pomocí vlastní techniky.\n\nŽije a pracuje v Bernu.\n\nVýběr výstav:\n\n\nVýběr z děl:\n\nVýběr sbírek:\n"}
{"id": "798020", "url": "https://cs.wikipedia.org/wiki?curid=798020", "title": "Gválijar", "text": "Gválijar\n\nGválijar ( ) je město v indickém státě Madhjapradéš. Leží 122 kilometrů na jih od Ágry a 423 kilometrů na sever od Bhópálu, hlavního města státu.\n\nŽije zde přes milion obyvatel.\n"}
{"id": "798021", "url": "https://cs.wikipedia.org/wiki?curid=798021", "title": "Křinec (zámek)", "text": "Křinec (zámek)\n\nZámek Křinec je barokní stavba nacházející se v městyse Křinec v okrese Nymburk. Zámek sloužil jako reprezentační sídlo šlechty a byl centrem kuncberského (později křineckého) panství. V období po druhé světové válce zámek chátral. V současnosti je opět veřejnosti přístupný. Zámek je kulturní památkou České republiky.\n\nZámek byl postaven Pavlem, hrabětem z Morzina, jenž byl původem Ital. Stavba na místě bývalé tvrze začala asi roku 1649 a trvala přibližně 10 let.\n\n\nValečovští (14.-15. století)\n\nRonovští (15.-16. století)\n\nValdštejnové\n\nMorzinové\n\nWimmerové\n\nBethmanni\n\nNovodobí majitelé\n\n"}
{"id": "798022", "url": "https://cs.wikipedia.org/wiki?curid=798022", "title": "Mirsk", "text": "Mirsk\n\nMirsk ( Friedeberg) je městečko ležící v Polsku na severní straně Jizerských hor. Městem protéká řeka Kwisa a počet jeho obyvatel činí 4 tisíce.\n\nZe Slezska a Lužice v době středověku vedla do Čech obchodní stezka spojující města Jelenia Góra a Žitavu. V místech překonávání této stezky řeku Kwisu začala vznikat osada. Ta v roce 1319 (jiné zdroje uvádějí až rok 1329) přešla pod správu Jindřicha Javorského, který osadě udělil právo skladovací, mílové a várečné. Zároveň osadě umožnil výstavbu pivovaru. Spolu s právy obci udělil i znak, které je jejím znakem dodnes a zobrazuje sokola s uloveným ptákem v jeho zobáku. Když okolní oblast kolem osady roku 1329 přecházela pod vládu českého panovníka Jana Lucemburského, zůstal Mirsk spolu s vesnicemi Łęczna a Mroczkowice na slezském území coby statky hradu Gryf, tedy jako soukromé panství rodu Schaffgotschů.\n\nVzhledem k tomu, že město nemělo žádné opevnění, trpělo ve válečných letech opakovanými nájezdy cizích vojsk či loupeživými výpravami lapků. Ohrožovaly ho také epidemie, požáry a povodně. Přesto se stále rozvíjelo, neboť jeho obyvatelé vždy město obnovili.\n\nV průběhu 16. století se ve městě začíná s výrobou lněného plátna a obchod s ním vzkvétal do té míry, že město se na přelomu 16. a 17. století řadilo mezi největší střediska výroby tohoto plátna ve Slezsku, které bylo odtud vyváženo především na jih, do českých zemí. Ještě další dvě století zůstávaly plátěné výrobky (určené především na trikotýnové výrobky a punčochy) hlavním výrobním artiklem města, jež se vyvážel například i do severní Ameriky.\n\nRoku 1808 začala město spravovat místní samospráva a v roce 1818 se vymanilo z vlastnictví rodiny Schaffgotschů. Ve městě začaly vznikat nové živnosti (například brusírna ozdobných kamenů, malírna porcelánu či výroba výšivek a krajek) a začalo se i se zvelebováním města samotného (dláždění ulic apod.). Roku 1884 bylo město spojeno železniční tratí s Gryfów Śląski, což pro město představovalo další ekonomický rozvoj. Trať byla navíc v roce 1904 prodloužena do Pobiedné a následně až do Jindřichovic pod Smrkem. Vedle této tratě bylo město od roku 1909 železnicí spojeno i s městem Świeradów-Zdrój, kde se rozvíjely lázně.\n\nKe konci 19. století se z Mirsku stává centrum polygrafie. V místní tiskárně zde (od roku 1874 nebo 1875) začínají vycházet noviny „Bote aus dem Queistale“ (v překladu „Posel z údolí Kwisy“). Výtěžek z jejich prodeje město zpětně investuje do zdejší infrastruktury, a tak mohl být v roce 1880 vybudován vodovod či roku 1882 otevřena místní nemocnice. Před první světovou válkou bylo město dokonce elektrifikováno. V roce 1926 byly zdejší noviny přejmenovány na „Iser–Gebirgs–Zeitung“ (v překladu „Noviny Jizerských hor“).\n\nRoku 1933 byl název města z „Friedeberg am Queis“ (v překladu „Mirsk nad Kwisou“) změněn na „Friedeberg im Isergebirge“ (v překladu „Mirsk v Jizerských horách“). A v roce 1938 byl k městu připojena část Skarbkowa, kde se nacházel závod zpracovávající len, v němž byl v letech 1943 až 1945 zřízen pracovní tábor určený pro židovské ženy, jenž byl pobočkou nacistického koncentračního tábora Gross–Rosen. Ve dnech 8. a 9. května 1945 bylo město osvobozeno Rudou armádou, připojeno k Poslku a ihned přejmenováno na „Klidná hora“ ( „Spokojna Góra“). K přejmenování na současný název došlo v roce 1947.\n\nProtože závod zpracovávající len v 90. letech 20. století ukončil svoji činnost, je město Mirsk sice místním správním centrem s řadou služeb, avšak bez průmyslového provozu. Krajina v jeho okolí ovšem nabízí podmínky k turistickému využití, a proto je centrem turistiky a rekreace.\n\n\n"}
{"id": "798026", "url": "https://cs.wikipedia.org/wiki?curid=798026", "title": "Kostel Povýšení svatého Kříže (Doubravník)", "text": "Kostel Povýšení svatého Kříže (Doubravník)\n\nKostel Povýšení svatého Kříže je římskokatolický chrám v městysu Doubravník v okrese Brno-venkov. Stojí na místě původního kostela zaniklého kláštera augustiniánek. Je chráněn jako kulturní památka České republiky. Je farním kostelem doubravnické farnosti.\n\nNa místě současného kostela se nacházel klášterní kostel místního ženského kláštera, založeného kolem roku 1230. Jeho tvar byl detekován geofyzikálním průzkumem v roce 1992, měl obdélnou loď s odsazeným, pravoúhle zakončeným kněžištěm a věž nebo předsíň před západním průčelím. Ještě na začátku 16. století byl asi chrám (i celý areál konventu) v poměrně dobrém stavu, nakonec se však Pernštejnové, majitelé místního panství, rozhodli si zde nechat zbudovat rodové pohřebiště v podobě nového kostela. Ten byl na náklady Jana IV. Bohatého a jeho bratra Vojtěcha postaven v letech 1535–1557, o čemž svědčí i nápis nad hlavním vstupním portálem, vysvěcen byl již v roce 1548.\n\nJedná se o goticko-renesanční síňové trojlodí s polygonálně ukončeným závěrem a hranolovou věží před západním průčelím. Pod presbytářem byla zřízena pernštejnská hrobka, která byla vypleněna švédskou armádou v roce 1645, v kněžišti se dodnes nachází šest náhrobních kamenů. Ve 40. letech 16. století byla k vybudované části chrámu dodatečně přistavěna sakristie. Pozdně barokní období, konkrétně 80. léta 18. století, znamenalo pořízení současného mobiliáře z dílny brněnského sochaře Ondřeje Schweigla. Na hlavním oltáři se ocitlo mistrovské plátno Nalezení sv. Kříže od rakouského malíře Franze Anton Maulbertsche. V roce 1792 bylo dřevěné zvonicové patro věže nahrazeno barokním zděným. Poslední velká úprava proběhla v letech 1859–1867, kdy nechal hrabě Vladimír Mitrovský přistavět k severozápadní stěně trojlodí novogotickou hrobku Mitrovských a dal do ní převézt tělesné pozůstatky svých předků. Dnes se v ní nachází 19 litinových sarkofágů.\n\nAreál kostela posloužil pro natáčení klíčových scén televizního seriálu \"Labyrint\" (2015).\n\n"}
{"id": "798037", "url": "https://cs.wikipedia.org/wiki?curid=798037", "title": "Norsko na Zimních olympijských hrách 1992", "text": "Norsko na Zimních olympijských hrách 1992\n\nNorsko na Zimních olympijských hrách 1992 v Albertville reprezentovalo 80 sportovců, z toho 61 mužů a 19 žen. Nejmladším účastníkem byl Lasse Ottesen (17 let, 307 dní), nejstarším pak Jim Marthinsen (35 let, 299 dní). Reprezentanti vybojovali 20 medailí, z toho 9 zlatých 6 stříbrných a 5 bronzových.\n\n"}
{"id": "798041", "url": "https://cs.wikipedia.org/wiki?curid=798041", "title": "Tomáš Pospěch", "text": "Tomáš Pospěch\n\nTomáš Pospěch (* 31. července 1974 Hranice) je český fotograf, historik umění a kurátor.\n\nŽije v Praze a v Hranicích. Vystudoval Institut tvůrčí fotografie při Slezské univerzitě v Opavě (1992–1998), dějiny umění na Filozofické fakultě Univerzity Palackého v Olomouci (1992–1995) a na Filozofické fakultě Univerzity Karlovy v Praze (1995–1999). Od roku 1997 je zaměstnán jako pedagog na Institutu tvůrčí fotografie Slezské univerzity v Opavě a v letech 1997–2007 působil rovněž na Fakultě multimediálních komunikací Univerzity Tomáše Bati ve Zlíně.\n\nJako historik umění se zaměřuje se především na fotografii a současné výtvarné umění střední Evropy. Je autorem více než dvaceti knih, například monografií Vladimíra Birguse, Jindřicha Štreita, o současné slovenské dokumentární fotografii (\"Slovensko\") nebo antologie textů \"Česká fotografie 1938-2000 v recenzích textech, dokumentech\" (2010), spoluautorem výstav a knih \"Česká fotografie 80. a 90. let 20. století\" (Olomouc, 2002), \"Viktor Kolář\" (Kant, 2010) nebo \"Tenkrát na Východě, Češi očima fotografů\" 1948-1989 (Kant, 2009), podílel se na vytváření hesel do encyklopedie \"Nová encyklopedie českých výtvarných umělců\" (Academia, 2006).\nVedle toho působí jako nezávislý kurátor. Připravil retrospektivy Jindřicha Štreita (Slovenská národní galerie, Bratislava 2006, Dům U Kamenného zvonu, GHMP, 2007) nebo Viktora Koláře (Galerie Starmach, Krakov, 2009), kurátorské výstavy \"Marginální architektura\" (Umělecké centrum Lodź, Mezinárodní fotografický festival, 2005), \"Odpojeno/Spojeno\" (Centre for Central European Architecture, Praha, 2005), \"I Image\" (s Lászlem Gergelym, Krzysztofem Czandrowiczem a Lucíí Lendelovou, Dorottya Gallery, Budapešť, 2005), \"Via Lucis.\" \"Fotografie české společnosti\" (České centrum, Brusel; Dům umění, Bratislava, 2009; Národní muzeum fotografie Jindřichův Hradec, 2010) nebo \"Nový život/Nový dokument\" (s Vladimírem Birgusem, Praguebiennale 2009), \"Tenkrát na Východě\" (s Vladimírem Birgusem, Dům U Kamenného zvonu, GHMP, Praha 2009), \"Andreas Feininger: That´s Photography\" (Dům U Kamenného zvonu, GHMP, Praha 2011), \"Romantický konstrukt\" (s Danielou Dostálkovou, Praguebiennale 2011), \"Fotografie jako fotografie\" (komunikační prostor Školská 28, Praha 2011) nebo \"Dagmar Hochová: Akrobat na glóbu života,\" Leica Gallery Prague, 2011.\n\nPravidelně publikuje v časopisech \"Ateliér, Fotograf, Imago, Camera Austria, Photonews, Reflex, Flash Art\".\n\nVe vlastní tvorbě vytvářel obrazově působivé momentky, kde se soustředil na specifický region Hlučínska (\"Pomezí,\" 1994-1997) nebo sledoval mezilidské vztahy v uzavřených komunitách vesnic, malých měst, klášterů a věznic \"Ostrovy\" (1996-2002). Později sledoval vstup globální firemní kultury nadnárodních společností do českého prostředí (\"Look at the Future,\" 2001-2006).\nVedle toho vytvářel ateliérové studie na velkoformátové negativy a akce, kde přeinterpretovával dílo Jana Svobody a reflektoval konvence zobrazování a fotografického média (1994-1999). V následujících letech na tyto aktivity navázalo několik projektů, pohrávajících si s kontextuálními odkazy na vizuální strategie krajinářské fotografie - \"Majitelé hradů\" (2002-2005), \"Hrady a zámky ČR\" (2004-2005, 2009), \"Krajinky.jpg\" (2002-2005), \"Bezúčelná procházka\" (2004-2008) a \"Mimo hru\" (2005-2010). Tomáš Pospěch zde reagoval na vizuální stereotypy, narušoval hranice tradiční dokumentární nebo sportovní fotografie a žánru krajiny.\n\nNěkteré tyto projekty jsou publikovány v knihách \"Lidé Hlučínska\" 90. let 20. století (1999), \"Lidé v obrazech\" (2001), \"Ohraničení\" (2002), \"Last&Lost, Bezúčelná procházka\" (2010).\n\n\n\n\n\n\n\n\n\n"}
{"id": "798048", "url": "https://cs.wikipedia.org/wiki?curid=798048", "title": "Majláthova chata", "text": "Majláthova chata\n\nMajláthova chata je horská chata ve Vysokých Tatrách na břehu Popradského plesa v Mengusovské dolině.\n\nPůvodní Majláthova chata byla postavena v roce 1879 na popud Vojtěcha Majlátha. Již o rok později však chata vyhořela a proto byla na jejím místě postavena nová, bytelnější kamenná budova. Ani tento odolnější materiál však nezabránil dalšímu požáru, který chatu zachvátil v roce 1892. Ještě téhož roku stačila být chata obnovena a tentokrát vydržela až do roku 1961, kdy byla v těsné blízkosti chaty otevřena mnohem větší Chata kapitána Morávky (později Chata pri Popradskom plese).\n\nV roce 2006 bylo na popud horolezce Pavla Lazara započato s výstavbou nové chaty v místech, kde původně stála Majláthova chata. Stavba dostala stejný název a její výstavba byla podpořena financemi z Evropské unie. Chata byla otevřena v roce 2010.\n\nChata se nachází na trase Tatranské magistrály, takže je pěšky přístupná po celý rok. K chatě vede asfaltová silnice, čili zde je za určitých podmínek možný i příjezd autem, jinak je nutno parkovat na parkovišti u zastávky Popradské pleso Tatranské elektrické železnice.\n\n\n"}
{"id": "798059", "url": "https://cs.wikipedia.org/wiki?curid=798059", "title": "Gerlach", "text": "Gerlach\n\nJméno Gerlach nese více různých objektů: \n\n\n"}
{"id": "798063", "url": "https://cs.wikipedia.org/wiki?curid=798063", "title": "Anna Sagová", "text": "Anna Sagová\n\nAnna Sagová (* 28. července 1946) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako samostatná referentka. Ve volbách roku 1981 zasedla do Sněmovny lidu (volební obvod č. 138 - Ružinov, Bratislava). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798066", "url": "https://cs.wikipedia.org/wiki?curid=798066", "title": "Anna Salvová", "text": "Anna Salvová\n\nAnna Salvová (* 22. dubna 1944) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako pomocná ekonomka JZD. Ve volbách roku 1981 zasedla do Sněmovny lidu (volební obvod č. 170 - Poltár, Středoslovenský kraj). Mandát obhájila ve volbách roku 1986 (obvod Lučenec). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "798067", "url": "https://cs.wikipedia.org/wiki?curid=798067", "title": "Bohumil Servus", "text": "Bohumil Servus\n\nBohumil Servus (* 10. listopadu 1928) byl český a československý politik Československé strany lidové, poslanec Sněmovny lidu a Sněmovny národů Federálního shromáždění za normalizace.\n\nK roku 1981 se profesně uvádí jako dělník. Ve volbách roku 1981 zasedl do Sněmovny lidu (volební obvod č. 102 - Prostějov, Jihomoravský kraj). Ve volbách roku 1986 přešel do české části Sněmovny národů (obvod Prostějov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798071", "url": "https://cs.wikipedia.org/wiki?curid=798071", "title": "Vincenc Šťastný", "text": "Vincenc Šťastný\n\nVincenc Šťastný (20. ledna 1885 Brno-Bystrc – 26. ledna 1971 Brno-Tuřany) byl moravský hudební skladatel, klavírní virtuos a pedagog.\n\nRodina Šťastných patřila mezi nejznámější kantorské rodiny na Moravě. Učitelské povolání se zde dědilo po několik generací. Vincentův otec Vojtěch Šťastný byl nadučitelem v bystrcké jednotřídce, varhaníkem v místním kostele, ale byl také uznávaným ovocnářem a zahradníkem. Měl 13 dětí, které všechny vynikaly hudebním či literárním nadáním, pouze 7 z nich se však dožilo dospělosti.\n\nVincenc absolvoval učitelský ústav v Brně, kde získal i základy svého hudebního vzdělání. Pokračoval na \"Varhanické škole Leoše Janáčka\" v Brně a za jediný rok dokázal absolvovat tři řádné ročníky studia. Jeho učitelem byl sám Leoš Janáček, který mu okamžitě po dokončení tak úspěšného studia nabídl pedagogické místo na své varhanické škole. Vincenc se však rozhodl pro učitelské povolání. V roce 1905 nastoupil jako učitel na škole v Tuřanech a zůstal zde po celý svůj život. Zde se také v roce 1911 oženil s Marií Havelkovou, dcerou místního lékaře. Oba se věnovali tuřanskému folklóru a moravské hudební tradici. Vydali společně sbírku lidových písní z Tuřan.\n\nByl sbormistrem pěveckých spolků v Tuřanech, se kterými provedl i operu \"V studni\" Viléma Blodka, \"Ogary\" Jaroslava Křičky a \"Českou píseň\" Bedřicha Smetany.\n\nVedle učitelského povolání nezanedbával ani koncertní činnost. V červenci 1907, s houslistou Rudolfem Hájkem, uvedl premiéru Janáčkovy \"Romance pro housle a klavír\". Stal se jedním z prvních klavíristů brněnského rozhlasu. Spolupracoval s \"Brněnským kvartetem\" na výchovných koncertech v \"Besedním domě\" v Brně a se svou manželkou pořádal výchovné koncerty pro školy v Brně a okolí. Spolupracoval i s mnoha dalšími umělci, doprovázel např. světoznámého houslistu Vášu Příhodu. Ještě v roce 1969, ve věku 73 let, uspořádal koncert ze skladeb Bedřicha Smetany v Besedním domě v Králově Poli v Brně.\n\nJeho děti se staly důstojnými pokračovateli rodinné tradice. Vladimír Šťastný (1919–1997) byl tenoristou ostravské operety, hudebním skladatelem a propagátorem japonské hudby. Čestmír (* 1913) se stal klavíristou a rovněž se věnoval skladbě a zajímal se o orientální hudbu. Dcera Bohuslava (1912–1997) byla učitelkou a kromě pedagogické práce se věnovala regionální tuřanské historiografii.\n\nZkomponoval více než 250 skladeb. Jeho oblíbeným nástrojem byl klavír, ale komponoval i skladby orchestrální, varhanní a napsal i řadu skladeb pro chrámové účely. Věnoval se také harmonizaci lidových písní slovanských národů. Zveřejnil na 1 200 písní z Moravy, Čech, Slovenska, Ruska, Chorvatska, Slovinska i písní Lužických Srbů. Textem národních písní doplnil také \"Návod k vyučování zpěvu\" Leoše Janáčka. V rukopise zůstalo obsáhlé dílo o technice klavírní hry.\n\n\n\n\n\n\n"}
{"id": "798098", "url": "https://cs.wikipedia.org/wiki?curid=798098", "title": "Heckler &amp; Koch UMP", "text": "Heckler &amp; Koch UMP\n\nHeckler & Koch UMP (\"Universale Maschinenpistole\", \"Univerzální samopal\") je samopal, který vyvinula a vyrábí společnost Heckler & Koch. UMP byl přijat několika agenturami jako US Customs and Border Protection. Heckler & Koch vyvinul UMP jako nástupce modelu MP5, ačkoli oba jsou stále ve výrobě.\nŘada UMP vznikla jako modulární systém samopalů různé ráže, které používají co nejvyšší počet stejných dílů. K přeměně samopalu z jedné ráže do jiné prakticky stačí pouze vyměnit hlaveň, závěr a zásobník. Hlavním rozdílem řady UMP oproti staršímu modelu MP5 je použití dynamického závěru, který především zjednodušuje a zlevňuje výrobu zbraně, krom toho také lépe zvláda rozdílné laborace nábojů. Na rozdíl od MP5 je samopal UMP vybaven střeleckou pohotovostí.\nExistují tři varianty samopalu UMP:UMP45, který používá náboje .45 ACP;UMP40, který používá náboje .40 S&W a UMP9, který používá náboje 9 x 19 mm Parabellum. Kromě rozdílných komor, všechny verze mají stejný základní design, nejpozoruhodnější změnou je zaoblený zásobník varianty UMP9 (kým UMP40 a UMP45 používají rovný zásobník).\n\nUSC nebo Universal Self-loading Carbine je poloautomatická verze samopalu UMP určená osobám pro sportovní použití. Je navržena podle zákona Federal Assault Weapons Ban z roku 1994 v USA a je přizpůsobena tímto standardem.\n\n"}
{"id": "798104", "url": "https://cs.wikipedia.org/wiki?curid=798104", "title": "Lipták", "text": "Lipták\n\nPříjmení Lipták nosí více různých osobností:\n\n\n\n"}
{"id": "798110", "url": "https://cs.wikipedia.org/wiki?curid=798110", "title": "Andrew Love", "text": "Andrew Love\n\nAndrew Love (21. listopadu 1941 − 12. dubna 2012) byl americký tenorsaxofonista. Jeho otec byl varhaník v kostele. Spolu s trumpetistou Wayne Jacksonem vedl skupinu The Memphis Horns. V roce 2002 mu byla diagnostikována Alzheimerova choroba, která také zapříčinila jeho smrt v roce 2012.\n"}
{"id": "798122", "url": "https://cs.wikipedia.org/wiki?curid=798122", "title": "Zkrocení zlé ženy (film, 1967)", "text": "Zkrocení zlé ženy (film, 1967)\n\nZkrocení zlé ženy je americko-italská filmová komedie z roku 1967, kterou režíroval Franco Zeffirelli. Hudbu k snímku složil Nino Rota.\n\nJde o filmovou podobu stejnojmenné divadelní hry Williama Shakespeara.\n\nHlavní úlohy ztvárnili Elizabeth Taylorová a Richard Burton.\n\nFilm získal dvě nominace na Oscary, za kostýmy a výpravu (Lorenzo Mongiardino, John DeCuir, Elven Webb, Giuseppe Mariani, Dario Simoni, Luigi Gervasi) a na Zlaté Glóby, za nejlepší film v kategorii muzikál nebo komedie a nejlepšího herce (Richard Burton) ve stejné kategorii.\n\n"}
{"id": "798127", "url": "https://cs.wikipedia.org/wiki?curid=798127", "title": "Leelanau County", "text": "Leelanau County\n\nLeelanau County je okres na severozápadě jižní části státu Michigan v USA. K roku 2000 zde žilo 21 119 obyvatel. Správním městem okresu je Suttons Bay Township. Celková rozloha okresu činí 6 559 km².\n"}
{"id": "798129", "url": "https://cs.wikipedia.org/wiki?curid=798129", "title": "Lenawee County", "text": "Lenawee County\n\nLenawee County je okres na jihu státu Michigan v USA. K roku 2000 zde žilo 98 890 obyvatel. Správním městem okresu je Adrian. Celková rozloha okresu činí 1 972 km².\n"}
{"id": "798130", "url": "https://cs.wikipedia.org/wiki?curid=798130", "title": "Livingston County (Michigan)", "text": "Livingston County (Michigan)\n\nLivingston County je okres na jihovýchodě státu Michigan v USA. K roku 2000 zde žilo 156 951 obyvatel. Správním městem okresu je Howell. Celková rozloha okresu činí 1 516 km².\n"}
{"id": "798132", "url": "https://cs.wikipedia.org/wiki?curid=798132", "title": "Luce County", "text": "Luce County\n\nLuce County je okres na severovýchodě státu Michigan v USA. K roku 2010 zde žilo 6 631 obyvatel. Správním městem okresu je Newberry. Celková rozloha okresu činí 4 952 km².\n"}
{"id": "798135", "url": "https://cs.wikipedia.org/wiki?curid=798135", "title": "Mackinac County", "text": "Mackinac County\n\nMackinac County je okres ve státě Michigan v USA. K roku 2000 zde žilo 11 943 obyvatel. Správním městem okresu je St. Ignace. Celková rozloha okresu činí 5 440 km².\n"}
{"id": "798137", "url": "https://cs.wikipedia.org/wiki?curid=798137", "title": "Macomb County", "text": "Macomb County\n\nMacomb County je okres na jihovýchodě státu Michigan v USA. K roku 2011 zde žilo 842 145 obyvatel. Správním městem okresu je Mount Clemens, největším potom Warren. Celková rozloha okresu činí 1 476 km².\n"}
{"id": "798138", "url": "https://cs.wikipedia.org/wiki?curid=798138", "title": "Dub letní Na Vinicích", "text": "Dub letní Na Vinicích\n\nDub Na Vinicích je památný strom poblíž města Vysoké Mýto v okrese Ústí nad Orlicí. Dub letní (\"Quercus robur\") roste zhruba 2 km vsv. od centra města, na kraji lesa v jižním sousedství osady \"Na Vinicích\". \nTerén v lokalitě představuje mírně ukloněné temeno návrší \"Vinice\", jež právě u dubu přechází ve strmější jihozápadní až jižní svah. Nadmořská výška paty stromu je 287 metrů. \n\nDub požívá ochrany od roku 1997. Jeho výška není oficiálně udána, měřený obvod kmene dosahuje 370 centimetrů. \n\nKolem stromu prochází okružní naučná stezka Vinice; jen o několik desítek metrů jižněji, pod strání, pak žlutě značená turistická trasa, spojující Vysoké Mýto a Choceň.\n\n"}
{"id": "798139", "url": "https://cs.wikipedia.org/wiki?curid=798139", "title": "Manistee County", "text": "Manistee County\n\nManistee County je okres ve státě Michigan v USA. K roku 2010 zde žilo 24 733 obyvatel. Správním městem okresu je Manistee. Celková rozloha okresu činí 3 317 km².\n"}
{"id": "798140", "url": "https://cs.wikipedia.org/wiki?curid=798140", "title": "Gillan (rozcestník)", "text": "Gillan (rozcestník)\n\nGillan může být:\n\n\n\n"}
{"id": "798142", "url": "https://cs.wikipedia.org/wiki?curid=798142", "title": "Marquette County (Michigan)", "text": "Marquette County (Michigan)\n\nMarquette County je okres v severní části státu Michigan v USA. K roku 2010 zde žilo 67 077 obyvatel. Správním městem okresu je Marquette. Celková rozloha okresu činí 8 871 km².\n"}
{"id": "798147", "url": "https://cs.wikipedia.org/wiki?curid=798147", "title": "Zkrocení zlé ženy (rozcestník)", "text": "Zkrocení zlé ženy (rozcestník)\n\nZkrocení zlé ženy může označovat:\n\n\n\n"}
{"id": "798153", "url": "https://cs.wikipedia.org/wiki?curid=798153", "title": "Typlt", "text": "Typlt\n\nPříjmení Typlt (Typltová) nosí více různých osobností:\n"}
{"id": "798157", "url": "https://cs.wikipedia.org/wiki?curid=798157", "title": "Antonín Kleveta", "text": "Antonín Kleveta\n\nAntonín Kleveta (18. ledna 1904, Vitčice – 16. května 1969, Lipník nad Bečvou) byl český katolický kněz a teolog, odborník na biblické vědy a církevní právo, politický vězeň.\n\nStředoškolského vzdělání se mu dostalo na arcibiskupském gymnáziu v Kroměřiži, kde v roce 1923 maturoval. V letech 1923–1924 studoval na Cyrillo-Methodějské bohoslovecké fakultě v Olomouci, dále pak pokračoval na katolické bohoslovecké fakultě na \"L’Université de Strassburg\", kde získal v roce 1928 licenciát teologie. Na téže univerzitě získal v roce 1926 \"certificat de droit\" a \"certificat d’études francaises modernes\". V roce 1927 byl vysvěcen na kněze. Dále studoval na \"L’École biblique et archeologique v Jeruzalémě\", v letech 1928–1930 a v Jeruzalémě byl rovněž představeným Poutního domu. Z Jeruzaléma se vrátil na Cyrillo-Methodějskou bohosloveckou fakultu v Olomouci. 7. prosince 1933 byl pak na olomoucké cyrilometodějské bohoslovecké fakultě promován doktorem bohosloví. V letech 1929–1931 byl ustanoven kaplanem v kostele u sv. Michala v Olomouci. Na CMBF v Olomouci vyučoval v letech 1932–1939 jako adjunkt a lektor. Stal se představeným kněžského semináře v Olomouci. 17. února 1942 byl zatčen gestapem spolu s dalšími třemi představenými semináře (ThDr. Františkem Cinkem, Jaroslavem Šumšalem a Kamilem Jarošem). Byli jako „černí bolševici“ (takto byli nacisty označeni) odsouzeni ke 4 letům káznice a 3 rokům ztráty občanské cti. Šumšal a Jaroš vězení nepřežili, Kleveta byl propuštěn pro otevřenou plicní TBC 25. září 1943 do nemocnice, kde byl až do 30. dubna 1945. Cinek se s podlomeným zdravím z vězení vrátil až po válce. 5. září 1945 byl habilitován na CMBF v Olomouci pro obor biblického studia Starého zákona – pomocných věd biblických a biblické filologie, jako soukromý docent. 14. března 1947 byl jmenován mimořádným profesorem pro obor biblického studia Starého zákona, což bylo veřejně oznámeno 28. března 1947, s účinností od 1. dubna 1946. Zároveň působil v pastoraci. 1. června 1952 byl dán do invalidního důchodu. V letech 1957–1960 byl opět vězněn, tentokrát komunistickým režimem. 7. října 1968 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci profesorem pro obor Starého zákona a hebrejštiny, s účinností od 1. října 1968. Zemřel 16. května 1969 v Lipníku nad Bečvou.\n\n\n\n\n"}
{"id": "798158", "url": "https://cs.wikipedia.org/wiki?curid=798158", "title": "David A. Stewart", "text": "David A. Stewart\n\nDavid Allan Stewart (* 9. září 1952 Sunderland, Anglie), známý také jako Dave Stewart; je britský zpěvák, kytarista, multiinstrumentalista, hudební producent a skladatel. Dlouhou dobu působil jako člen skupiny Eurythmics. V roce 2011 hrál se skupinou SuperHeavy a vydal se skupinou i její album \"SuperHeavy\". Jako producent se podílel na mnoha albech, mezi které patří například i album \"In Your Dreams\" (Stevie Nicks, 2011). Spolupracoval také s Ringo Starrem, podílel se na několika jeho albech.\n\n"}
{"id": "798162", "url": "https://cs.wikipedia.org/wiki?curid=798162", "title": "Jānis Pujats", "text": "Jānis Pujats\n\nJānis kardinál Pujats (* 14. listopadu 1930, Nautrēni v kraji Rēzekne, Lotyšsko) je lotyšský římskokatolický kardinál a emeritní arcibiskup Rižské arcidiecéze.\n\nJānis Pujats studoval katolickou teologii a filozofii. V roce 1951 byl vysvěcen na kněze. Poté sloužil jako kněz v několika farnostech v Rize a vyučoval v katolicko-teologickém semináři dějiny a liturgii. Významně se podílel na liturgických reformách po druhém vatikánském koncilu.\n\nV letech 1979 až 1984 působil jako generální vikář v Rize. Na politický nátlak odstoupil a stal se obyčejným duchovním. 8. května 1991 byl zvolen arcibiskupem Rigy. Biskupské svěcení provedl Francesco Colasuonno 1. června téhož roku. Jan Pavel II. ho jmenoval \"in pectore\" 1998 kardinálem a v roce 2011 mu byl přidělen titulární kostel \"Santa Silvia\".\n\nJako arcibiskup Rigy byl také metropolitou zbylých tří lotyšských diecézí. Po dovršení kanonického věku přijal 19. června 2010 Benedikt XVI. jeho odstoupení z funkce.\n\nKardinál je znám pro své odsuzující výroky o homosexualiě, kterou hodnotí jako \"absolutně zkažené sexuální chování\" a \"nepřirozenou formu prostituce\". V rozhovoru s polskými novináři pak homosexualitu charakterizoval jako \"získanou závislost srovnatelnou s narkomanií, alkoholismem a nikotinismem\" a o snahách homosexuálů prohlásil, že \"vykazují určité shodné znaky se stalinským režimem.\"\n\n\n\n"}
{"id": "798164", "url": "https://cs.wikipedia.org/wiki?curid=798164", "title": "Vince Gill", "text": "Vince Gill\n\nVincent Grant Gill (* 12. dubna 1957 Norman, Oklahoma, USA) je americký country zpěvák, kytarista a skladatel. V roce 1991 hrál ve skladbě „The Bug“ na posledním studiové album skupiny Dire Straits s názvem \"On Every Street\". V roce 2007 byl uveden do Country Music Hall of Fame. Je držitelem sedmadvaceti cen Grammy a za svou kariéru prodal více než 22 000 000 výlisků alb. V roce 2011 hrál na albu Joe Bonamassy s názvem \"Dust Bowl\". V roce 2012 spolupracoval s Kelly Clarkson na hitu Don't Rush, který se objevil na kompilaci největších hitů zpěvačky s názvem .\n\n"}
{"id": "798165", "url": "https://cs.wikipedia.org/wiki?curid=798165", "title": "Rudolf Štrubl", "text": "Rudolf Štrubl\n\nRudolf Štrubl (2. dubna 1915 Šakvice – 19. února 1982 tamtéž) byl český kapelník, varhaník, klarinetista a hudební skladatel.\n\nNarodil se pod Pálavskými vrchy v obci Šakvice. Z jihomoravského folklóru čerpal také inspiraci pro své taneční skladby. Od mládí hrával na varhany v místním kostele. V roce 1952 založil svůj vlastní dechový orchestr, kterému se říkalo \"Šrublova kapela\". Složil více než 200 polek, valčíků a pochodů, které si získaly oblibu i za hranicemi Československa. Jeho jméno zůstalo v povědomí v tzv. „\"Štrublovkách\"“, což byly malé notové sešity s jeho skladbami. Dodnes tvoří běžnou součást notového vybavení mnoha dechovek v jihomoravském regionu.\n\n\n\n"}
{"id": "798169", "url": "https://cs.wikipedia.org/wiki?curid=798169", "title": "Guy Maddin", "text": "Guy Maddin\n\nGuy Maddin, OM (* 28. února 1956 Winnipeg, Manitoba, Kanada) je kanadský scenárista, kameraman a režisér. Je autorem několika němých a mnoha krátkých filmů. Jeho filmy získaly mnoho ocenění, on sám byl v roce 2009 oceněn řádem Order of Manitoba.\n\n\n"}
{"id": "798170", "url": "https://cs.wikipedia.org/wiki?curid=798170", "title": "Vinohradská (Praha)", "text": "Vinohradská (Praha)\n\nVinohradská třída v Praze je jedna z významných ulic města. Vede z hranice Nového Města od křižovatky západní větve Severojižní magistrály s Václavským náměstím přes katastrální území Vinohrady, Žižkov a Strašnice, kde na křižovatce se Starostrašnickou ulicí a ulicí Na palouku přechází v ulici Černokosteleckou. Délka ulice je cca 4 km. Dnešní název ulice pochází od čtvrti Vinohrady, pojmenované podle mnoha vinic, které se na jejím území nacházely.\n\nUlice vychází z Václavského náměstí ve směru na východ, protíná Vinohrady, míjí Žižkov a končí ve Strašnicích. Na své cestě protíná Italskou ulici, míjí sady Svatopluka Čecha, náměstí Jiřího z Poděbrad, ulici Jičínskou, náměstí Jiřího z Lobkovic, ulici Jana Želivského a Hollarovo náměstí.\n\nVětšina ulice patří do Vinohrad, vozovka a jižní strana u Národního muzea do Nového Města. Severní strana od Radhošťské ulice až k Domovu sociální péče (židovskému chorobinci) na Hagiboru patří k Žižkovu. Nejvýchodnější část ulice patří do Strašnic, a to severní strana od nové budovy rádia Svobodná Evropa a jižní strana od ulice Za Strašnickou vozovnou. Vinohradská ulice končí na křižovatce s ulicemi Starostrašnická a Na Palouku, kde na ni ve stejném směru navazuje Černokostelecká ulice.\n\nZhruba ve stejné trase byla vybudována linka metra A, přímo na ulici se nacházejí stanice Muzeum, Jiřího z Poděbrad, Flora a Želivského. \n\nUlice je po většinu své délky (převážně v oblasti Nového Města, Vinohrad a Žižkova) po obou stranách lemována stromořadím. Po celé délce jezdí ulicí tramvaj, s výjimkou prvního bloku domů u Václavského náměstí, kde byl provoz tramvají v 80. letech přerušen. V roce 2019 zde byly znovu koleje instalovány, ale nejsou napojené na tramvajovou síť. Část Vinohradské ulice od Radhošťské ke Starostrašnické ulici je opatřena přerušovanými cyklopruhy nebo cyklopiktogramy. \n\nJeště na přelomu 19. a 20. století se jednalo spíše o silnici mezi okolními poli a sady, ojediněle se při ní nacházela nějaká hospodářská stavení. Na této silnici se nacházely odbočky k blízkým hřbitovům (olšanský, vinohradský, nový židovský a evangelický). Z této doby pocházejí nejstarší názvy ulice. Prvním z nich bylo pojmenování Říčanská, zhruba před rokem 1873 byla celá silnice nazývána Černokostelecká. Tato pojmenování byla dána směrem komunikace, tedy Říčany a Kostelec nad Černými lesy (v té době nesoucí název \"Černý Kostelec\").\n\nV roce 1884 byla ulice přejmenována na název Jungmannova po Josefu Jungmannovi. Od začátku roku 1922 byly Královské Vinohrady začleněny do tehdy vzniklé Velké Prahy a kvůli jednoznačnosti (ulice Jungmannova již v Praze existovala) proto dostala ulice nový název Fochova po francouzském maršálovi z první světové války, Ferdinandu Fochovi.\n\nV letech 1940–1945 nesla ulice název Schwerinova, po pruském maršálovi Kurtu Christophu von Schwerinovi. Po ukončení druhé světové války se krátce do roku 1946 jmenovala opět Fochova. Tohoto roku byla ulice přejmenována na Stalinova, na počest sovětského diktátora gruzínského původu Josifa Visarjonoviče Stalina. Na dnešní název Vinohradská byla ulice přejmenována v roce 1962.\n\nV roce 2019 byla rekonstruována tramvajová trať v této ulici. Předchozí rekonstrukce proběhla mezi roky 1979 až 1980.\n\nVe směru od Václavského náměstí ke křižovatce s ulicí Černokosteleckou:\n\n\nVinohradská ulice z pohledu cyklistů - Horydoly.cz\n"}
{"id": "798175", "url": "https://cs.wikipedia.org/wiki?curid=798175", "title": "Pussy Riot", "text": "Pussy Riot\n\nPussy Riot // je ruská feministická punk rocková protestní skupina se sídlem v Moskvě. Skupina byla založena v říjnu 2011 a má variabilní počet členek ve věku od 20 do 31 let. Skupina je známá pořádáním neohlášených provokativních vystoupení. Tato vystoupení byla doposud většinou nelegální a probíhala na různých často neobvyklých místech: na stanicích metra, střechách trolejbusů, na Rudém náměstí v Moskvě nebo v luxusních buticích navštěvovaných především ruskou vyšší třídou.\n\nVe své tvorbě se skupina Pussy Riot zabývá problémem nerovnoprávnosti pohlaví, poukazuje na nespokojenost s ruskou vládou a kritizuje různé druhy diskriminace. Podporuje hnutí LGBT v Rusku.\n\nHlavním objektem jejich kritiky a verbálních útoků je ruský prezident Vladimir Putin, kterému vyčítají sexismus a podporu údajně patriarchálního systému.\n\nČlenky skupiny vystupovaly pod pseudonymy. Během svých vystoupení stejně jako při rozhovorech s novináři měly až do svého uvěznění hlavy a tváře zakryty barevnými kuklami. Bez ohledu na počasí byly oblečeny v lehkých šatech a barevných punčocháčích. Skupina se nadále snaží získávat nové členky pomocí internetu, zvláště sociální sítě Facebook.\n\nDne 21. února 2012 pět členek skupiny Pussy Riot vešlo do moskevské Katedrály Krista Spasitele a před ikonostasem začaly křičet text písně „Bohorodičko, vyžeň Putina“ kritizující ruského prezidenta Vladimira Putina a zostuzující ruského patriarchu Kirilla a další duchovní. Po několika frázích písně byly vyvlečeny bezpečnostní službou z chrámu. Text písně, který skupina nazývá „punkovou modlitbou“, také kritizoval propojení ruské pravoslavné církve, prezidenta Putina, dalších politických představitelů a tajné služby FSB.\n\nSkupina se pokusila přednést tuto svou punkovou modlitbu již o dva dny dříve, 19. února 2012, v Bogojavlenském chrámu v Moskvě. Na vystoupení si přinesly také zesilovací aparaturu a světla. Dívky začaly tancovat, než však stihly použít zesilovací aparaturu a světla, byly bezpečnostní službou vyvedeny mimo chrám. Vystoupení žen nevzbudilo tehdy takovou pozornost, protože bylo provedeno v době, kdy v chrámu nebylo mnoho návštěvníků.\n\nFilmové záznamy z obou zmíněných vystoupení byly dodatečně doplněny o hudbu a celý text písně. Pak byly použity ve videoklipu, který byl umístěn na internet.\n\nNově zvolený prezident Putin se krátce po incidentu omluvil svým příznivcům a Ruské pravoslavné církvi.\n\n3. března 2012 byly zatčeny Marija Aljochinová a Naděžda Tolokonnikovová, podezřelé z účasti na obou akcích. V polovině března 2012 byla zadržena třetí členka skupiny Jekatěrina Samucevičová, která už byla dříve vyslýchána jako svědkyně. 18. března byla všem třem ženám vazba prodloužena a byly zadržovány až do soudu. Před budovou soudu, který rozhodoval o prodloužení vazby, demonstrovali příznivci i odpůrci skupiny. Ruský ombudsman Vladimir Lukin navrhl propuštění obviněných z vazby. Prokuratura však připravila obvinění podle § 213 ruského trestního zákoníku. Akce Pussy Riot byla kvalifikována jako výtržnictví s charakterem organizovaného zločinu, za což obviněným hrozil až sedmiletý trest vězení. Podle obhájců obviněných byla obvinění nesprávně kvalifikována, protože činem skupiny nebyl poškozen majetek ani nebyl nikdo zraněn. V ruských médiích je často zmiňováno poškození cítění věřících. Podle průzkumu veřejného mínění považovalo 46 % Rusů eventuální sedmiletý trest vězení za odpovídající vážnosti přestupku.\n\nSoudní proces se skupinou začal 30. července 2012, přelíčení bylo vysíláno v přímém přenosu na internetu. Stíhané členky uvedly, že byly přemlouvány, aby se přiznaly, v tom případě že budou propuštěny. Zpěvačky se však přiznat odmítly. Dne 17. srpna byly moskevským soudem shledány vinnými ze spáchání výtržnictví v pravoslavném chrámu a odsouzeny k dvěma letům vězení. Zdůvodnění rozsudku se mimo jiné odvolává na „urážku Boha“, což podle některých názorů vykazuje znaky inkvizice. Odsouzené se odvolaly, odvolací řízení se konalo v říjnu 2012. Jekatěrině Samucevičové byl trest zmírněn na podmíněný, ostatním členkám byl potvrzen předchozí verdikt.\n\nProces s Pussy Riot se stal jednou z celosvětově nejsledovanějších ruských událostí od rozpadu Sovětského svazu. Podporu odsouzeným Pussy Riot vyjadřovali lidé po celém světě. Stoupenci ruských punkových umělkyň uspořádali po celém světě přes čtyři desítky protestních akcí, které se konaly například v Paříži, Londýně, Sydney, Washingtonu, Tel Avivu či v Kyjevě. Hudební manažer Romek Hanzlík řekl:\n\n\"Je naprosto zřetelné, že vláda nebo Putin se snaží zastrašit opozici. A samotná rétorika toho rozsudku, jako narušení veřejného pořádku, je jako ze 70. a 80. let, jakou používal komunistický režim v tehdejším Československu.\" \n\n\n\"„Nefandím ani těm dívkám, ani Berezovskému ... Ale proč jitření instinktů vskutku živočišných vydávat za vzor křesťanských ctností? Proč dál rozhojňovat hřích?“\". \nKurajev vystoupil proti přísnému trestu pro Pussy Riot a upozorňoval, že pokud lidé mají dojem, že ty tři mladé ženy jsou nepřítelkyněmi církve, je to velice smutné – už proto, že udělat z  někoho nepřítele církve znamená činit ho velkým.. Podpora skupiny Pussy Riot se stala příčinou propuštění protodiakona Kurajeva z Moskevské církevní akademie. Na rozdíl od Andreje Kurajeva jáhen (diakon) Ruské pravoslavné církve Sergej Baranov se kvůli nesouhlasu s rozsudkem nad Pussy Riot dobrovolně zřekl svého kněžského svěcení. Na Facebooku zveřejnil Baranov dopis, v němž dvouletý nepodmíněný trest nad členkami Pussy Riot označil za „pobuřující“ a postoj církve za „lživý a licoměrný“:\n\n\"Já, nesloužící klerik Tambovské eparchie diakon Sergej Baranov oficiálně vyhlašuji svůj úplný a bezpodmínečný rozchod s Ruskou pravoslavnou církví Moskevského patriarchátu a žádám, aby mne zbavila posvátné hodnosti (diakona). Zůstávám věřícím křesťanem, ale zůstat v jedné církvi s lháři, prospěcháři a pokrytci nepovažuji za možné ... Kauza Pussy Riot ještě víc izolovala ruskou pravoslavnou církev od okolního světa, který i bez toho považuje Rusko za agresivní a nesvobodnou zemi.\" \n\nNa vlastní žádost byl Sergej Baranov zbaven vysvěcení. Poté uvrhla pravoslavná církev tohoto bývalého kněze do klatby. Reportér listu „Novaja Gazeta“ v článku „Umlčet jáhna Baranova“ popsal, jak si po zveřejnění dopisu u duchovního podávali dveře nejvyšší představitelé oblasti, církve i příslušníci tajné služby FSB. Poté, co ho podpořil ministr zahraničí Karel Schwarzenberg (TOP 09), se rozhodl odjet do České republiky a požádal o politický azyl, který mu České ministerstvo vnitra udělilo v dubnu 2013 roku.\n\n\n\"Předsednictvo TOP 09 je toho názoru, že projevit slabost vůči autoritativním režimům je vždy chybným krokem\". \n\nFavorit prezidentské volby Jan Fischer rovněž poznamenal:\n\n\"Mrzí mě, že premiér Petr Nečas tak tvrdým způsobem a bez zjevného důvodu zaútočil proti obráncům lidských práv v Tibetu a v Rusku... Demokracie se svobodou projevu stojí a padá\". \n\nMladí křesťanští demokraté na svém sjezdu vystoupení členek kapely Pussy Riot odsoudili. \"„Odmítáme zuřivou mediální štvanici obhajující zneužití hlavní ruské katedrály k předem promyšlené kampani urážející pravoslavnou církev i křesťanství vůbec“,\" uvádí se mimo jiné v jejich prohlášení \n\nKardinál Dominik Duka v rozhovoru pro Český rozhlas konstatoval, že média nahlíží na celou událost jen z jedné strany a nezasazují ji do celého kontextu, ve kterém se ctí city a tradice druhých lidí. Jednání skupiny Pussy Riot označil jako hulvátské, připomínající řádění Stalina. Během rockového festivalu v Trutnově se několik tisíc účastníků festivalu (včetně některých organizátorů a účinkujících) nechalo hromadně vyfotografovat s transparentem \"Freedom for Pussy Riot\" (česky \"Svobodu pro Pussy Riot\").\n\n\n\n\nMarija Aljochinová a Naděžda Tolokonnikovová, které byly zatčeny v březnu 2012, byly společně propuštěny z vězení v prosinci 2013. Poté veřejně prezentovaly své odhodlání se zasazovat o nápravu poměrů v ruských věznicích, nikoli však pod jménem Pussy Riot.\n\n6. února 2014 se bývalé členky Pussy Riot Aljochinová a Tolokonnikovová zúčastnily koncertu Amnesty International v Brooklynu, při kterém je pozvala na jeviště americká zpěvačka Madonna.\n\nV únoru 2014 se Aljochinová, Tolokonnikovová a další tři členky Pussy Riot pokusily uspořádat veřejné vystoupení při příležitosti konání Zimní olympijády ve městě Soči. Při improvizovaném koncertě zpívaly píseň \"Putin nás naučí milovat svoji vlast\". Toto shromáždění bylo rozehnáno uniformovanými pořádkovými hlídkami, a to s použitím klacků, obušků a slzného plynu. Několik účastníků happeningu utrpělo zranění a byli ošetřeni v nemocnici.\n\nV březnu 2014 se Aljochinová a Tolokonnikovová staly terčem útoku několika mužů ve městě Nižnij Novgorod. Byly zde polity barvou.\n\nV červenci 2014 podaly Aljochinová a Tolokonnikovová žalobu u Evropského soudu pro lidská práva. Požadují 120 000 eur od ruského státu za morální škody způsobené vězněním.\n\nV listopadu 2014 se český prezident Miloš Zeman označil Pussy Riot za „pornografickou skupinku“, která je podle něj vinna \"„minimálně trestným činem výtržnictví v pravoslavném chrámu, nehledě na to, že jedna její členka se účastnila veřejné soulože v pokročilém stadiu těhotenství.“\" Vzápětí se Zeman zeptal moderátora, zda ví, co je to „passy“ (moderátor ihned opravil nesprávnou výslovnost), a hned si sám odpověděl: \"„Kunda. V textech této skupiny je kunda sem, kunda tam, opravdu dokonalý případ politického vězně jako vyšitej“\". (Ve skutečnosti se ale v žádném textu Pussy Riot, kromě písně „Straight Outta Vagina“ z roku 2016, nevyskytuje anglické slovo „pussy“.) Ve stejném rozhovoru vyjmul z kategorie politických vězňů také Michaila Chodorkovského.\n\nAsi deset dní nato se Aljochinová a Tolokonnikovová (té se týkala Zemanova narážka na „jednu členku, která se účastnila veřejné soulože“) během své návštěvy Velké Británie vyjádřily k Zemanovým výrokům. Pro deník \"The Guardian\" prohlásily, že Zeman je jedním z evropských levicových politiků, kteří nerozumí dění v Rusku. Dále uvedly, že Zeman nerozumí punku, pročež by se k jejich produkci neměl vyjadřovat, a na závěr jeho výroky označily za chování „typického patriarchálního hlupáka“. V rozhovoru pro Českou televizi se vyjádřily diplomatičtěji: „Je dost zvláštní, že český prezident neviděl rozdíl mezi kontrakulturou a alternativní kulturou, kterou je také punková kultura, a oficiální kulturou, v níž se pohybuje on.“ Prezident Zeman kontroval výzvou českým médiím, aby zveřejnila dle jeho soudu „pornografické“ fotografie Tolokonnikovové z roku 2008 při happeningové souloži v Národním biologickém muzeu v Moskvě. Tato akce však s Pussy Riot přímo nesouvisela; šlo o akci street-artové skupiny Vojna, jejíž členkou Tolokonnikovová tehdy byla. Při této akci Tolokonnikovová skutečně souložila ve vysokém stupni těhotenství se svým mužem, a to před transparentem skupiny za přítomnosti asi 12 dalších osob a fotografa.\n\nV prosinci 2018 Evropský soud pro lidská práva (ESLP) rozhodl, že ruské soudy v případu koncertu v moskevském chrámu v roce 2012 porušily práva odsouzených a evropské úmluvy o ochraně lidských práv. Dle ESLP navíc měl Ruský nejvýšší soud případ znovu otevřít a původní rozsudky zrušit. V listopadu 2019 Rusko třem odsouzeným členkám skupiny vyplatilo 37 000 eur (950 000 korun).\n\nSkupina byla v září 2012 nominována na cenu Andreje Sacharova, která se uděluje osobnostem zasazujícím se o lidská práva a svobodu. Na ocenění je doporučili poslanci Evropského parlamentu, který cenu uděluje. Cenu však skupina nakonec nezískala.\n\nV roce 2014 získala skupina Cenu Václava Havla za kreativní disent.\n\nV roce 2013 byl o skupině natočen britsko-ruský dokumentární film \"\" (rusky \"Показательный процесс: История Pussy Riot\") režisérů Mike Lernera a producenta Maxima Pozdorovkina. Zabývá se především průběhem soudního procesu s Pussy Riot a obsahuje také rozhovory s rodinnými příslušníky členek skupiny. Dokument je jedním z 15 nominovaných na ocenění Oscar za nejlepší dokumentární film 2014. Byl také odměněn zvláštní cenou poroty v kategorii dokumentární světový film na americkém festivalu nezávislých filmů Sundance.\n\nPodle jedné z členek je název kapely odvozen z následujicí metafory: Ženský pohlavní orgán je poddajný a přijímá, co je do něj vloženo. Sexisté mají představu, že ženy by měly být stejně submisivní. Vladimir Putin říká Rusům, jak mají žít. Pussy Riot se chce vzepřít tomuto zavedenému společenskému pořádku.\n\nKontroverzní společenská přijatelnost názvu Pussy Riot vychází z dvojznačnosti anglického slova „pussy“, které má význam zdrobněliny pro kočku (kotě, kočíčka, číča..), zbabělce, tak i vulgárního výrazu pro ženský pohlavní orgán (kunda, píča..), analogicky k českému výrazu „číča“. Výraz Pussy se používá například v anglickém názvu Vrby pestré \"(Salix discolor) - Pussy willow\". Podobným příkladem může být například název kapely Revolting Cocks, kde slovo „cock“ nese význam jak pro mužský pohlavní orgán, tak i pro kohouta. V českém prostředí se jako příklad nabízí aktivistická umělecká skupina Ztohoven.\n\nČasopis \"Týden\" navrhuje několik možných překladů názvu kapely do českého jazyka. Možnými překlady jsou například: Kundí virvál, Kundí rachot nebo Vzpurné číči.\n\nPavlína O’Toole dává název do souvislosti s bojovně feministickou názorovou orientací členek kapely. Pussy Riot je podle ní zažité slangové pojmenování pro běsnící ženy, „zejména pokud mají zrovna svůj čas v měsíci a hormóny pracují“. Poznamenává také, že slovo pussy se správně vyslovuje /pusy/. Slovo pussy vyslovované jako /pasy/ znamená „hnisavý“.\n\n\n\n"}
{"id": "798177", "url": "https://cs.wikipedia.org/wiki?curid=798177", "title": "Spojené státy americké na Zimních olympijských hrách 1980", "text": "Spojené státy americké na Zimních olympijských hrách 1980\n\nSpojené státy americké na Zimních olympijských hrách 1980 v Lake Placid reprezentovalo 101 sportovců, z toho 76 mužů a 25 žen. Nejmladším účastníkem byla rychlobruslařka Sarah Docterová (15 let, 280 dní), nejstarším pak bobista Willie Davenport (36 let, 261 dní). Reprezentanti vybojovali 12 medailí, z toho 6 zlatých, 4 stříbrné a 2 bronzové.\n\n"}
{"id": "798180", "url": "https://cs.wikipedia.org/wiki?curid=798180", "title": "Texas Eagle", "text": "Texas Eagle\n\nTexas Eagle je 2102 km dlouhá železniční trať, kterou provozuje Amtrak v centrální a západní části Spojených státu amerických. Vlaky jezdí denně mezi Chicagem a San Antoniem v Texasu a dál pokračují do Los Angeles, ale jako součást jiné trati, Sunset Limited. Od roku 1988 se trať jmenuje Texas Eagle. \n\nTrať vlastní společnosti Union Pacific, BNCF a Canadian National Railways. Za rok 2011 Texas Eagle přepravil téměř 300 000 cestujících, což je nárůst o 4,3% oproti roku 2010. Příjmy trati v roce 2011 byli $24 475 309 v roce 2011, což představuje nárůst o 7,7% v porovnání s rokem 2010.\n\nTexas Eagle je přímý následovník stejnojmenného vlaku na trati společností Missouri Pacific Railroad a Texas and Pacific Railway train. který zahájil provoz v roce 1948 a ukončil v roce 1970.\n\nSestava vlaku se skládá z lokomotivy P-42, dvou spacích vozů, po jednom vyhlídkovém, jídelním a batožinovým vozu a dvou vozů třídy Coach class. Délka jízdy ze Chicaga do San Antonia představuje 32 hodin a z Chicaga do Los Angeles 64 hodin. \nProvoz je uskutečňován třikrát týdně a v budoucnu se předpokládá denní provoz nejen na trati Texas Eaglu, ale i na navazující Sunset Limited do Los Angeles a zkrácení jízdní doby o 9 hodin. \n\n"}
{"id": "798183", "url": "https://cs.wikipedia.org/wiki?curid=798183", "title": "Jaromír Tobola", "text": "Jaromír Tobola\n\nProf. ThDr. Jaromír Tobola (23. března 1916 Kobylničky – 18. února 1988 Olomouc) byl český katolický kněz, teolog a profesor biblických věd.\n\nKlasické gymnázium v Prostějově, kde získal středoškolské vzdělání, zakončil maturitou v roce 1935. Se studiem ke kněžství začal na Cyrillo-Methodějské bohoslovecké fakultě v Olomouci v letech 1935-1936, a pokračoval na Lateránské univerzitě v Římě (\"Pontificium Athaeneum Lateranense\"), které zakončil licenciátem teologie v roce 1941. Na kněze byl však vysvěcen již v roce 1940. Během II. světové války zůstal v Římě a věnoval se studiu biblických věd na Papežském biblickém institutu (\"Pontificium Institutum Biblicum\"), v letech 1941-1943. Studium zakončil licenciátem biblických věd dne 6. listopadu 1943. Po skončení války navštívil rodný kraj a 28. září 1945 měl v Prostějově opožděnou primici. Vrátil se opět na Lateránskou univerzitu v Římě (\"Pontificium Athaeneum Lateranense\"), kde předložil disertační práci s názvem \"Prophetiae de Messia in operibus s. Justini\" a 12. června 1946 byl promován doktorem teologie. Poté se vrátil do poválečného Československa a začal působit v pastoraci. Od 25. července 1950 do 21. dubna 1953 pobýval v internačních táborech komunistického režimu. Od 28. dubna 1954 do 31. prosince 1968 byl mimo kněžskou službu a byl zaměstnán jako dělník. 23. listopadu 1968 byl jmenován lektorem pro Starý zákon a hebrejštinu na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci, s nástupem od 1. ledna 1969. 31. března 1969 byl jmenován na CMBF odborným asistentem pro Starý Zákon a hebrejštinu. Jeho působení na CMBF bylo ukončeno na konci akademického roku 1970–1971. Poté se na krátký čas vrátil do pastorace. 27. prosince 1971 byl pro akademický rok 1971–1972 jmenován na CMBF lektorem. Dne 26. července 1972 byl zde jmenován pro akademický rok 1972–1973 lektorem pro obor vědecké metody moderní biblistiky. V letech 1969–1972 vyučoval Starý zákon, v letech 1969–1971 hebrejštinu a v roce 1972–1973 volitelný kurz vědecké metody moderní biblistiky. Jeho působení na Cyrilometodějské bohoslovecké fakultě bylo ukončeno 30. června 1973. Poté se vrátil do pastorace. Zemřel 18. února 1988 v Olomouci, pochován byl pak na místním hřbitově v Prostějově. Je považován za jednoho z nejvýznamnějších českých biblistů. V jeho pozůstalosti se zachovalo přes 80 strojopisných stran odborných poznámek k Renčově překladu bible, které básník akceptoval. Jde o překlad básnický, třebaže zároveň významově přesný.\n\n\n\n\n"}
{"id": "798185", "url": "https://cs.wikipedia.org/wiki?curid=798185", "title": "Philippe Barbarin", "text": "Philippe Barbarin\n\nPhilippe Xavier Christian Ignace Marie kardinál Barbarin (* 17. října 1950, Rabat, Maroko) je lyonský arcibiskup a Primas Galie.\n\nV březnu 2019 byl shledán vinným ze zatajování sexuálního zneužívání nezletilých jiným duchovním. Proti rozsudku se chystá odvolat.\n\nPhilippe Barbarin studoval v Paříži filozofii a katolickou teologii. Získal licenciát z teologie a je doktorem filozofie. Dne 17. prosince 1977 byl vysvěcen na kněze a následujících osm let působil jako vikář v Alfortville a Vincennes. V letech 1985 až 1990 pracoval jako duchovní a učitel v Saint-Maur. Zabýval se také otázkami ekumenického hnutí. V letech 1991 až 1994 byl farářem v Boissy-Saint-Léger, v letech 1994 až 1998 pracoval v semináři ve Vohitsoa na Madagaskaru.\n\nV roce 1998 byl jmenován biskupem v Moulins. Biskupské svěcení přijal 22. listopadu téhož roku. V roce 2002 se stal nástupcem kardinála Billého na místě arcibiskupa lyonského a získal čestný titul „primas Galie“.\n\n21. října 2003 ho papež Jan Pavel II. při konzistoři jmenoval kardinálem a byl mu přidělen titulární kostel \"Santissimà Trinità al Monte Pincio\".\n\nV březnu 2019 byl Barbarin shledán vinným ze zatajování sexuálního zneužívání nezletilých jiným duchovním. Proti rozsudku se chystá odvolat. O ohledem na presumpci neviny papež František nepřijal jeho rezignaci.\n\nPhilippe Barbarin je členem následujících institucí:\n\n\n\n\n"}
{"id": "798188", "url": "https://cs.wikipedia.org/wiki?curid=798188", "title": "Booker T. Jones", "text": "Booker T. Jones\n\nBooker T. Jones (* 12. listopadu 1944 Memphis, Tennessee, USA) je americký hudební producent, skladatel, klávesista a multiinstrumentalista. Od roku 1962 je frontmanem skupiny Booker T. & the M.G.'s, se kterou byl v roce 1992 uveden do Rock and Roll Hall of Fame. Dále spolupracoval například s Otisem Reddingem, se kterým vystoupil i na festivalu Monterey Pop Festival v roce 1967, odkud později vyšlo album \"Historic Performances Recorded at the Monterey International Pop Festival\". V roce 1973 hrál na baskytaru na albu Boba Dylana s názvem \"Pat Garrett & Billy the Kid\".\n\n"}
{"id": "798190", "url": "https://cs.wikipedia.org/wiki?curid=798190", "title": "Angelica Garnett", "text": "Angelica Garnett\n\nAngelica Garnett, rodným jménem Angelica Vanessa Bell (25. prosince 1918 Charleston Farmhouse, Firle, Velká Británie – 4. května 2012 Aix-en-Provence, Francie), byla britská spisovatelka a malířka, dcera Vanessy Bell a Clive Bella. Její tetou byla Virginia Woolfová.\n\nAngelica Vanessa Bell se narodila 25. prosince 1918 v rodinném sídle Charleston Farmhouse v městečku Firle v hrabství East Sussex. Byla dcerou malířky a zakladatelky skupiny Bloomsbury, Vanessy Bell a kritika Clive Bella. Jejím biologickým otcem byl však malíř Duncan Grant. Angelica do svých sedmnáctých let o skutečném otci nevěděla. Měla dva bratry, syny Cliva a Vanessy, Juliana a Quentina. Julian se narodil v roce 1908 a zemřel ve španělské občanské válce v roce 1937. Byl básníkem. Quentin se narodil v roce 1910 a zemřel v roce 1996. Byl historikem umění. Mladší sestra její matky byla Virginia Woolf, spisovatelka a členka Bloomsbury.\n\nDětství trávila Angelica střídavě v rodinném panství Charleston, v té době patřící lordu Gagemu, a v domě 46 na Gordon Square v Londýně. V roku 1929 začala navštěvovat Longford Grove School v Essexu. Zajímala se o umění, literaturu a historii. Na škole pobyla šest let. V šestnácti odjela s rodiči do Říma a rozhodla se být herečkou. Později ji rodiče poslali do Paříže, aby se tam naučila jazyk. Žila v domě umělců Zoum a François Walterových, kteří Angelicu hodně ovlivnili. Po návratu do Londýna začala studovat London Theatre Studio. Nakonec se rozhodla být malířkou a zapsala se proto na studium Euston Road School.\n\nV roce 1942 se i přes protesty rodičů provdala za spisovatele Davida Garnetta. Ten byl dřívějším milencem jejího biologického otce. Měli spolu čtyři dcery. Amaryllis Virginia (1943-1973) byla herečkou, Henrietta (1945) je spisovatelkou a zároveň rodinnou kronikářkou, Nerissa Stephen zvaná Nel (1946–2004) byla malířkou, spisovatelkou a keramičkou, a byla dvojčetem Frances, familiérně zvané Fanny (1946).\nManželství s Garnettem vydrželo do sedmdesátých let. Když Duncan Grant v roce 1978 zemřel, rozhodla se Angelica založit Nadaci Charleston, která by původní rodinné sídlo udržovala a časem zpřístupnila veřejnosti. V roce 1983 opustila Británii a usadila se v městečku Forcalquier v Provence. Tam žila až do 4. května 2012, kdy ve věku 93 let zemřela.\n\nAngelica Garnett v průběhu svého života vystavovala obrazy v Miláně, Londýně, Forcalquier a Charlestonu. Krom obrazů a návrhů interiérů se Angelica věnovala i psaní. Napsala několik esejí a dvě knihy. V roce 1983 vyšly vzpomínky s názvem \"Deceived with Kindness. A Bloomsbury Childhood\", ve kterých se zpovídá ze svého života se členy Bloomsbury a o nelehkém vztahu s matkou. Dílo bylo oceněno Cenou Joea Ackerleyho za autobiografii roku. Druhá kniha nazvaná \"The Unspoken Truth\" je soubor fiktivních příběhů založených na prožitých zážitcích.\n\nSvojí poslední výstavu měla Angelica Garnett v místě svého narození v Charlestonu, který v dubnu 2012 ještě stihla navštívit.\n\n\n"}
{"id": "798192", "url": "https://cs.wikipedia.org/wiki?curid=798192", "title": "Katarina Waters", "text": "Katarina Waters\n\nKatarina Leigh Waters (* 10. listopadu 1980) je německo-anglická profesionální wrestlerka a manažerka. Nejvíce známa je pro své působení ve World Wrestling Entertainment a Total Nonstop Action Wrestling. Ve WWE zápasila v rosteru Raw pod jménem Katie Lea a jako Winter v TNA. Před podepsáním smlouvy s WWE zápasila mnoho let v nezávislém okruhu, přesněji v Frontier Wrestling Alliance, kde používala ringové jméno Nikita.\n\nVe WWE byla trénována v jejich teď už bývalém vývojovém středisku Ohio Valley Wrestling, kde byla dvakrát Women's šampionka. V dubnu 2010, po propuštění z WWE, začala Katarina pracovat pro TNA kde získala nové ringové jméno, Winter. První rok v této společnosti dělala manažerku Angelině Love a společně s ní také vyhrála v prosinci 2010 TNA Knockouts Tag Team šampionát a o rok později se jí samotné podařilo získat i TNA Knockout Women's titul.\n\nKat se narodila i vyrůstala v Německu. Později se s rodinou přestěhovala do Anglie kde chodila na univerzitu. Umí plynule mluvit oběma jazyky. Společně s Shelly Martinez si zahrála ve videoklipu od Electrolightz, \"\"Miss Outta Control\"\". Na televizních obrazovkách ztvárnila pár malých rolí vč. v show Comedy Lab v roce 2002. Pod jménem Nikita soutěžila i v show Pevnost Boyard.\n\nZakončovací chvaty\n\nOstatní chvaty\n\nManažeři\n\nJako manažerka\n\nPřezdívky\n\nTheme songy\n"}
{"id": "798193", "url": "https://cs.wikipedia.org/wiki?curid=798193", "title": "Monofilní příze", "text": "Monofilní příze\n\nMonofilní příze je délková textilie sestávající z jediného filamentu. \n\nVýroba: Většinou z polyamidu, polyesteru a polypropylenu zvlákňováním přes trysku s jediným otvorem. Vlákno mívá běžně průřez cca 0,2 - 0,4 mm (jemnost 360-1100 dtex), nejjemnější mohou být až pod 0,03 mm, monofilům tlustějším než 0,1 mm se obvykle říká dráty. \n\nVlastnosti: Příze je méně pružná než multifilamenty, při nízkých teplotách je termoplastická a při vyšších teplotách se snadno sráží. \n\nPoužití: Šicí nitě, rybářské šňůry, struny do tenisových raket, žíně na kartáče, \ntkaniny na filtry a síta. \n\n"}
{"id": "798194", "url": "https://cs.wikipedia.org/wiki?curid=798194", "title": "Gagauzové", "text": "Gagauzové\n\nGagauzové nebo Gagauzští Turci (gagauzsky Gagauz Türkleri, Gagavuzlar) jsou národ turkického původu, ke kterému se v současné době hlásí asi 200 000 lidí, usídlených převážně v Moldávií (oblast Budžak, region Gagauzsko), částečně na Ukrajině (Záporoží a Oděssa) nebo v Rusku (Rostov, Kabardsko-balkarská republika) a malé zastoupení lze najít i v Rumunsku, Bulharsku (oblast Dobrudža) a Řecku, ale také ve střední Asii (Kyrgyzstán, Kazachstán). Etnicky tvoří Gagauzové jednu z nejzápadnějších výsep tradičního osídlení turkického světa v Evropě, nepočítáme-li emigrantské komunity v západní Evropě, potom západněji žijí pouze polští Tataři a litevští Karaimové. Základním konfesním vyznáním Gagauzů je pravoslaví, ale v ostatních oblastech (zejm. středoasijské oblasti na některých místech přijali islám nebo protestantství (především v Moldávii – adventisté a baptisté).\nDo většího povědomí se Gagauzsko dostalo v první polovině 90. let, kdy zde propukl jeden z mnoha mezietnických konfliktů, který vešel do historie svým relativně mírovým průběhem i řešením. V Evropě je dnes řešení gagauzsko-moldavského sporu dáváno za vzor mezietnického soužití a dohody. Skutečnost ovšem není zdaleka tak jednoduchá.\n\nPřes jejich nesporný turkický původ není dodnes zcela jasné, s jakou skupinou turkických kmenů je lze spojovat. Existuje několik základních teorií, které vysvětlují jejich původ.\n\nV první se poukazuje na kmeny Tokuz Oguzů a Kumánů (známějších pod názvem Polovci), kteří v polovině 11. století obsadili jižní Ukrajinu. Plemena Tokuz Oguzů a Kumánů (Kunů) byla zřejmě spojována s označením Šärig/Sary – žlutý pro tzv. Žluté Ujgury. Ti opustili v průběhu 9. století pod tlakem Kunů, tlačených Kara-kitajskými tureckými kmeny, svá sídla v Tarimské pánvi a posunuli se na území severně od řeky Syrdarja, kde se spojili s Kypčaky a vytvořili s nimi kmenový svaz. Postupně došlo k sjednocení názvů Sary a Kun, co obojí ve staroturečtině znamená “žlutý”, “plavý”. Tento název později přijali Rusové – “Polovci”, kteří se s těmito kmeny setkali v polovině 11. století, kdy se dostali do oblasti dnešní Ukrajiny.\n\nPolský orientalista T. Kowalski podporuje myšlenku že nejpravděpodobnější variantou je hledání jejich původu v tureckých kmenech Oguzů, které přišly do malé Asie spolu se Seldžuky. Seldžukové byli dalším z turkických kmenů, které obývaly střední Asii a jejich původ je v legendárních orchonských nápisech, jejichž kmeny nazývaly čínské prameny Tu-Kue. Nejprve byli v kmenovém společenství Turků vojenští vůdcové – tzv. Su-baši, později se osamostatnili, přijali islám a v první polovině 11. století začali expandovat do Íránu a dále na západ. Postupně si podrobilii celý dnešní Írán, roku 1064 rozvrátili arménskou dynastii Bagrationovců a roku 1071 porazili v rozhodujicí bitvě u Malazgirtu (Manzikertu) byzantského císaře Romana IV. Diogena, čímž se Seldžukům otevřely dveře k obsazení malé Asie. Tato varianta je pravděpodobná i z hlediska jazykového – gagauzština patří do jižní skupiny turkických jazyků spolu s turečtinou, ázerbájdžánštinou a turkmenštinou.\n\nNěkteré teorie uvažují i o potomcích dalších kmenů – tzv. Karakalpaků, „Kara kalpak'lar“ (černé klobouky), kteří dodnes obývají severní oblasti dnešního Uzbekistánu. Bulharští vědci je spojují s osudy tzv. Povolžských Bulgarů, turkizovaných v době Osmanské říše, kteří si však udrželi své náboženství, což není pravděpodobné z několika důvodů:\n\nPředchůdci Gagauzů se usadili v provincii Dobrudža když se seldžucký sultán Izz ad-Dín Kej Kaus II. (1246–1260) uchýlil před mongolským nebezpečím v této oblasti, kde ustavil nezávislý stát Oguzštích Uzů s hlavním městem Karvuna (Balčik). S Kay Kacusem je snad spojen i název Gagauzů. V té době zřejmě došlo k přijetí křesťanství pod patronací Patriarchy Konstantinopolského skrze Karvunský exarchát. Toto je další problém při určení původu Gagauzů. Nejrozšířenější je názor, že název gagauz je odvozen od Kay Kacuse, avšak lze připustit i etymologii, vycházející ze slova „Kara Oguz“ (černý nebo západní Oguz), Gök Oguz (nebeský) nebo Gaga Oguz (gaga znamená v dnešní turečtině zobák). V současné době se Gagauzové přiklánějí k termínů „Gök Oguz“, proto se také nezývají spíše „Gagouz“.\n\nPravoslavní Gagauzové spadají pod správu moskevského patriarchy, přestože byly snahy vytvoření vlastní Gagauzské církve, která by odrážela specifičnost Gagauzů jako turecké pravoslavné národnosti (v tomto směru se velmi angažoval významný gagauzský církevní hodnostář, který napsal Historii Besarabských Gagauzů – Besarabıyalı Gagauzların Tarihi).\n\nKdyž moldavské úřady prohlásily v srpnu 1989 za oficiální jazyk moldavštinu, Gagauzové dali najevo svou nespokojenost a vytvořili kulturní organizaci se záměrem oživit gagauzský národ a jeho tradice. V té době se zhoršila situace na jihu Moldavska, kde Gagauzové žijí, do takové míry, že se rozhodli vyhlásit také svoji politickou nezávislost. Vláda v Kišiněvu tento krok neuznala a vyzvala obyvatele ostatních částí země, aby pomohli potlačit povstání. Konflikt naštěstí neskončil proléváním krve, jak tomu bylo jinde na území bývalého Sovětského svazu, a ozbrojené síly po dvou týdnech z oblasti odešly. Samostatně vyhlášenou Gagauzskou republiku uznal moldavský parlament oficiálně až v roce 1994.\n\nGagauzsko má v současné době autonomní status v rámci Moldavska (v případě změny statusu Moldavska jako státu má Gagauzsko právo na samostatnost). Dnešní Gagauzsko nemá přesně určené hranice a ani úřady v Kišiněvu nemají jasnou představu o jeho velikosti.\n\nV porovnání s ostatními částmi země je na tom Gagauzsko ještě dobře. Díky rozvíjejícím se vztahům s Tureckem se pro Gagauze zvětšily pracovní příležitosti za hranicemi, stejně jako turecké investice a pomoc této malé republice. Podařilo se dosáhnout také několika úspěchů, jedním z nich je například program na podporu zemědělských družstev a kolchozů, které byly přeměněny na akciové společnosti. Je to sice opačný trend než v ostatních částech Moldavska, kde je půda rozdělována mezi drobné rolníky, ale pomohlo to postavit zdejší zemědělství na nohy. Dalším úspěchem byly bezplatné dodávky paliva, které Gagauzsko obdrželo od Turecka, přestože celá záležitost byla značně zdlouhavá a doprovázena řadou nepříjemností. Kromě pracovních příležitostí a stipendií pro gagauzské studenty poskytla turecká vláda rovněž úvěr na dodávky vody, přispěla k vybudování univerzity a věnovala technické vybavení pro místní televizní a rozhlasovou stanici.\n\nZ pohledu obyčejných lidí je realita v Gagauzské republice poněkud složitější. Na setkáních zástupců Moldavska a Gagauzska převládají ekonomické záležitosti a legislativa. Někteří podporují gagauzskou vládu a považují autonomii za prospěšnou jako zemědělské družstvo v Kirijetu, které by bez pomoci vlády nepřežilo katastrofální sucha v roku 2000. Ostatní zaujímají opačné stanovisko. Podle nich je vláda zkorumpovanou cháskou, která situaci v Gagauzsku ještě více zhoršuje, a tak nejlepším řešením je nechat vše při starém a doufat v lepší budoucnost. Gagauzové usilují o větší samostatnost, protože podle předsedy gagauzského lidového shromáždění Michaila Kendigelana, \"žije celé Moldavsko z potu Gagauzů\". V gagauzském rozpočtu prý zůstává jen 40 procent daní vybraných na jeho území.\n\n"}
{"id": "798198", "url": "https://cs.wikipedia.org/wiki?curid=798198", "title": "Korvatunturi", "text": "Korvatunturi\n\nKovatunturi je hora v Laponsku ležící na hranici Finska a Ruska v obci Savukoski. Je součástí Národního parku Urho Kekkonena a měří 486 m n. m. Hora je známa hlavně jako sídlo Santa Clause (Joulupukkiho). Tato pověst vznikla v roce 1927, kdy reportér finské rozhlasové společnosti Yleisradio Markus Rautio (zvaný „strýček Markus“) řekl v pořadu pro děti, že Joulupukki žije v Laponsku na hoře Korvatunturi.\n\nNázev Korvatunturi je složen ze dvou finských slov: \"korva\" („ucho“) a \"tunturi\" („hora“). Hora svými třemi výběžky, jež z ní vyčnívají, připomíná tvarem ucho. Díky tomu podle pověsti slyší Santa Claus všechna přání, která děti na celém světě vysloví.\n\n"}
{"id": "798200", "url": "https://cs.wikipedia.org/wiki?curid=798200", "title": "Madison Rayne", "text": "Madison Rayne\n\nAshley Nichole Simmons (* 5. února 1986) je americká profesionální wrestlerka působící v Total Nonstop Action Wrestling (TNA) pod jménem Madison Rayne. Byla třikrát TNA Women's Knockout šampionka a dvakrát TNA Knockout Tag Team šampionka. Mimoto byla i první wrestlerka která držela oba tituly najednou a zároveň i nejdéle.\n\nSvoji wrestlingovou kariéru začala na nezávislém okruhu pod ringovými jmény Ashley Lane a Lexi Lane. V roce 2007 zápasila pro Shimmer Women Athletes a zde byla i napůl týmovou šampionkou společně s Nevaeh. V roce 2009, když podepsala smlouvu s TNA, vytvořila s Angelinou Love a Velvet Sky tým \"The Beautiful People\".\n\nAshley vyrůstala v West Lafayette ve státě Ohio se svými dvěma staršími bratry. Když chodila na střední školu, byla královnou maturitního plesu a univerzitní roztleskávačka. Také hrála divadlo v Činoherním klubu.\n\nKdyž střední školu dokončila, začala se účastnit fitness soutěží, i když žádnou nikdy nevyhrála. Původně studovala radiologii, studium pak ale kvůli wrestlingové kariéře opustila.\n\nZakončovací chvaty\n\n\n\nManažeři\n\nJako manažerka\n\nPřezdívky\n\nTheme songy\n"}
{"id": "798201", "url": "https://cs.wikipedia.org/wiki?curid=798201", "title": "Obszar Chronionego Krajobrazu Las Głubczycki", "text": "Obszar Chronionego Krajobrazu Las Głubczycki\n\nObszar Chronionego Krajobrazu Las Głubczycki (česky \"Přírodní park Hlubčický les\") o rozloze 1597,5 ha se nachází severně od města Hlubčice na jinak zcela odlesněné Opavské pahorkatině (polsky \"Płaskowyż Głubczycki\") na jihovýchod od údolí řeky Osoblahy ve gmině Głubczyce. Vzhledem k sousedním, velmi úrodným sprašovým oblastem zemědělského charakteru, je kompaktní lesní komplex velmi cenný z hlediska krajiny a ekologie. Zahrnuje část povodí říčky Straduně s četnými úžlabinami a roklemi. V Hlubčickém lese pramení poblíž vsi Lwowiany řeka Stradúnka, levý přítok Odry. V lese se vyskytuje více druhů přirozených porostů: jasanové a olšové mokřiny, podhorské jasanové mokřiny a subkontinentální les. Velké plochy zaujímají rovněž borové a smíšené lesy. Jsou zde porosty lip, dubů a habrů ve věku 120–145 let. Z bylin např. lýkovec jedovatý, prvosenka vyšší, lilie zlatohlavá, kýchavice, pryskyřník mnohotvárný kašubský, sasanka pryskyřníkovitá, ptačinec velkokvětý nebo břečťan popínavý. Žije zde také mnoho druhů ptáků (datli, sýkory, v roce 1998 zde hnízdil raroh). Vyskytují se zde obojživelníci, plazi a savci. Z lesní zvěře zde najdeme srny, lišky a zajíce. Hlubčický les má značnou přírodní i rekreační hodnotu. Hlubčický les má značné bioterapeutické hodnoty a má velký význam pro turistiku (jogging, nordic walking) a odpočinek obyvatel Hlubčic. Hlubčický les spojuje s městem Hlubčice třířadá Lipová alej, která je přírodní památkou (polsky \"pomnik przyrody\").\n\nHlubčický les (polsky \"Las Głubczycki\", \"Las Miejski\" nebo \"Las Marysieńka\") dostalo město Hlubčice do vlastnictví darem v roce 1265 od českého krále Přemysla Otakara II. Les měl tehdy okolo 20 lánů (1 lán je cca 17 hektarů) a byl nazývaný „Tropowitz” (opavským) podle řek Opavice/Opavy, které tvoří jihozápadní hranici Hlubčicka. Od středověku byl též nazýván Bukovým lesem. V období kolonizace byl prořezán. V roce 1903 byla v Hlubčickém lese zřízena železniční stanice Głubczyce – Las (německy \"Leobschütz-Stadtforst\"). Hlubčický les byl popoulárním místem odpočinku Hornoslezanů, kteří se zdržovali v Lesní hospodě „Marysieńce” (polsky \"Gospoda Leśna\"), v Hájovně (polsky \"Nadleśnictwo\"; nyní v ruinách) nebo v restauraci Vlčí rybník (polsky \"Wilczy Staw\", německy \"Wolfsteich\"). Les byl velmi dobře označen turistickými značkami. Ve Vlčích rybnících se dalo plavat. Nad jedním z Vlčích rybníků stojí při vytryskávajícím prameni vlčice z umělého kamene. Bohužel jí vandalové ukradli hlavu. V lese se nacházejí také dvě bývalé střelnice, které patřily k bývalé posádce. Stará střelnice je v ruinách a nová je z meziválečného období. V 50. letech 20. století byla část Městského lesa připojena k lesům Lesní správy Prudník (polsky \"Nadleśnictwo Prudnik\"), zbylá část je stále ve vlastnictví města Hlubčice. \n\nV šestnáctém století poskytoval noční azyl čarodějnicím a hlavní silnice protínající les tehdy dostala název Břízová čarodějnická stezka (polsky \"Drogi Brzóz Czarownic\"). Lidová pověst říká, že v lese pobývala královna Maryšenka doprovázející svého manžela Jana III. Sobieského, který jel na pomoc Turky obležené Vídni. Historická pravda je však jiná. Jan III. neprojížděl přes tuto část Hlubčického okresu, projížděl jen přes jižní část přes Pilšť, kde se zachovala tzv. alej Sobieského.\n\n"}
{"id": "798212", "url": "https://cs.wikipedia.org/wiki?curid=798212", "title": "Okres Őriszentpéter", "text": "Okres Őriszentpéter\n\nOkres Őriszentpéter ( ) je bývalý okres v Maďarsku v župě Vas. Jeho správním centrem bylo město Őriszentpéter. V roce 2013 byl zahrnut převážně do okresu Körmend, obec Kondorfa však byla zahrnuta do okresu Szentgotthárd.\n\nV okrese se nacházelo celkem 22 měst a obcí.\n"}
{"id": "798213", "url": "https://cs.wikipedia.org/wiki?curid=798213", "title": "Tony Smith (hudebník)", "text": "Tony Smith (hudebník)\n\nTony Smith je americký bubeník. V sedmdesátých letech tvořil doprovodnou skupinu Jana Hammera, ve které hrál i Fernando Saunders, se kterým se Smith setkal i později v doprovodné skupině Lou Reeda.\n\n"}
{"id": "798215", "url": "https://cs.wikipedia.org/wiki?curid=798215", "title": "Tony Smith", "text": "Tony Smith\n\nJméno a příjmení Tony Smith nosí více osobností:\n\n"}
{"id": "798216", "url": "https://cs.wikipedia.org/wiki?curid=798216", "title": "Josef Luska", "text": "Josef Luska\n\nProf. ThDr. Josef Luska (4. prosince 1907 Rychtářov – 20. června 1990 Olomouc) byl český katolický kněz, profesor východní teologie, staroslověnštiny a speciální dogmatiky.\n\nStředoškolské vzdělání získal na arcibiskupském gymnáziu v Kroměříži, kde v roce 1927 maturoval. Ke kněžství studoval na Cyrillo-Methodějské bohoslovecké fakultě v Olomouci, kterou zakončil v roce 1932. Poté byl v témže roce vysvěcen na kněze a začal působit v pastoraci. V letech 1934-1936 byl kaplanem ve farnosti Kravaře. Se studiem na Cyrilometodějské teologické fakultě v Olomouci pokračoval, získal zde doktorát teologie a 19. května 1936 byl promován. K dalším studiím byl vyslán na Papežský orientální institut do Říma (\"Pontificium Institutum Orientale\"), kde studoval v letech 1932-1936. Studium na Orientálním institutu zakončil doktorátem východních církevních věd a byl 14. listopadu 1940 promován. Od 1. října 1939 byl jmenován na Cyrillo-Methodějské bohoslovecké fakultě v Olomouci suplentem jazyka a literatury staroslověnské. Po uzavření vysokých škol ponechán na fakultě jako pomocná vědecká síla. V roce 1941–1942 přednášel o východní teologii na Arcidiecézním bohosloveckém učilišti (při dominikánském učilišti) v Olomouci. Od června 1945 se stal opět suplentem na Cyrillo-Methodějské bohoslovecké fakultě v Olomouci. 16. dubna 1946 byl jmenován docentem pro obor staroslověnštiny a východní teologie, po předložení práce s názvem: \"De argumentis Eugenii Akvilonov contra conceptum Ecclesiae prout ea est societas\", s účinností od 19. února 1946. Dne 31. července 1946 byl jmenován asistentem, s účinností od 1. března 1946. Jeho jmenování se pak pravidelně opakovalo až do 28. února 1950, kdy byl na Cyrilometodějské teologické fakultě navržen na jmenování mimořádným profesorem. Veden v tomto stavu byl do 31. prosince 1950. Dne 30. ledna 1951 byl jmenován na Římskokatolické Cyrilometodějské bohoslovecké fakultě v Praze profesorem speciální dogmatiky, s účinností od 1. ledna 1951. Jeho akademické působení však bylo ukončeno k 31. srpnu 1953. Od 1. září 1953 byl v pastoraci. 12. října 1970 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci profesorem speciální dogmatiky, s účinností od 1. října 1969. Jeho akademické působení bylo ukončeno 31. srpna 1974. Zemřel 20. června 1990 v Olomouci.\n\n\n\n\n"}
{"id": "798217", "url": "https://cs.wikipedia.org/wiki?curid=798217", "title": "Angelo Amato", "text": "Angelo Amato\n\nAngelo kardinál Amato (* 8. června 1938, Molfetta, provincie Bari, Itálie) je italský salesián a římskokatolický kardinál.\n\nPo vstupu do řádu salesiánů Dona Bosca studoval Amato katolickou teologii a filozofii. Na kněze byl vysvěcen 22. prosince 1967. V roce 1974 se stal doktorem filozofie a poté působil jako profesor dogmatiky na papežské salesiánské univerzitě. Byl zde také děkanem teologické fakulty a v letech 1997 až 2000 vicerektorem.\n\nUž jako poradce Kongregace pro nauku víry a také Papežské rady pro jednotu křesťanů a Papežské rady pro mezináboženský dialog, ho Jan Pavel II. jmenoval 19. prosince 2002 titulárním biskupem ze \"Sily\" a stal se tajemníkem Kongregace pro nauku víry. 6. ledna 2003 přijal v svatopetrské bazilice biskupské svěcení; světitelem byl papež, spolusvětiteli Leonardo Sandri a Antonio Maria Vegliò.\n\nDne 9. července 2008 ho Benedikt XVI. jmenoval prefektem Kongregace pro blahořečení a svatořečení.\n\n20. listopadu 2010 byl jmenován kardinálem jáhnem (titulus \"Santa Maria in Aquiro\"). Dne 13. října 2012 celebroval slavnostní bohoslužbu v pražské katedrále, při které bylo blahořečeno Čtrnáct pražských mučedníků. Funkci prefekta Kongregace pro blahořečení a svatořečení vykonával až do 31. srpna 2018; následujícího dne jej vystřídal kardinál Giovanni Angelo Becciu.\n\n\n"}
{"id": "798224", "url": "https://cs.wikipedia.org/wiki?curid=798224", "title": "Burlington (Washington)", "text": "Burlington (Washington)\n\nBurlington je město v okrese Skagit v americkém státě Washington. V roce 2010 mělo 8 388 obyvatel a je částí metropolitní oblasti Mount Vernon-Anacortes.\n\nObec vznikla jako dřevorubecký tábor roku 1882, kdy ji založili John P. Millett a William McKay. Oficiálně byla začleněna až roku 1902.\n\nBurlington je ve svém okolí znám pro svá hojně rozšířená obchodní centra a také jako jedna z nejlepších líhní mladých sportovců ve státě. Před výstavbou obchodních center byla hlavní obchodní ulicí města Fairhaven Street, kde se nyní každé léto koná festival Berry Dairy Days. V nedávné době dostalo město novou knihovnu a radnici.\n\nV roce 2016 zde nedopadený útočník zabil 5 lidí.\n\nVe městě se nachází Cascade Mall, jedno z hlavních obchodních center v údolí řeky Skagit. Má rozlohu 54 382 m² a nachází se téměř 100 kilometrů severně od Seattlu. Bylo otevřeno roku 1989, kdy jej deník \"The Wall Street Journal\" nazval nejrychleji rostoucím a pro podnikatele nejvýhodnějším malým městem v celé zemi. Nedaleko centra se nachází křižovatka důležitých silnic Interstate 5 a Washington State Route 20. Vlastní ho kalifornská společnost Macerich a jeho vedoucím je Taylor Long.\n\n\nZ 8 388 obyvatel, kteří ve městě žili roku 2010, tvořili 72 % běloši, 3 % Asiaté a 2 % původní obyvatelé. 31 % obyvatelstva bylo hispánského původu.\n"}
{"id": "798226", "url": "https://cs.wikipedia.org/wiki?curid=798226", "title": "Tomáš Krejčíř", "text": "Tomáš Krejčíř\n\nTomáš Krejčíř (* 12. duben 1971 České Budějovice ) je český herec a moderátor. Vystudoval DAMU a dále vystupoval v Ústí nad Labem na scéně Činoherního studia. Po nějaké době se zaměřil na práci v televizi, konkrétně v TV Prima. Po natočení první řady Rodinných pout přešel do TV Nova, kde dostal roli v seriálu Ordinace v růžové zahradě jako Roman Kříž. Poté moderoval spolu se Zorou Kepkovou Snídani s Novou. Pravidelně se objevuje i na Frekvenci 1.\n\n\n"}
{"id": "798232", "url": "https://cs.wikipedia.org/wiki?curid=798232", "title": "Torrie Wilsonová", "text": "Torrie Wilsonová\n\nTorrie Anne Wilson (* 24. července 1975) je americká profesionální wrestlerka a modelka. Je známá hlavně díky účinkování v World Championship Wrestling (WCW) a World Wrestling Entertainment (WWE), kde během svého osmiletého působení byla členkou rosteru SmackDown i Raw.\n\nV roce 1998 vyhrála soutěž Miss Galaxy. Krátce poté podepsala smlouvu s World Championship Wrestling kde působila od roku 1999 do roku 2001. Ten samý rok se začala pravidelně objevovat ve World Wrestling Federation (WWF). Její nejznámější storyline se odehrála v roce 2003 jako feud s Dawn Marie. Wilsonová byla také členkou týmu známého jako Vince's Devils, který se rozpadl v roce 2006.\n\nMimo wrestling se Torrie objevila na několika titulních stranách časopisů vč. \"FHM\" a \"Playboy\".\n\nWilsonová se narodila v Boise, Idaho. Tvrdí, že jako dítě byla velmi plachá. Zato ale vynikala v mnoha školních aktivitách jako roztleskávání, tanec a obecně byla velmi soutěživá.\n\nBěhem svého druhého ročníku na střední škole se její zájem o modeling stal více vážný, její matka jí k tomu vedla. Navštívila agenturu a byla informována, že by měla zhubnout aby mohla být modelka. V procesu hubnutí spadla do bludného kruhu mentální anorexie a později i bulimie. To trvalo od 14 let až k 20.\n\nPo zotavení se začala Wilsonová věnovat fitness. Začala jíst šest jídel denně a pravidelně cvičit. Umístila se na třetím místě ve své první soutěži a později vyhrála Miss Galaxy 1998. Poté strávila nějaký čas v Extreme Fitness Team. V soutěži Women's Tri-Fitness Championships vyhrála první místo.\n\nPozději v roce 1998 se Wilsonová nastěhovala do Los Angeles a začala se věnovat herectví. Objevila agenta který jí pomohl získat pár pracovních míst.\n\nSvůj televizní debut udělala 28. června 2001 v epizodě SmackDown! jako součást storyline nesoucí název \"Invaze\". Zde ztvárnila nejnovější milostnou aférku Vince McMahona. Také se začala přátelit s kolegyní Stacy Keibler. Toto duo se utkalo v zápase proti Trish Stratus a Litě na pey-per-view \"InVasion\". Ten ale bohužel prohrály. Následující večer na Raw se ale Torrie pomstila a porazila Trish. I přes svůj relativní nedostatek zkušeností v ringu se spojila se Stacy a Ivory a občas se proti nějakým divám utkaly.\n\nVcelku oblíbená se stala když si začala románek s Tajiri. V důsledku toho si znepřátelila Stacy. Na show No Mercy ji ale Torrie v zápase porazila. Její nejznámější feud ale nastal v letech 2002-2003 kdy měla zápas s Dawn Marie. Ve storyline se Dawn Marie snažila vzít si Torriného otce, Al Wilsona, za manžela. Dawn také odhalila, že chová city k samotné Torrie. Dokonce nabídla to, že by zrušila svatbu a šla by s ní na noc do hotelu. Al a Dawn se pak v epizodě SmackDown vzali, ale ve spodním prádle. Al později zemřel na infarkt (jen jako součást příběhu) kvůli tomu, že měl s Dawn na svatební cestě pohlavní styk několikrát za sebou. Jako reakci na to vše v říjnu Wilsonová porazila Dawn na show No Mercy. Opět jí porazila na Royal Rumble, tento zápas byl inzerován jako \"Nevlastní matka vs Nevlastní dcera\". Feud trval devět měsíců.\n\nV květnu 2003 se Torrie objevila na titulní straně magazínu Playboy. O několik měsíců dříve si kvůli tomu začala feud s Nidiou, který na ní žárlila. V rámci příběhu pak na ni byl naštvaný i její televizní přítel Jamie Noble. Krátce poté se do WWE vrátila Sable, která kdysi byla na obálce toho samého časopisu. Tím začal spor mezi těmito dvěma. Vyvrcholil na show \"Judgment Day\" když ji Torrie porazila. O dva roky později byla Torrie a Candice Michelle přesunuty do Raw. Tam Torrie prošla heelturnem když napadla Ashley Massaro.\n\n28. září 2008 v epizodě SmackDown byla v ringu napadena Krissy Vaine. Jejich feud ale předčasně skončil když Krissy opustila společnost. O měsíc později se Torrie spojila s Mickie James proti Beth Phoenix a Victorii, bohužel neúspěšně. Toriin poslední zápas se uskutečnil 23. října když porazila dlouholetou rivalku Victorii. V listopadu se podrobila fyzické terapie ve vztahu a předchozímu zranění zad. Dne 8. května 2008 byla Torrie ze svého kontraktu s WWE propuštěna.\n\nMimo Playboy se Torrie objevila v září 2006 i na titulní stránce magazínu FHM.\n\nV roce 2007 byla umístěna v žebříčku 100 nejsvůdnějších žen světa právě od FHM. Také byla na seznamu nejžádanějších žen světa na webu AskMen.com (v roce 2006 na 22. místě a o rok později na 65.).\n\nSpolu s několika dalšími divami si Torrie v dubnu 2007 zahrála ve videoklipu od Timbalanda a The Hives, \"Throw It On Me\". Ten samý rok se společně s Mickem Foleym účastnila Special Olympics World Games v Šanghaji. V dubnu 2009 hostovala v reality show od NBC s názvem \"I'm a Celebrity…Get Me out of Here!\".\n\nTorrie připouští, že když byla malá, tak wrestling nesledovala. Ale říká, že od té doby co se do průmyslu zapojila, je velká fanynka Hulka Hogana.\n\nBěhem svého působení ve WWE byla Torrie na cestách 300 dní za rok. Měla psa jménem Chloe který cestoval s ní.\n\nTorrie byla blízká kamarádka se Stacy Keibler. V Los Angeles (Kalifornie) byly i spolubydlící.\n\nPoté, co byla s Peterem Grunerem (na televizních obrazovkách známý jako Billy Kidman) čtyři roky, dne 11. července 2003 se za něj vdala. Žili spolu v Tampě na Floridě, když zrovna necestovali. Pár se oficiálně rozvedl v roce 2008.\n\nV září 2007 si Torrie založila vlastní značku oblečení jménem \"\"Officially Jaded\"\". Pomáhal jí Nick Mitchell, bývalý wrestler známý jako Mitch. Tito dva spolu začali chodit v polovině roku 2006. Torrie si otevřela obchod ve Woodlands, Texas.\n\nOd prosince 2011 má Torrie romantický vztah s hráčem New York Yankees, Alexem Rodriguezem.\n\nZakončovací chvaty\n\nJako manažerka\n\nTheme songy\n"}
{"id": "798234", "url": "https://cs.wikipedia.org/wiki?curid=798234", "title": "Norsko na Zimních olympijských hrách 1988", "text": "Norsko na Zimních olympijských hrách 1988\n\nNorsko na Zimních olympijských hrách 1988 v Calgary reprezentovalo 64 sportovců, z toho 54 mužů a 10 žen. Nejmladším účastníkem byla Minna Nystedt (20 let, 136 dní), nejstarším pak Oddvar Brå (36 let, 344 dní). Reprezentanti vybojovali 5 medailí, z toho 3 stříbrné a 2 bronzové.\n\n"}
{"id": "798235", "url": "https://cs.wikipedia.org/wiki?curid=798235", "title": "Jaume Balagueró", "text": "Jaume Balagueró\n\nJaume Balagueró i Bernat (* 2. listopadu 1968) je španělský filmový režisér.\n\nNarodil se ve španělském Katalánsku, vyrůstal ale v Barceloně. Studoval fotografii a kinematografii, což ukončil v roce 1991 a začal pracovat jako novinář a hostitel v talkshow v rádiu. V roce 1994 představil svůj první krátkometrážní film \"Alicia\", později také \"Diás Sin Luz\". Až v roce 1999 režíroval svůj 102 minutový snímek Los Sin Nombre, už čehož si také napsal k tomuto filmu scénář a částečně se podílel i na produkci. Několikrát byl za své filmy nominován.\n\n\n"}
{"id": "798237", "url": "https://cs.wikipedia.org/wiki?curid=798237", "title": "Martin Zahálka", "text": "Martin Zahálka\n\nMartin Zahálka (* 1. prosince 1958 Praha) je český herec a dabér. Vystudoval Střední průmyslovou školu strojní. Po maturitě pracoval dva roky jako promítač a poté se přihlásil na DAMU, obor herectví. Jeho učitelkou zde byla např. paní Jana Hlaváčová.\nSvé první divadelní angažmá absolvoval ve Státním divadle v Brně. Zde ale vydržel jen půl roku, poté přešel do Divadla J. K. Tyla v Plzni (1985–1992). Od roku 1992 je členem souboru Divadla na Vinohradech v Praze.\n\n\n\n"}
{"id": "798239", "url": "https://cs.wikipedia.org/wiki?curid=798239", "title": "Šimíček", "text": "Šimíček\n\nPříjmení Šimíček nosí více různých osobností:\n\n"}
{"id": "798240", "url": "https://cs.wikipedia.org/wiki?curid=798240", "title": "Bitva u Maldonu", "text": "Bitva u Maldonu\n\nBitva u Maldonu je stručně zmiňována v zápisu z roku 991 v Anglosaské kronice: \"V tomto roce byl vypleněn Ipswich a nedlouho potom byl zabit alderman Britnoth u Maldonu. Také bylo v tomto roce rozhodnuto o tributu, který se měl vůbec poprvé zaplatit Dánům, neboť pobřežní oblast byla již bez sebe strachem z dalšího loupení. Poplatek byl nejprve stanoven na 10 000 liber. Uvedenou sumu navrhl arcibiskup Siric.\"\n\nVíce se o bitvě u Maldonu dozvídáme ze stejnojmenné básně, jejíž originál shořel v roce 1731 při požáru knihovny Roberta Cottona, nicméně šťastnou náhodou se zachovala její podstatná část ve formě opisu, který pořídil John Elphinston několik let před požárem (1724). Bitva se odehrála u brodu řeky Pantu (dnes řeka Blackwater). Angličané byli před bitvou ve výhodném postavení, protože nepřátelé se k nim mohli dostat pouze přes úzkou šíji, která se dala snadno hájit. Vikingové se proto nejprve pokusili odradit Anglosasy od bitvy návrhem výkupného, které dostanou-li, v klidu zase odtáhnou. Když byli odmítnuti, přišli, jak říká básník \"se lstivým úskokem\"; prosili anglického vůdce, aby jim bylo umožněno v klidu přejít na druhou stranu řeky a teprve na souši svést bitvu.\n\nAngličany vedl do osudné bitvy Britnoth (Byrhtnoð), zámožný muž, který byl přes svoji manželku Ælfflæd, jež byla sestrou královny Æthelflæd, spřízněný s králem Edwardem Mírumilovným. Byl donátorem kláštera v Ely, kterému věnoval několik vesnic, a patronem mnoha dalších benediktinských klášterů. Jeho jméno ve staroangličtině sestávalo ze dvou slov beorht (bright) and noth (courage), což znamenalo někoho skvěle odvážného.\n\nV té době mu bylo asi šedesát let. I přes své předchozí válečnické zkušenosti se \"pyšný velmož\" dopustil osudné chyby, když s návrhem souhlasil. Následky byly tragické, početně slabší Angličané byli poraženi a sám Byrhtnoð zahynul. Nepřátelé mu usekli hlavu a odnesli si ji jako trofej. Přeživší spolubojovníci pohřbili jeho tělo v klášteře v Ely a chybějící hlavu zhotovili z vosku. Král Ethelred Bezradný na radu canterburského arcibiskupa odsouhlasil výše uvedený poplatek 10 000 liber. O jedenáct let později (1002) činil poplatek 24 000 liber a v roce 1012 to bylo 48 000 liber. Bitva u Maldonu otevřela Dánům cestu k ovládnutí Anglie.\n"}
{"id": "798241", "url": "https://cs.wikipedia.org/wiki?curid=798241", "title": "Nový Dvůr (Veverská Bítýška)", "text": "Nový Dvůr (Veverská Bítýška)\n\nNový Dvůr je osada a základní sídelní jednotka, součást města Veverská Bítýška v okrese Brno-venkov. Nachází se v Boskovické brázdě, jižně a západně od křižovatky silnic 386 z Ostrovačic do Veverské Bítýšky a 384, která zde začíná směrem k zástavbě Brna-Bystrce. Osada těsně přiléhá ke katastru Bystrce a leží v podhradí hradu Veveří. Zástavba čítá 29 staveb. Sídlí zde zemědělské středisko Veterinární a farmaceutické univerzity Brno.\n"}
{"id": "798245", "url": "https://cs.wikipedia.org/wiki?curid=798245", "title": "Rychlobruslení na Zimních olympijských hrách 2002 – 500 metrů muži", "text": "Rychlobruslení na Zimních olympijských hrách 2002 – 500 metrů muži\n\nZávod na 500 metrů mužů na Zimních olympijských hrách 2002 v Salt Lake City se konal v hale Utah Olympic Oval v Kearns ve dnech 11. a 12. února 2002. Čeští závodníci se jej nezúčastnili.\n\n<nowiki>*</nowiki> pád\n\n"}
{"id": "798249", "url": "https://cs.wikipedia.org/wiki?curid=798249", "title": "Slezská (Praha)", "text": "Slezská (Praha)\n\nSlezská ulice v Praze leží v katastrálním území Vinohrady. Spojuje náměstí Míru a náměstí Jiřího z Lobkovic. Délka ulice je cca 2 km. Její název pochází od historické země Slezsko.\n\nUlice vychází z náměstí Míru ve směru na východ a končí na náměstí Jiřího z Lobkovic poblíž Olšanských hřbitovů. Na své cestě míjí sady Svatopluka Čecha a protíná ulici Jičínskou. Celá se nachází v katastrálním území Vinohrad.\n\nTéměř po celé své délce tvoří společně s ulicemi Vinohradská a Korunní trojici rovnoběžných ulic. Po celou délku své trasy je jednosměrná ve směru k náměstí Míru.\n\nNázev pochází od dob vzniku ulice kolem roku 1889. V roce 1928 se součástí ulice stala ulice Chocholouškova (pojmenovaná podle novináře Prokopa Chocholouška), která tvořila dnešní úsek Slezské mezi náměstím Míru a ulicí Budečskou.\n\nV minulosti byla ulice obousměrná, v letech 1949–1972 jí byla vedena trolejbusová trať (od náměstí Míru po křižovatku s ulicí Boleslavskou).\n\nVe směru od náměstí Míru:\n\n"}
{"id": "798251", "url": "https://cs.wikipedia.org/wiki?curid=798251", "title": "Bechyňská pokutní registra", "text": "Bechyňská pokutní registra\n\nBechyňská pokutní registra jsou dokumenty z let 1573-1576, které nám přináší obraz o hodovních slavnostech na zámku v Bechyni za Petra Voka z Rožmberka. Sloužila k zapisování \"pokut\", neboli pohárů navíc, pro každého z účastníků slavností, který se provinil proti hodovním pravidlům. Tyto \"pokuty\" doplňují zápisy jednotlivých hostů. Každý zápis pak byl zakončen větou \"Pil jsem na pokutu\". Dnes se tato registra nacházejí v Třeboňském archivu.\n\n\n\n"}
{"id": "798252", "url": "https://cs.wikipedia.org/wiki?curid=798252", "title": "Rychlobruslení na Zimních olympijských hrách 2002 – 1000 metrů muži", "text": "Rychlobruslení na Zimních olympijských hrách 2002 – 1000 metrů muži\n\nZávod na 1000 metrů mužů na Zimních olympijských hrách 2002 v Salt Lake City se konal v hale Utah Olympic Oval v Kearns dne 16. února 2002. Z českých závodníků se jej zúčastnil David Kramár.\n\n<nowiki>*</nowiki> pád\n\n"}
{"id": "798253", "url": "https://cs.wikipedia.org/wiki?curid=798253", "title": "Viktor Sidor", "text": "Viktor Sidor\n\nViktor Sidor (20. října 1926 Porostov – 1. ledna 2007) byl slovenský a československý vysokoškolský učitel, politik Komunistické strany Slovenska a poslanec Sněmovny lidu Federálního shromáždění za normalizace.\n\nV roce 1952 absolvoval Vysokou školu zemědělského a lesnického inženýrství v Košicích. Působil pak jako vědecký aspirant, později asistent, docent a profesor na Katedře speciální zootechniky Vysoké školy zemědělské v Nitře, kam byla po jejím zrušení v roce 1952 přesunuta košická vysoká škola. Zde postupně zastával posty děkana Agronomické fakulty a prorektora celé školy. Ve své vědecké dráze se zaměřoval na problematiku šlechtění a technologických řešení velkochovů. Inicioval vznik Etologického centra. Publikoval víc než 400 odborných studií a podílel se na 26 knihách.\n\nVe volbách roku 1981 zasedl do Sněmovny lidu (volební obvod č. 150 – Nitra, Západoslovenský kraj). Mandát obhájil ve volbách roku 1986 (obvod Nitra). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798256", "url": "https://cs.wikipedia.org/wiki?curid=798256", "title": "Emil Pluhař", "text": "Emil Pluhař\n\nEmil Pluhař (10. srpna 1913, Bochoř – 9. července 2004, Hovězí) byl český katolický kněz, teolog, profesor pastorální teologie, církevního práva a morální teologie, kanonista, politický vězeň komunistického režimu a čestný papežský prelát.\n\nNarodil se 10. srpna 1913 v Bochoři u Přerova. Jeho otec padl v I. světové válce. Studoval na Arcibiskupském gymnáziu v Kroměříži, které ukončil maturitou v roce 1933. Odtud odešel do kněžského semináře v Olomouci. Ke kněžství studoval na Cyrillo-Methodějsé bohoslovecké fakultě v Olomouci, kterou dokončil v roce 1938. Na kněze byl vysvěcen v olomoucké katedrále 5. července 1938 arcibiskupem Leopoldem Prečanem. Tři měsíce působil jako kooperátor v Hněvotíně, poté se od 1. listopadu 1938 stal adjunktem Cyrilometodějské bohoslovecké fakulty v Olomouci. V pozici adjunkta zůstal do 31. října 1945. Zároveň byl kooperátorem ve Velké Bystřici u Olomouce, kde působil až do 5. června 1945. Na Cyrilometodějské bohoslovecké fakultě byl od 1. listopadu 1945 do 31. května 1946 výpomocným asistentem. V této době dosáhl doktorátu teologie, a byl 9. května 1946 promován. Od 1. června 1946 do 31. října 1950 na fakultě působil jako asistent a suplent křesťanské mravovědy až do zrušení fakulty v roce 1950. Co se týče přednášek, byl od 11. června 1946 do 30. září 1946 (tzv. „válečný semestr“) pověřen přednáškami z církevního práva. V akademickém roce 1945–1946 byl pověřen přednáškami z pedagogiky a didaktiky. V letech 1946–1948 byl pověřen přednáškami z etiky. Dne 17. května 1950 s ním bylo zahájeno habilitační řízení, když předložil spis \"Idea obrazu Božího základem mravnosti\", které však zůstalo nedokončeno pro zrušení fakulty.\n\nNásledovala svízelná životní pouť kněze v komunistickém totalitním režimu. Po půlroční čekací době na ustanovení v duchovní správě působil Pluhař jako kooperátor v Bruntále, kde byl 10. července 1951 zatčen a internován v klášteře Hájek u Prahy a dalších centralizačních táborech, a to až do 20. dubna 1953. Následovala v letech 1953–1954 čtrnáctiměsíční vojenská služba u PTP. Po ní v letech 1954–1956 přichází střídavé období civilních zaměstnání a marného čekání na udělení státního souhlasu v duchovní správě. Pluhař pracoval v několika profesích – jako skladník, topič, pomocný dělník u zedníků a zámečníků. Když úspěšně vykonal svářečské zkoušky, stal se provozním zámečníkem a byli mu dokonce svěřeni i učni. V letech 1956–1957 působil krátce v pastoraci, ale v letech 1957–1961 byl opět v dělnické profesi. V roce 1961 byl zatčen s následným odsouzením pro velezradu na 9 let. Byl vězněn ve Valdicích. V roce 1962 byl propuštěn s podmínkou na 10 let a vrátil se opět k civilním zaměstnáním. Toto další dělnické období se odehrávalo v letech 1962–1968. Od 1. května 1968 mu bylo umožněno působit přechodně ve Chválkovicích u Olomouce a v Opavě. V době politického jara 1968 byla v Olomouci obnovena bohoslovecká fakulta a Pluhař dostává opět možnost přednášet. V akademickém roce 1969 – Cyrilometodějská bohoslovecká fakulta tedy vyučoval na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci, ovšem pouze externě (bez jmenování, pouze s ústním souhlasem) morální teologii. 23. září 1970 byl jmenován lektorem pro obor křesťanské morálky a pastorální teologie pro akademický rok 1970–1971. Působení ukončeno na konci roku 1970–1971. Pedagogická činnost mu však byla dále zakázána.\n\nV Olomouci zůstal jako kaplan u sv. Mořice. Když ale navštívil církevní tajemník jeho štědrovečerní kázání, dostal zákaz působení v duchovní správě v Olomouci, pod pohrůžkou odnětí státního souhlasu. Pluhař tedy přijal od 1. září 1978 uvolněné místo faráře v Hovězí. V té době mu bylo 65 let, ale do práce se pustil s mladickým elánem. Zvelebil kostel sv. Máří Magdaleny v Hovězí tak, že i po četných úpravách a opravách rozhodnutím ministerstva kultury v lednu 2001 prohlášen kulturní památkou. Nechal vyasfaltovat chodníky kolem kostela, provedl generální opravu venkovních omítek, opravu a nátěr střechy, úpravu interiéru v souladu s požadavky II. vatikánského koncilu, a postavil novou zpovědnici. Byl pořízen vysoušecí vzduchový kanál kolem základů kostela, aby se předešlo prolínání vlhkosti do zdiva kostela. Nákladem obce Hovězí byly upraveny jak vozový přístup ke kostelu, tak i cesta ke schodišti kostela. V roce 1998 bylo vybudováno venkovní osvětlení kostela. Na jaře 2001 proběhla výměna střešní krytiny a v listopadu 2001 proběhla výměna věžních hodin.\n\nStal se oblíbeným knězem a vyhledávaným zpovědníkem. Z jeho pastoračního působení v Hovězí vzešly tři novokněžská povolání a jedno zasvěcené povolání k řádovým sestrám.\nPluhař působil od 1. prosince 1975 jako viceoficiál u Interdiecézního církevního soudu, po smrti arcibiskupa Františka Vaňáka, se stal oficiálem. Na tuto pozici rezignoval v roce 2001.\nU příležitosti osmdesátých narozenin obdržel od papeže Jana Pavla II. dekret, kterým byl jmenován čestným papežským prelátem s právem používat titulu monsignor. Zemřel ve věku 91 let v Hovězí a je pochován na místním hřbitově.\n\n\n\n\n"}
{"id": "798259", "url": "https://cs.wikipedia.org/wiki?curid=798259", "title": "Rychlobruslení na Zimních olympijských hrách 2002 – 1500 metrů muži", "text": "Rychlobruslení na Zimních olympijských hrách 2002 – 1500 metrů muži\n\nZávod na 1500 metrů mužů na Zimních olympijských hrách 2002 v Salt Lake City se konal v hale Utah Olympic Oval v Kearns dne 19. února 2002. Čeští závodníci se jej nezúčastnili.\n\n"}
{"id": "798261", "url": "https://cs.wikipedia.org/wiki?curid=798261", "title": "Pán hradu", "text": "Pán hradu\n\nPán hradu je česká televizní pohádka. Režíroval ji Jiří Chlumský a hlavní role ztvárnili Lukáš Vaculík, Eva Leimbergerová, Milan Bahúl a Nela Boudová. Film byl vyroben v roce 1999, premiéru měl ale až 22. března 2007. Natáčelo se na Točníku a v okolí Housky.\n"}
{"id": "798264", "url": "https://cs.wikipedia.org/wiki?curid=798264", "title": "Roxy Music (album)", "text": "Roxy Music (album)\n\nRoxy Music je eponymní debutové studiové album britské skupiny Roxy Music. Album původně vyšlo v červnu 1972 a jeho producentem byl Peter Sinfield.\n\nAutorem všech skladeb je Bryan Ferry.\n\n\n\n"}
{"id": "798265", "url": "https://cs.wikipedia.org/wiki?curid=798265", "title": "Jiří Skřivan", "text": "Jiří Skřivan\n\nJiří Skřivan (* 16. července 1947) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí lamač-hlavní předák. Ve volbách roku 1981 zasedl do Sněmovny lidu (volební obvod č. 55 - Česká Lípa, Severočeský kraj). Ve Federálním shromáždění setrval do konce funkčního období, tedy do voleb roku 1986.\n"}
{"id": "798268", "url": "https://cs.wikipedia.org/wiki?curid=798268", "title": "Rychlobruslení na Zimních olympijských hrách 2002 – 5000 metrů muži", "text": "Rychlobruslení na Zimních olympijských hrách 2002 – 5000 metrů muži\n\nZávod na 5000 metrů mužů na Zimních olympijských hrách 2002 v Salt Lake City se konal v hale Utah Olympic Oval v Kearns dne 9. února 2002. Čeští závodníci se jej nezúčastnili.\n\n<nowiki>*</nowiki> pád\n\n"}
{"id": "798269", "url": "https://cs.wikipedia.org/wiki?curid=798269", "title": "Okres Kőszeg", "text": "Okres Kőszeg\n\nOkres Kőszeg ( ) je okres v Maďarsku v župě Vas. Jeho správním centrem je město Kőszeg.\n\nV okrese jsou tři města a 18 vesnic..\n"}
{"id": "798270", "url": "https://cs.wikipedia.org/wiki?curid=798270", "title": "Rychlobruslení na Zimních olympijských hrách 2002 – 10 000 metrů muži", "text": "Rychlobruslení na Zimních olympijských hrách 2002 – 10 000 metrů muži\n\nZávod na 10 000 metrů mužů na Zimních olympijských hrách 2002 v Salt Lake City se konal v hale Utah Olympic Oval v Kearns dne 22. února 2002. Čeští závodníci se jej nezúčastnili.\n\n"}
{"id": "798271", "url": "https://cs.wikipedia.org/wiki?curid=798271", "title": "Ibrahim Ba", "text": "Ibrahim Ba\n\nIbrahim Ba (* 12. listopadu 1973, Dakar, Senegal) je bývalý francouzský záložník senegalského původu. Momentálně pracuje jako vyhledávač talentů pro italský klub AC Milan.\n\n\n"}
{"id": "798272", "url": "https://cs.wikipedia.org/wiki?curid=798272", "title": "Alexander Sommer", "text": "Alexander Sommer\n\nAlexander Sommer (12. října 1936 Matejovce – 15. listopadu 2006) byl slovenský a československý vysokoškolský pedagog, agronom, politik Komunistické strany Slovenska a poslanec Sněmovny lidu Federálního shromáždění za normalizace.\n\nStudoval na gymnáziu v Kežmaroku a Popradu a po maturitě v roce 1955 začal studovat na Vysoké školy zemědělské v Nitře, kterou absolvoval v roce 1960. Pracoval pak ve Výzkumném ústavu zemědělské výroby v Nitře. V roce 1965 získal titul kandidát věd, roku 1977 doktor věd. V roce 1985 se stal docentem a 22. února 1988 profesorem v oboru výživy a fyziologie zvířat na VŠ zemědělské v Nitře. Od roku 1968 budoval ve Výzkumném ústavu zemědělské výroby v Nitře oddělení výživy zvířat, z kterého se později vyvinul samostatný ústav. Zaměřoval se na problematiku trávení živin u přežvýkavců. Publikoval přes 200 odborných studií, přes 300 příspěvků ve sbornících a 38 knih. Byl členem korespondentem ČSAV a SAV (v letech 1988–1990 i člen jejich prezídií). V roce 2005 se stal řádným členem Učené společnosti SAV. V roce 1994 se stal prvním ředitelem Slovenské akademie zemědělských věd. V období let 2000-2004 byl členem rady slovenské vlády pro vědu a techniku. Přednášel na mnoha vysokých školách, byl garantem několila mezinárodních vědeckých programů.\n\nAngažoval se i politicky v Komunistické straně Slovenska. Ve volbách roku 1981 zasedl do Sněmovny lidu (volební obvod č. 153 - Nové Zámky, Západoslovenský kraj). Mandát obhájil ve volbách roku 1986 (obvod Nové Zámky). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798278", "url": "https://cs.wikipedia.org/wiki?curid=798278", "title": "Őriszentpéter", "text": "Őriszentpéter\n\nŐriszentpéter je město v západním Maďarsku v župě Vas, spadající pod okres Körmend. V minulosti bylo centrem okresu Őriszentpéter, ten byl ale zrušen a jeho území bylo přiděleno okresu Körmend.\n\nRozkládá se na ploše 33,56 km² a v roce 2011 zde žilo 1 160 obyvatel.\n"}
{"id": "798281", "url": "https://cs.wikipedia.org/wiki?curid=798281", "title": "Laurence Ferrariová", "text": "Laurence Ferrariová\n\nLaurence Ferrariová (* 5. července 1966 Aix-les-Bains, Savojsko) je francouzská novinářka, která k roku 2012 působila jako moderátorka večerního zpravodajství na veřejnoprávní stanici TF1. Jedná se o nejsledovanější televizní zpravodajský pořad v Evropě.\n\nNarodila se roku 1966 v savojském městě Aix-les-Bains do rodiny bývalého starosty obce a poslance Národního shromáždění Gratiena Ferrariho, který měl italské kořeny. V Lyonu navštěvovala střední školu École Française des Attachés de Presse zaměřenou na média, a poté absolvovala pařížskou Univerzitu Paříž 1 Panthéon-Sorbonne s magisterským diplomem v politické a kulturní komunikaci. Má tři starší sestry.\n\nKariéru začínala v roce 1986 jako kreativec v tiskové agentuře AFP a v periodiku \"Le Figaro Magazine\". Působila také na rozhlasové stanici Europe 1, kde zpracovávala téma zdravotnictví.\n\nTelevizní dráhu nastartovala v roce 1994, když spolu s Michelem Druckerem moderovala \"Studio Gabriel\" na kanálu France 2, a poté s kolegou Jeanem-Pierrem Pernautem pořad \"Combien ça coûte ?\" na TF1. Od roku 2001 v neděli večer spoluuváděla s bývalým manželem Thomasem Huguesem magazín \"Sept à Huit\" na TF1. Následně v roce 2006 přešla na stanici Canal+, kde moderovala politický týdeník \"Dimanche +\", jenž také zpracovával francouzské prezidentské volby v roce 2007. V červnu 2008 pak byla vybrána do pozice nové moderátorky zpravodajství vysílaného v pracovní dny \"Le 20 Heures de TF1\", které představuje nejsledovanější večerní zprávy na evropském kontinentu. Uvádět je začala 25. srpna 2008, když vystřídala Patricka Poivre d'Arvora, který na tomto místě pracoval předešlých dvacet jedna let.\n\nKontroverzním se stal její rozhovor s íránským prezidentem Mahmúdem Ahmadínežádem z roku 2010, jenž vedla s vlasy zahalenými šátkem.\n\n2. května 2012 společně s Davidem Pujadasem uváděla jedinou debatu mezi Nicolasem Sarkozym a Françoisem Hollandem před 2. kolem francouzských prezidentských voleb 2012.\n\nV říjnu 2007 se po čtrnácti letech rozešla s manželem, také novinářem, Thomasem Huguesem, s nímž má syna a dceru.\n\nOd roku 2008 je jejím partnerem hudebník Renaud Capuçon. V červenci 2009 se za něj provdala v 16. pařížském obvodu. Z manželství vzešel syn narozený v listopadu  2010.\n"}
{"id": "798282", "url": "https://cs.wikipedia.org/wiki?curid=798282", "title": "Emil Sučko", "text": "Emil Sučko\n\nEmil Sučko (* 10. prosince 1947) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako dělník. Ve volbách roku 1981 zasedl do Sněmovny lidu (volební obvod č. 193 - Prešov II, Východoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798284", "url": "https://cs.wikipedia.org/wiki?curid=798284", "title": "Vratislav Svoboda", "text": "Vratislav Svoboda\n\nVratislav Svoboda (* 22. února 1936) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí tajemník okresního výboru KSČ. Šlo o OV KSČ Jihlava. K roku 1988 se zmiňuje coby tajemník Krajského výboru KSČ v Jihomoravském kraji pro průmysl.\n\nVe volbách roku 1981 zasedl do Sněmovny lidu (volební obvod č. 99 – Jihlava, Jihomoravský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798287", "url": "https://cs.wikipedia.org/wiki?curid=798287", "title": "Aristippos z Kyrény", "text": "Aristippos z Kyrény\n\nAristippos z Kyrény (řec. \"Aristippos hò Kyrēnaíos\"; lat. \"Aristippus Cyrenaeus\"; asi 435 př. n. l. Kyréna – 355 př. n. l. Kyréna) byl řecký filozof, žák Sókratův, zakladatel kyrénské školy, stoupenec hédonismu. Za cíl života považoval dosahování slasti.\n\nAristippos se narodil v Kyréně, kde pravděpodobně poslouchal přednášky Prótagora, který tam nějaký čas pobýval. Sókratova proslulost ho přilákala do Athén, a to asi v roce 416 př. n. l.; stal se jeho žákem. Ač byl sám zámožný, dával si – na rozdíl o Sókrata – za své přednášky platit. Aristippos mnoho cestoval. Když Sókrates zemřel (399 př. n. l.), byl prý na Aigině. \n\nVe stejné době jako Platón (tj. kolem let 389–388 př. n. l.) pobýval na Sicílii na dvoře syrakuského tyrana Dionysia I. a pak ještě jednou v roce 361 př. n. l. na dvoře tyrana Dionysia II. Na sklonku svého života žil ve své rodné Kyréně, kde založil kyrénská školu. Mezi jeho posluchači byla i jeho dcera Arété, která po jeho smrti převzala vedení školy a poté ji předala svému synovi Aristippovi Mladšímu (4./3. století př. n. l.).\n\nDiogenés Laertios uvádí početný seznam Aristippových spisů, ale zároveň zaznamenává již v antice vzniklé pochybnosti o jejich pravosti. Z Aristippových děl se nezachovaly téměř žádné autentické zlomky. Dosti četné informace o jeho učení pocházejí od jiných autorů, přičemž není vždy jasné, zda se nejedná o názory Aristippa Mladšího nebo některého jiného stoupence kyrénské školy. \n\nO Aristippovi se tradovalo, že se dovedl „přizpůsobit místu, času i osobě a choval se přiměřeně za všech okolností\". Básník Horatius to vyjádřil veršem: „\"Dobře se Aristippos v stav každý i poměry uměl vpravit: směřoval výš, vždy spokojen s přítomným stavem\".\" O Aristippově věhlasu svědčí i skutečnost, že ho Cicero řadil vedle Sókrata a přisuzoval mu velké a božské přednosti.\n\nAristippos považoval za cíl života rozkoš (slast). Podle jeho názoru se člověk vyhýbá bolesti a strasti, ale tíhne ke slasti. Slast je „mírný pohyb\" přecházející do našeho vnímání, strast je „pohyb prudký\". Připodobňuje to k moři: mírný pohyb mořských vln je slast, rozbouřené moře je strast, klidné moře je stav bezbolestnosti a absence rozkoše.\nRozkoš považoval za stav tělesný, je to stav pozitivní, chvilkový, který prožíváme v současnosti. Odtud pochází citát: \"Náš je jen přítomný okamžik.\" Rozkoše je třeba neodkládat, protože nevíme, zda bude budoucnost, je nejistá. Doporučoval všem, aby se oddávali rozkoším – cele, bez odkladu. Dokonce i těm, které pocházejí z \"nejošklivějších pramenů\". Bohatství sice není žádoucí samo o sobě, ale přece jenom pomáhá k rozkoši. \n\nTaké však hlásal, že se rozkošemi nesmíme nechat ovládnout, chuť užívat musíme umět mít ve své moci. Rozkoš podle něj neovládá ten, kdo se jí zříká, ale ten, kdo nedovolí, aby ho ovládala.\nTak hédonici vytvořili jistou etiku svobody. \n\nLidské vědění je odvozeno od smyslového vnímání (sensualismus). Předmětem vědění je obsah našich pocitů. O vnějších věcech nemůžeme mít ucelené vědění, ale máme pocity, a tak víme, co v nás tyto vnější věci vyvolávají. Lidské poznání se redukuje na to, co je člověku příjemné nebo nepříjemné. Všechno, co zaručuje slast, je dobré a užitečné.\n\nO Aristippovi kolovala ve starověku řada historek, jejichž hodnověrnost se nedá ověřit. Z anekdot, které zaznamenal Diogenes Laertios, uvádíme na ukázku následující: \n\n\n"}
{"id": "798289", "url": "https://cs.wikipedia.org/wiki?curid=798289", "title": "Nároží", "text": "Nároží\n\nNároží je obvykle prostor v nejbližším okolí rohu nějaké budovy (budov), který představuje jakousi pomyslnou (nejčastěji pravoúhlou) hranici mezi dvěma různými veřejnými prostranstvími - nejčastěji mezi dvěma ulicemi (třídami, bulváry) nebo mezi ulicí a náměstím (případně parkem, dvorkem, nádvořím, nábřežím apod.). Nároží bývá obvykle vymezeno přilehlými chodníky, ze kterých je zpravidla možný výhled na obě prostranství. Ve městech bývá nárožní objekt často využíván pro provoz různých obchodů a služeb (typicky hospoda \"Na Růžku\").\n\nPokud se nároží nachází v místě s vysokým dopravním ruchem, může být narožní chodník opatřen ochranným zábradlím, které zamezuje chodcům k nekontrolovanému vstupu do vozovky v prostoru křižovatky.\n\n\n"}
{"id": "798291", "url": "https://cs.wikipedia.org/wiki?curid=798291", "title": "Neuroetika", "text": "Neuroetika\n\nNeuroetika je vědní disciplína, která propojuje etiku s obory, které studují mozek, respektive mysl. Blízce souvisí s bioetikou, někdy je považována za její podobor. Můžeme ji rozdělit na dvě hlavní části – deskriptivní a preskriptivní. Zatímco deskriptivní část se zabývá vztahem mezi mozkovou aktivitou a morálním chováním, preskriptivní část řeší etické problémy neurověd.\n\nPojem \"neuroetika\" byl poprvé použit až v druhé polovině 20.století, přičemž hlavní rozvoj tato disciplína zaznamenává až na začátku tohoto století. S tímto rozvojem je spojeno i několik velkých vědeckých konferencí mezi lety 2002-2009. Právě na konferenci, která proběhla v roce 2002 v San Franciscu v Kalifornii, byly položeny moderní základy tohoto oboru. \n\nV několika posledních letech také vznikla celá řada specializovaných institucí, jako například National Core for Neuroethics v Kanadě nebo Center of Neurotechnology Studies ve Spojených státech amerických. \n\nK významnému posunu oboru samozřejmě přispěla i publikace řady knih a studií. Mezi nejvýznamnější vědce a autory můžeme zařadit Neila Levyho, Erica Racina nebo Marthu Farahovou. Mezi významné české autory pak patří například Marek Petrů nebo Jan Burian. \n\nDeskriptivní neuroetika zkoumá vztah mezi mozkovou aktivitou a morálním chováním. Dnešní zobrazovací technologie (jako například funkční magnetická resonance) nám umožňují sledovat činnost mozku v reálném čase, takže lze mimo jiné studovat i to, jak mozek zkoumaného subjektu reaguje na různé morální podněty. \n\nVědci doufají, že jim tyto experimenty pomohou objasnit například způsob, kterým docházíme k rozhodnutím souvisejícím s morálkou, nebo důvod, proč lidé s různými druhy poškození mozku reagují na morální podněty jinak než lidé zdraví. \n\nToto pole má mimo jiné i potenciál odpovědět na některé významné otázky týkající se filozofie mysli. Nové objevy na tomto poli nám totiž mohou přinést nové pohledy na svobodu vůle nebo na rozdělení těla a duše. \n\nPreskriptivní neuroetika se snaží přinést odpovědi na etické otázky, které přináší neustálý rozvoj neurověd. Jedna z hlavních otázek se týká moderních zobrazovacích metod. Data z nich nám totiž mohou poskytnout mnoho zneužitelných informací. O některé z nich bude jistě velký zájem z řad marketingových firem nebo vládních institucí. \n\nModerní technologie nám také mimo jiné dávají možnost vylepšit hned celou řadu neurokognitivních schopností. Na trhu se například začínají objevovat psychofarmaka, která dokáží zpomalit proces zapomínání nebo zlepšit pozornost. Nefarmakologické zásahy se zpravidla používají pouze pro terapeutické účely, ačkoliv je zřejmé, že by se v budoucnu mohla najít i jiná využití. Obě možnosti však mojí potenciál změnit náš pohled na to, co považujeme za duševní zdraví. Jak se například bude společnost dívat na ty, kteří si podobná vylepšení nebudou moci dovolit?\n\nJe nutné si uvědomit, že se sféra preskriptivní neuroetiky neustále rozšiřuje. Je tedy možné, že se v budoucnosti bude tento obor zabývat i problémy spojenými s ovládáním mysli, čtením myšlenek nebo propojením mozku s počítačovým rozhraním.\n\n\n"}
{"id": "798292", "url": "https://cs.wikipedia.org/wiki?curid=798292", "title": "Karel Třešňák (herec)", "text": "Karel Třešňák (herec)\n\nKarel Třešňák (13. prosince 1896 Praha – 29. května 1955 Praha) byl český divadelní herec a režisér.\n\n\n"}
{"id": "798293", "url": "https://cs.wikipedia.org/wiki?curid=798293", "title": "Okres Gválijar", "text": "Okres Gválijar\n\nOkres Gválijar je jeden z 50 okresů indického státu Madhjapradéš. Jeho správním střediskem je starobylé město Gválijar. Okres má rozlohu 5124 čtverečních kilometrů a v roce 2001 v něm žilo 1 629 881 obyvatel, což byl přírůstek 26 % oproti roku 1991.\n"}
{"id": "798295", "url": "https://cs.wikipedia.org/wiki?curid=798295", "title": "Ferrari (rozcestník)", "text": "Ferrari (rozcestník)\n\nFerrari je původně italské příjmení, z pohledu etymologie znamenající \"kovář\" – z italského \"ferraro\" či \"fabbro ferraro\", především pak z italského slova \"ferro\", znamenající železo. Ferrari může v různých významech znamenat:\n"}
{"id": "798296", "url": "https://cs.wikipedia.org/wiki?curid=798296", "title": "Fotogeničnost", "text": "Fotogeničnost\n\nFotogeničnost je vlastnost toho, co se dá dobře fotografovat; způsobilost k úspěšnému zobrazení fotografií nebo hodnocení schopnosti „vypadat dobře“ na obrazovce či na fotografiích.. Marie Němcová definuje fotogeničnost jako \"seskupení prvků, ploch a linií, které ve spojitosti se světlem, barvou a kompozicí obrazu působí na estetický cit diváka\". Ottův slovník naučný uvádí, že \"fotogeničnost je vrozená dispozice vlasů, očí a pleti i celého obličeje, na niž fotografický materiál reaguje zvláštním vytvořením úspěšného druhu fotografie.\" Filmový slovník uvádí, že se jedná o fyzickou vlastnost osoby, její fyzický vzrůst, plastické utváření hlavy a obličeje, které poskytuje při fotografickém zachycení nejepší výsledky.\n\nV roce 1835 vynalezl William Fox Talbot metodu nazvanou \"Photogenic Drawing\" (fotogenická kresba), což byla jedna z prvních technik záznamu obrazu. S její pomocí dělal obrázky květin, částí rostlin z herbáře a jiných plochých předmětů, které kladl na papír.\n\nTermíny „fotogeničnost“ ( ) a „fotogenický“ ( ) začal používat jako teoretický koncept ve francouzské literatuře o kinematografii roku 1920 Louis Delluc (autor knihy \"Photogénie\") a jeho následovníci. Režisér Jean Epstein se o fotogeničnost vyjadřoval takto: \"\"...fotogenickým budu nazývat každý aspekt věcí, bytostí a duší, který násobí své morální kvality v kinematografii\"\". Francouzský termín \"fotogenický\" byl v témže smyslu přejat do dalších jazyků, včetně anglického. V SSSR zavedl tento termín filmový teoretik Lev Kulešov.\n\nNejčastěji je fotogeničnost spojována s portrétem, ale fotogenická může být i krajina, zátiší, architektura nebo zvíře.\n\nFotogeničnost může, ale nemusí nutně souviset s fyzickou atraktivností ve skutečném životě. Modely jsou obvykle popisovány jako fotogenické. Struktura kostí na jejich tvářích však nemusí být estetická, obecně může být dokonce i neatraktivní, jejich křehký vzhled, když je fotografován, se může měnit na fyzicky atraktivní.\n\nPro vysvětlení existuje několik možných příčin. Za prvé je důležité pochopit rozdíl mezi reálným pohledem na někoho dvěma očima a prostřednictvím jednookého objektivu fotoaparátu. Dvěma očima je lidský mozek schopen vidět tvář třírozměrně, a to i při přímém pohledu zepředu, což poskytuje mnohem více informací než většina fotoaparátů. V důsledku snímání fotoaparátem s jedním objektivem se hodně z trojrozměrných vlastností obličeje ztratí a tvář se může jevit „plnější“ než ve skutečnosti je (což je důvod pro úsloví, že \"kamera přidává deset liber\"), nebo s jinými proporcemi, zejména při pohledu z těsné blízkosti. Je velký rozdíl, pokud srovnáme obraz něčí tváře pořízeném z jednoho a z dvaceti metrů pod stejným úhlem (zvláště když portrétovaný stojí přímo proti fotoaparátu). Tvář bude na každém obrázku vypadat jinak, snímek pořízený z větší vzdálenosti poskytne lepší zobrazení dotyčné osoby v „trojrozměrném vzhledu“. Podrobnější vysvětlení tohoto jevu lze nalézt v dokumentu amerického patentu na \"imaginograf\".\n\nProtože se většina fotografovaných dívá přímo do fotoaparátu, jsou ve výhodě ti s méně lichotivými bočními profily (jako například ti se slabou bradou nebo zakřiveným nosem). V reálném životě se tvář člověka hodnotí nejen na základě předního pohledu, ale i z jiných úhlů, avšak na většině fotografií je pro úsudek diváka pouze pohled zepředu.\n\nDalší vysvětlení je skutečnost, že atraktivní lidé nejsou vždy fotogeničtí, ale část jejich přitažlivosti může být způsobena jejich charismem v reálném životě, jak se pohybují, vyjadřují a chovají. I když má subjektivní vzhled osoby v reálném životě pozitivní vliv, fotografie tyto atributy reprodukovat nedokáže, a obraz takové osoby působí méně atraktivněji než jak je v reálném životě vnímán a přispívá ke klasifikaci této osoby za méně fotogenickou.\n\nNa atraktivitě portrétního snímku má velký podíl osvětlení, při kterém je fotografováno. Tvář člověka může vypadat jinak v závislosti na úhlu a intenzitě světla dopadající na tvář. Světlejší tóny pleti mohou na fotografii vypadat přesvětlené, obzvláště při nevhodném použití blesku. Efekt fotografického blesku může zvýraznit nežádoucí prvky, jako prohlubně a výstupky, které jsou pak výraznější než ve skutečnosti.\n\n\n\n"}
{"id": "798298", "url": "https://cs.wikipedia.org/wiki?curid=798298", "title": "Kostel Nanebevzetí Panny Marie (Černvír)", "text": "Kostel Nanebevzetí Panny Marie (Černvír)\n\nKostel Nanebevzetí Panny Marie je římskokatolický chrám v obci Černvír v okrese Brno-venkov. Je chráněn jako kulturní památka České republiky.\n\nKolem kostela se nachází hřbitov. Je filiálním kostelem doubravnické farnosti.\n\nZatímco v jižní části ostrohu nad řekou Svratkou stál černvírský hrad, na jeho severním výběžku byl zřejmě nedlouho před rokem 1250 vybudován románský kostel, který se ve stavbě současného chrámu dochoval dodnes. Jednalo se o malou centrální stavbu s hranolovou lodí a dvěma apsidami na východní a západní straně. Tento původní kostel byl v první polovině 14. století změněn na kněžiště, jeho interiér vyzdoben malbami (objeveny a restaurovány v letech 1969–1971), ze severní strany byla k němu přistavěna sakristie, z jižní strany gotická loď. V této podobě zůstal do konce 17. století, kdy byl barokně přestavěn. Došlo ke zvětšení sakristie a k výraznému prodloužení lodi jižním směrem, kde byla zakončena trojosým průčelím s průchodem na hřbitov, boční kaplí a márnicí.\n\nV letech 1977–1982 prošel kostel rekonstrukcí.\n\nV roce 1969 byly při rekonstrukci objektu nalezeny fresky v původní románské stavbě (dnešní presbytář) z první poloviny 13. století znázorňující:\nBarokní retabulový oltář svatého Linharta od Ignáce Lerchenlachera pochází ze zrušeného kostela svatého Linharta ze zatopeného Mušova.\n\nV 1. polovině 16. století byla v kostele pohřbena Hedvika ze Švamberka, druhá manželka Jana Bohatého z Pernštejna. Po smrti jejího manžela v roce 1548 bylo její tělo převezeno ke společnému pohřbu do doubravnického kostela.\n\n"}
{"id": "798299", "url": "https://cs.wikipedia.org/wiki?curid=798299", "title": "Ferrari (příjmení)", "text": "Ferrari (příjmení)\n\nFerrari je původně italské příjmení, z pohledu etymologie znamenající \"kovář\" – z italského \"ferraro\" či \"fabbro ferraro\", především pak z italského slova \"ferro\", znamenající železo.\n\nPříjmení Ferrari nosí více osobností:\n\n\n"}
{"id": "798302", "url": "https://cs.wikipedia.org/wiki?curid=798302", "title": "46. gardový noční bombardovací letecký pluk", "text": "46. gardový noční bombardovací letecký pluk\n\n46. gardový tamaňský noční bombardovací letecký pluk (původně 588. NBAP) bránil Sovětský svaz v době Velké vlastenecké války od června 1942 do konce války v Evropě. Byl jedním ze tří ženských leteckých pluků organizovaných Marinou Raskovou. Vyzbrojen byl letadly U-2. Na rozdíl od jiných NBAP pluků s U-2 to byl pluk ryze ženský. Piloti, navigátoři, zbrojíři, technici a mechanici se rekrutovali z řad dobrovolnic převážně ve věku 17 až 22 let. Nepřítel jim přezdíval „Nachthexen“, česky „Noční čarodějnice“.\n\nBrzy po vypuknutí války bylo i mladým děvčatům jasné, že německý agresor vážně ohrožuje jejich budoucnost. Některé již měly za sebou chvatný útěk před okupanty. Hlásily se do armády, protože nechtěly čekat, až za ně někdo druhý válku prohraje.\nByly to studentky a čerstvé absolventky moskevských vysokých škol, dělnice z moskevských závodů, uprchlíci z okupovaného území.\nNěkteré z nich v předválečných letech navštěvovaly aeroklub a měly pilotní zkoušky. Ve třicátých letech, a hlavně od roku 1937, kdy se již Sovětský svaz připravoval na válku, Osoaviachim pořádal branné kurzy pro mládež. Aerokluby přijímaly zájemce o pilotní výcvik a mohly se ho účastnit i ženy. Některým z nich se létání stalo povoláním.\n\nS nasazením žen v přímém boji s nepřítelem se zpočátku nepočítalo. Armáda tehdy přijímala pouze zdravotnice. V nadcházející sklizni ženy musely nahradit odvedené muže. Později se účastnily kopání obranných linií před Moskvou a hašení požárů po náletech (první nálet na Moskvu se uskutečnil v noci na 22. července 1941).\n\nMarina Raskova, letecká rekordmanka navigátorka, Hrdina SSSR a důstojník NKVD, povoláním výzkumná pracovnice Akademie VVS Žukovského, využila svých vysokých kontaktů, přišla za Stalinem s projektem a přesvědčila ho. Následně byl v říjnu 1941 vydán Rozkaz NKO SSSR № 0099 z 8. října 1941 \"О sformování ženských leteckých pluků VVS Rudé Armády\", na jehož základě byl zformován 588. noční bombardovací letecký pluk.\n\nPodle téhož rozkazu byly zformovány ještě další dva ženské letecké pluky, které ale nebyly složeny pouze z žen, protože používaly letouny moderní konstrukce, náročnější na údržbu. Byl to 587. bombardovací letecký pluk (později 125. gardový) vyzbrojený rychlostními bombardéry Petljakov Pe-2 a 586. stíhací letecký pluk s letadly Jakovlev Jak-1.\n\nZformování všech tří pluků vedla mjr. Маrina Raskova (Раскова, Марина Михайловна)(29 let), která měla zásadní zásluhu o vznik těchto jednotek. Na její výzvu prostřednictvím Komsomolu se na Akademii vojenských vzdušných sil profesora Žukovského v Moskvě přihlásilo množství dobrovolnic, ze kterých osobně vybrala schopné dívky. Raskova se dále snažila získat do svého oddílu civilní (vojenské tehdy ještě žádné nebyly) pilotky-profesionálky, protože skutečně zkušených pilotek nebylo mnoho. Tyto podléhaly branné povinnosti a již od začátku války sloužily v armádě. V zázemí zajišťovaly základní výcvik vojenských pilotů, na frontě fungovaly jako taxi pro velící důstojníky a praporčíky, zajišťovaly spojení, rozvědku, transport raněných, výsadek diverzních skupin. Ač nebyly tyto akce přímo bojové, byly často velmi nebezpečné. Tyto profesionálky byly k Raskove převeleny postupně a i mnohem později, jako doplnění již fungujících pluků. Raskova sama se později rozhodla létat jako pilotka rychlostní bombardéry 587. pluku. Zahynula 12. ledna 1943 při havárii ve sněhové bouři.\n\n16. října 1941 byly vybrané adeptky z Moskvy jakožto 122. ženský letecký oddíl nejprve odeslány do vojenského leteckého učiliště ve městě Engels nedaleko Saratova. Vlak vypravený z Kazanského nádraží do cíle dorazil 26. října 1941.\nTam se k nim připojily ještě dobrovolnice ze Saratova. Studentky a absolventky Saratovského leteckého učiliště civilních aerolinií pak byly jádrem technického personálu.\nZa pilotky byly určeny dívky, které měly větší praxi v létání, například instruktorky aeroklubů.\nDívky s menším počtem nalétaných hodin a studentky vysokých škol bez letecké praxe se školily na navigátorky. Ostatní se školily na techniky a zbrojíře.\nVe škole se dívky učily pořadovou přípravu, teorie a hlavně prakticky se učily létat, navigovat a bombardovat v noci. \nVojenská přísaha proběhla 7. listopadu 1941.\nV únoru 1942 bylo přistoupeno k formování pluků. Od 122. oddílu se nejprve oddělil 586. IAP pod vedením Tamary Kazarinové, 6. února vznikl 588. NBAP a s delším časovým odstupem vznikl 587. BAP pod vedením Mariny Raskové. Některé ženy byly přiděleny do mužských leteckých pluků (pozemní personál).\n\nVelitelem 588. NBAP byla jmenována npor. Jevdokija Beršanská (Бочарова, Евдокия Давыдовна)(28 let), pilotka s desetiletou praxí, bývalá učitelka Batajskského leteckého učiliště, před válkou velitelka roje leteckého oddílu pro mimořádné situace ve stanici Paškovská a členka zastupitelstva města Krasnodaru.\nJméno Jevdokija je řeckého původu a má ruské varianty Dina, Dusja a Duňa a pluku proto přezdívali také \"Duňkin pluk\".\nPod jejím velením pluk bojoval do konce války.\nKomisařem pluku byla Jevdokija Račkevič (Рачкевич, Евдокия Яковлевна)(33 let).\nNáčelníkem štábu pluku byla jmenována Irina Rakobolská (Ракобольская, Ирина Вячеславовна)(21 let), studentka matfyzu MGU.\nZástupcem velitele pluku po letové části byla Serafima Amosova (Амосова, Серафима Тарасовна)(27 let), zkušená pilotka civilních aerolinek.\nNáčelníkem mechaniků byla Sofie Ozerkova, učitelka Irkutského vojenského učiliště, voják z povolání.\nNáčelníkem zbrojířů byla Naděžda Strelkova, voják z povolání.\n\nPluk měl zpočátku dvě a od prosince 1942 tři eskadrily (letky) po třech zvěnech (rojích). Jedno zvěno mělo 3 letouny. V srpnu 1943 přibyla 4. eskadrila určená k boji a výuce nováčků.\n\nPluk byl zpočátku součástí 218. noční bombardovací divize vedené Dmitrijem Popovem a 4. vzdušné armády gen.mjr. Konstantina Veršinina. 4. vzdušná armáda byla tehdy součástí Jižního frontu gen.por. Rodiona Malinovského. Jižní front byl v důsledku porážky u Charkova v červenci 1942 rozformován a jeho části vešly do Severo-kavkazského frontu maršála Semjona Buďonnyho. Od září 1942 4. vzdušná armáda patřila do Severní skupiny vojsk Zakavkazského frontu arm.gen. Ivana Ťuleněva. Konstantin Veršinin byl potom vrchním velitelem vzdušných sil tohoto frontu. V lednu 1943 4. vzdušná armáda přešla do nově zformovaného Severo-kavkazského frontu gen.plk. Ivana Maslennikova a později gen.plk. Ivana Petrova. Od konce dubna 1943 pluk patřil k 132. BAD gen.mjr. Ivana Fedorova. Během bojů o Sevastopol pluk patřil do 8. vzdušné armády 4. ukrajinského frontu, 2. gardové stalingradské divize gen.mjr. Kuzněcova. Po vítězství na Krymu byl pluk přeřazen k 2. běloruskému frontu maršála Konstantina Rokosovského, zpět do 4. vzdušné armády, které opět velel gen.plk. Veršinin a do 325. NBAD divize pplk. Grigorije Pokojevého.\n\nPluk byl vybaven letouny U-2 zvanými \"utočka\" nebo \"lastočka\" (u nás známými jako Po-2 \"kukuruznik\").\nByl to celodřevěný dvouplošník s hvězdicovým motorem s pěti válci o výkonu 74 kW a maximální rychlosti asi 120 km/h.\nLetoun byl snadno ovladatelný i dobře obratný, byl nenáročný na údržbu, měl malou spotřebu paliva a minimální požadavky na letištní plochu. \nDvě otevřené kabiny umístěné za sebou byly vybaveny spřaženým řízením a základními přístroji, neboť se jednalo o původem školní letoun.\nKaždý pilot ho znal, protože jím byly vybaveny všechny aerokluby.\nMotor roztáčel technik ručně, protočením vrtule. Pevný podvozek neměl brzdy. Když bylo více sněhu, podvozková kola se vyměnila za lyže.\nPosádku tvořil pilot a navigátor který rovněž uvolňoval bomby, případně z kabiny shazoval jiný materiál.\nZdvojené řízení umožňovalo převzetí řízení navigátorem v nouzové situaci.\nKabiny neměly žádné pancéřování proti střelám, jen překližka a plátno. Plátěný potah byl výhodný, neboť se často stávalo, že projektil flaku proletěl křídlem aniž by explodoval.\nLetoun byl požárně velmi nebezpečný a po zásazích nepřátelské palby se snadno vzňal.\nTo osádkám působilo velký stres, protože požár na palubě až na výjimky končil smrtí osádky.\nPadáky se původně nepoužívaly, protože letoun operoval nad nepřátelským územím a byla obava že by osádka padla do zajetí.\nUšetřilo se tak 32 kg hmotnosti pro bomby.\nAž v roce 1944 po zbytečné ztrátě osádky (Makarová, Bělik) nad vlastním územím se padáky začaly používat. Skákat pak letecký personál svého i dalších pluků divize učila pilotka Naděžda Troparevská, zkušená parašutistka.\nPro lety nad mořem se nosily samonafukovací plovací vesty, o kterých letkyně žertovaly, že to jsou závaží, která je mají udržet pod vodou. Nafukovací člun na palubě nebyl. \nPod spodními křídly byly čtyři závěsy pro bomby ovládané z kabiny navigátora. Další bomby do požadované hmotnosti vázaly na trup a shazovaly přeříznutím provazu.\nJako munice se používaly bomby 25, 50 a 100 kg tříštivé (střepinové), trhavé a zápalné, ampule s samozápalnou tekutinou. Z kabiny se shazovaly malé termitové bombičky, malé vyskakovací bomby zvané \"žabky\" a protitankové granáty.\nPro zaměřování cíle nebyl k dispozici žádný přístroj. To ale neuškodilo přesnosti bombardování.\nKulomet ŠKAS ráže 7,62 mm za zadní kabinou se objevil až v roce 1944.\nOsádka měla osobní pistole TT.\nNa palubě běžně nebyla radiostanice, kabiny ale měly hadičkový interkom, aby na sebe osádka nemusela křičet.\nNěkolik letounů bylo později vybaveno fotografickým přístrojem.\nPoužívala se i radiostanice na palubě letadla provádějícího průzkum počasí nad cílem pro úsporu času, než se letoun vrátil. \nPři formování pluk obdržel 20 letadel, později jejich počet vzrostl až na 45. Na konci války to bylo 36 letadel.\n\nTakto pomalý letoun s krátkým doletem byl pro boj ve dne málo použitelný.\nProto pro něj byla vyvinuta taktika nočního boje, ve které vynikly jeho dobré vlastnosti. Vedení pluku obdrželo seznam cílů ke zničení.\nByla-li základna ve velké vzdálenosti od fronty, byla vybrána vhodná plocha pro operační letiště poblíž fronty, kam se na noční létání přemístilo vše potřebné.\n\nVelitelkou osádky byla pilotka. Jejím úkolem bylo řídit letoun, dodržovat předepsané letové hladiny, umožnit navigátorce zasáhnout cíle a vrátit se kompletní zpět. Navigátorka měla informaci o cíli a jejím úkolem bylo tento najít a zasáhnout. Zjišťovala polohu a letový kurz. Při přiblížení na cíl dávala pilotce instrukce k upřesnění směru, a ve správný okamžik odhodila náklad. Po přistání se obě, nebo jen navigátorka, dostavily k řídícímu létání, odevzdaly podepsané hlášení a obdržely list s popisem cíle a instrukce pro další let.\n\nLetadlo přilétlo z operačního letiště v těsné blízkosti fronty a z výšky 1200 m se staženým motorem potichu doklouzalo nad cíl, kde z výšky 500 m odhodilo bomby. Dále tiše odklouzalo z dosahu reflektorů protivzdušné obrany nepřítele a vrátilo se na operační letiště pro další bomby.\nJedna osádka provedla během letní noci průměrně 6 – 8 letů, v zimě 10 – 12 letů. Vystrojení bombami a palivem trvalo 5 – 8 minut a letělo se znovu.\n\nČasování roznětek se vždy nastavovalo na ihned. Vrhat bomby níže než 500 m nebylo povoleno, neboť hrozilo nebezpečí od střepin vlastních bomb. \n\nModravá světla vyhledávacích světlometů nejen že přivedla palbu na letadlo ale pilotovi též způsobovala ztrátu prostorové orientace.\nPro lepší světelné podmínky proto navigátorky běžně shazovaly osvětlovací bomby na padáčku a pilotky použily osvětlení kabiny. Osvětlovací bomba SAB žlutavě osvítila terén a zároveň oslepovala nepřítele. Také označovala cíl pro následující letoun.\nZkušené pilotky uměly obratně mizet ze zajetí reflektorů rychlým skluzem do strany.\n\nVýsledky bombardování ověřovala osádka následujícího letounu, nebo poslední letoun prováděl fotografování. K osvětlení scény navigátor svrhnul speciální fotografickou bombu a ve chvíli osvícení stiskl spoušť. Bomba FOTAB se zavěšovala pod křídlo, snadno se zapálila a proto bylo nebezpečné s ní přistávat.\n\nPřed rozbřeskem se letouny vrátily na základnu umístěnou dále od fronty.\nOperační letiště byla v dosahu dělostřelecké palby nepřítele a prozrazení letiště by tedy mělo fatální následky. Stojící letouny byly důsledně zamaskovány.\nPřistávací dráha byla označena pouze třemi klasickými petrolejkami vzor \"netopýr\" zastíněnými tak, aby jejich světlo bylo viditelné pouze ve směru přistání.\nOperační letiště byla volena pokaždé jinde, aby nepřítel nevěděl odkud se létá.\n\nNěkteré linie fronty byly vybaveny silnou protileteckou obranou.\nLetoun se setkal s palbou na frontě při cestě k cíli, nad cílem a znovu na zpáteční cestě přes linii fronty. Někdy po nich omylem pálili i vlastní. \nLetoun ale bylo i nebylo snadné sestřelit.\nNěkdy, když byl cíl velmi dobře chráněn, museli použít nebezpečnou taktiku.\nLetouny létaly ve dvojici a nad cílem jeden letoun na sebe nechal soustředit úsilí protivzdušné obrany, aby druhý letoun mohl v klidu splnit úkol.\n\nNejhorší ztráty jim v noci na 1. srpen 1943 na Kubáni přinesl noční stíhač Messerschmitt Bf 110, který během krátké chvíle sestřelil 4 letouny 2. letky. Šlo o domluvenou taktiku, kdy německá protiletadlová palba mlčela, pouze světlomety hledaly cíle pro stíhače. Proti této lsti našly prostou obranu. Létaly v malých výškách. Protivzdušná obrana nebyla tak nebezpečná jako střelba stíhače na krátkou vzdálenost. Stíhač se ale neodvážil v noci létat nízko.\n\nV souvislosti s touto ztrátou byla vytvořena další letka se zaměřením na výcvik doplňujícího létajícího personálu. Nováčci, i když třeba zkušené pilotky, měli statisticky velkou úmrtnost v prvních bojových akcích. S nováčkem nikdo nechtěl letět i proto, že letkyně tvořily slétané páry. Posílat do akce osádku dvou nováčků bylo hazardem, proto v rámci nové letky s nováčkem letěla zkušená pilotka resp. navigátorka. Za padlé pilotky se přeškolovaly navigátorky, které měly praxi z aeroklubu. Na místa navigátorek školili nováčky nebo zbrojířky mající o to zájem (výjimečně za trest).\n\nNa konci léta 1944 (již v Bělorusku) byly zadní kabiny letounů vyzbrojeny kulomety.\nLetadla tím získala hrozivý válečný vzhled, ale efektivnost střelby byla sporná.\nProti palebné síle německé stíhačky (okolo 3 kg/s kulí, zápalných a tříštivých projektilů) byl kulomet jen symbolickou obranou.\nLetadlo bylo velmi zranitelné, ale hbité. Bylo tedy důležitější manévrovat a pokusit se uniknout ve tmě. Také navigátorčiny pohyby při střelbě vadily pilotce v řízení, lépe si vedly malé a lehké navigátorky. Z kulometu se nejvíce střílelo při odletu od cíle když výbuchy a požáry osvítily zem.\n\nLetoun byl využíván také ve dne pro rychlé dopravní spojení s týlem. Protože neustále hrozilo napadení stíhačkami nepřítele, létalo se tzv. \"na bréjušem\", tedy ve výšce jen několik desítek metrů nad terénem. S tím byly spojeny i specifické nehody. \n\nCílem bombardování byly muniční sklady, velitelství, ubikace, mosty, železniční stanice, vlaky, kolony. Kromě vrhání bomb se letouny výjimečně používaly například pro zásobování obklíčených jednotek municí, léky, potravinami a poštou. Německým vojákům shazovaly agitační letáky.\nTaké byly použity pro vytváření hluku pro krytí lomozu tanků soustřeďujících se k ofenzivě, nebo námořní pěchoty při vyloďování. Osvětlovaly nepřátelské lodě v kerčském průlivu. V noci na 11. dubna 1944 spotřebovaly 650 bomb SAB na osvětlování ústupu protivníka při útoku Samostatné přímořské armády z předmostí na Kerči. \n\nPři natankování jen nezbytného množství paliva letoun unesl až 400 kg bomb. Ve srovnání s nosností velkých bombardérů to sice nebylo mnoho, ale za noc bylo více letů, takže celková hmotnost bomb denně svržených byla srovnatelná s výkonem velkého bombardéru, i když jen na nevelkou vzdálenost. Pluk operoval v noci a téměř za každého počasí. Již samotné létání za takových podmínek bylo hrdinstvím. Doplňovaly snažení leteckých sil operujících přes den tak, aby nepřítel neměl klid na odpočinek. Počáteční nedůvěru v tento koncept se ženám podařilo překonat a pluk se stal velmi účinnou zbraní a to nejen ideologickou.\n\nBojové úspěchy pluku byly také zásluhou pozemního personálu, který ač tolik neriskoval v přímém boji, musel vydržet značné útrapy. Zbrojířky neměly pro manipulaci s bombami žádnou mechanizaci. K letounům je ručně tahaly po zemi a pak je pod křídly zvedaly do závěsníků. I v třeskutých mrazech přitom nepoužívaly rukavice, protože bomby byly mastné a byl zapotřebí cit. Tuto práci prováděly v téměř úplné tmě. Jedna zbrojířka za noc navěsila i 3 tuny bomb. Navěšení bomb na letoun prováděla skupinka tří zbrojířek a ty si musely poradit i se 100 kg bombami. Techničky kromě celonočního obsluhování letadel po krátkém spánku pokračovaly opravováním četných poškození letounů, aby byly tyto na noc schopny letu. Manipulace 700 kg těžkým letounem po rozbahněné ploše je mimo představu.\n\nNa generální opravu se letouny předávaly do polní dílny na opravu letadel PARM. Zásobování pluku municí, palivem a jídlem zabezpečoval prapor letištního zabezpečení BAO, který měl být místně příslušný letišti, jindy byl putovní a obsluhoval i více leteckých pluků.\n\n\nBěhem bojů osádky letadel pluku provedly:\ncelkem 23 672 bojových letů a 28 676 letových hodin.\n\nBylo svrženo 2 902 980 kg bomb, 26 000 zápalných náloží. Podle neúplných údajů, pluk zničil a poškodil 17 říčních přeprav, 9 vlakových transportů, 2 železniční stanice, 46 skladů, 12 cisteren s palivem, 1 letadlo, 2 nákladních lodí, 76 automobilů, 86 palebných pozic, 11 vyhledávacích reflektorů.\nBylo způsobeno 811 požárů a 1 092 výbuchů velké síly. Také bylo shozeno 155 pytlů se střelivem a se zásobami obklíčeným sovětským vojskům.\n\nBojové ztráty pluku činily 13 pilotů, 10 navigátorů a 28 letadel. Celkem zemřelo 32 žen.\n\nKromě bojových, byly i jiné ztráty. \nJiž ve školícím centru v Engelsu došlo 9. března 1942 ke katastrofě. Tři stroje se při cvičném letu náhle ocitly ve sněhové vánici. Pilotky ještě nebyly dost zkušené, aby se dokázaly vypořádat se ztrátou prostorové orientace. Dvě posádky zahynuly, jedna posádka díky náhodě havárii přežila téměř bez zranění.\nDvě ženy zemřely v nemocnici na těžké onemocnění, dvě zahynuly na letišti při nepřátelském náletu, jedna havarovala na motocyklu. Zranění utrpěná během války působila smrt i po válce.\n\n\n\n\n\nMuzeum bojové slávy pluku je ve střední škole № 213 v Moskvě a ve škole № 105 v Samaře.\n\nHrdinky padlé za vlast jsou stále v paměti lidí. Tak například:\nAsteroid (1907) Rudneva, objevený 11. září 1972 Nikolajem Čjornychem, byl nazván k uctění památky navigátorky pluku gard.npor. Evženie Rudněvé, bývalé studentky matfyzu MGU.\nJejí jméno nese i ulice v Babuškinském okrsku Moskvy.\nUlice v Kosino-Uktomském okrsku Moskvy, která byla po 34 letech přejmenována, byla roku 2005 na přání veřejnosti znovu pojmenována k uctění památky pilotky gard.por. Taťány Makarové, bývalé studentky MMTTPP (dnes Piševoj kolidž № 33 v Moskvě, u školy je též památník a ve školní hymně zmiňují hrdinku). \n\nV roce 2005 vyšla kniha Olega a Olgy Grejgových , která letkyně líčí jako sexuálně nevázané, jež dostávaly vyznamenání za postelové výkony atd. Veteránky podaly na autora žalobu pro pomluvu; jednání bylo zrušeno kvůli úmrtí O. Grejga.\n\n\n"}
{"id": "798306", "url": "https://cs.wikipedia.org/wiki?curid=798306", "title": "Kaple svaté Máří Magdaleny (Doubravník)", "text": "Kaple svaté Máří Magdaleny (Doubravník)\n\nKaple svaté Máří Magdaleny na kopci Bozinka nad Doubravníkem je kaple věnována svaté Máří Magdaleně. Je chráněna jako kulturní památka České republiky.\n\nKaple byla postavena ve druhé polovině 17. století, obnovena v roce 1897 a znovu opravena v roce 1970. Jde o drobnou podélnou stavbu s půlkruhovým závěrem.\n\n"}
{"id": "798307", "url": "https://cs.wikipedia.org/wiki?curid=798307", "title": "Arnošt Herman", "text": "Arnošt Herman\n\nArnošt Herman (* 2. května 1932 v Mladé Boleslavi) je český právník a spisovatel. Po maturitě na lounském gymnáziu v roce 1951 studoval následně na Právnické fakultě Karlovy univerzity v Praze. Působil jako soudce a advokát. Je členem Obce spisovatelů a místopředsedou Severočeského klubu spisovatelů.\n\nOd roku 1957 uveřejňoval soudničky v \"Dikobrazu\", \"Svobodném slově\", \"Práci\" či \"Průboji\" a posléze také v \"Ústeckém deníku\". Svými povídkami přispíval do \"Literárního měsíčníku\", \"Světa práce\" a \"Práce\", v níž byla se svým dílem uspěl v soutěži uspořádanou v roce 1959, v níž se soupeřilo o nejlepší povídku.\n\nSvoji novelu \"Dům na nábřeží\" a \"Pět minut po rozsudku\" začal v \"Průboji\" otiskovat od roku 1961, resp. 1968. Roku 1974 obdržel 3. cenu v umělecké soutěži SKNV a v následujícím roce získal Čestné uznání v umělecké soutěži SKNV.\n\nV Severočeském nakladatelství vyšla jeho prvotina \"Muž na betonových schodech\", na níž v roce 1979 následovala \"Velká bílá oblaka\" a \"Krůpěj rosy\". Roku 1983 mu Československý spisovatel vydává knihu \"Žena v taláru\", jež je téhož roku zdramatizována Janou Štěpánkovou pro Československý rozhlas. Dalšími díly jsou:\n\nVedle Vladimíra Párala, Jiřího Švejdy, Václava Duška a Josefa Voláka je řazen mezi Severočeskou literární školu.\n\n"}
{"id": "798309", "url": "https://cs.wikipedia.org/wiki?curid=798309", "title": "Třída FREMM", "text": "Třída FREMM\n\nTřída FREMM je třída víceúčelových fregat vyvinutých ve francouzsko-italské spolupráci. FREMM znamená francouzsky \"Frégate multi-mission\" a italsky \"Fregata multi-missione\". Jejich hlavními uživateli budou francouzské námořnictvo a italské námořnictvo. Prvním zahraničním uživatelem třídy je Maroko, druhým Egypt. Doposud bylo objednáno 20 fregat této třídy. Hlavními kontraktory projektu jsou francouzská Armaris (součást koncernu DCNS) a italská Orizzonte Sistemi Navali (joint venture společností Fincantieri a Finmeccanica).\n\nVývoj třídy byl zadán roku 2005. Francie u loděnice DCNS objednala celkem 11 fregat ve dvou verzích - protiponorkové a protizemní. První francouzská fregata \"Aquitaine\" zahájila zkoušky v dubnu 2011. V listopadu 2012 byla v Lorientu předána francouzskému námořnictvu. V roce 2015 bylo oznámeno, že počet francouzských fregat třídy FREMM se omezí na šest kusů víceúčelové verze a dva kusy protiletadlové verze FREDA, přičemž ušetřené prostředky budou investovány do stavby pěti menších fregat střední velikosti třídy \"FTI\" (\"Frégate de Taille Intermédiaire\").\n\nItálie objednala dalších deset, z toho šest univerzálních a čtyři protiponorkové. První víceúčelová fregata \"Carlo Bergamini\" do služby vstoupila v květnu 2013, první italská protiponorková fregata \"Virginio Fasan\" pak v prosinci 2013.\n\nVšechny doposud objednané fregaty třídy \"FREMM\" mají být stavěny až do roku 2022.\n\nPrvním zahraničním uživatelem třídy se stalo Maroko. Marocké královské námořnictvo objednalo jednu protiponorkovou fregatu, která ponese jméno \"Mohammed VI\". Plavidlo postavila francouzská loděnice DCNS. V dubnu 2013 začaly u pobřeží Bretaně jeho námořní zkoušky. Do služby loď vstoupila v lednu 2014.\n\nDruhým zahraničním uživatelem se stalo egyptské námořnictvo. V únoru 2015 země objednala stavbu čtyř korvet třídy \"Gowind\" a jedné fregaty třídy FREMM. Kvůli velmi krátkým lhůtám bylo zvoleno takové řešení, že bude Egyptu předána dokončena francouzská fregata \"Normandie\". Fregata byla do služby přijata 23. června 2015 pod jménem \"Tahya Misr\".\n\nJednotky třídy \"FREMM\":\nVíceúčelová verze – fregaty ponesou jeden 127mm kanón OTO Melara v dělové věži na přídi a jeden 76mm kanón OTO Melara na střeše hangáru (ten u všech verzí pojme dva vrtulníky). Ponesou vertikální vypouštěcí sila Sylver A-50 pro protiletadlové řízené střely Aster 15. Údernou výzbrojí bude osm protilodních střel MBDA Teseo Mk 2 s dosahem 55 km. K napadání ponorek budou mít dva trojhlavňové 324mm torpédomety, ze kterých budou vypouštěna lehká protiponorková torpéda MU90 Impact.\n\nProtiponorková verze – fregaty budou mít dva 76mm kanóny OTO Melara rozmístěné stejně jako u víceúčelové verze. Na přídi budou mít dva osminásobné moduly Sylver A-43 pro protiletadlové střely Aster 15. Údernou výzbrojí budou čtyři protilodní střely Teseo Mk 2, které doplní čtyři střely protiponorkového systému MBDA MILAS. Fregaty dále ponesou dva trojnásobné 324mm torpédomety pro lehká protiponorková torpéda Eurotorp MU 90 Impact. Budou vybaveny vlečným sonarem s měnitelnou hloubkou ponoru CAPTASS.\n\nProtizemní verze AVT – fregaty ponesou příďový 76mm kanón OTO Melara Super Rapide. Za přední dělovou věží budou vertikální vypouštěcí sila Sylver A-70 pro protiletadlové řízené střely MBDA Aster 15 a 16 protizemních střel MBDA Scalp Naval. K ničení hladinových lodí budou mít protilodní střely MBDA MM.40 Exocet Block 3. Ponesou též dva trojnásobné 324mm torpédomety pro lehká protiponorková torpéda Eurotorp MU 90 Impact.\n\nPohonný systém tvoří plynové turbíny General Electric LM2500+. Fregaty mají dva lodní šrouby. Nejvyšší rychlost dosahuje 27 uzlů.\n\nProtiletadlová verze FREDA – fregaty s rozšířenou schopností boje proti vzdušným cílům. Neponesou protizemní střely, naopak budou mít vylepšenou verzi radaru Herakles, 32 vertikálních vypúouštěcích sil Sylver A50 pro protiletadlové řízené střely Aster 15 a Aster 30.\n"}
{"id": "798312", "url": "https://cs.wikipedia.org/wiki?curid=798312", "title": "Biblická olympiáda", "text": "Biblická olympiáda\n\nBiblická olympiáda je soutěž ve znalostech Bible, která může být pořádána jako oborová olympiáda pro žáky základních a středních škol nebo pro jinak vymezený okruh účastníků.\n\nV roce 2006 se biblická olympiáda konala v královéhradecké diecézi v rámci Roku Písma svatého. Biblickou olympiádu uspořádal také Apoštolský exarchát v České republice v roce 2010. V dubnu 2012 se v Kravařích uskutečnil první ročník biblické olympiády hlučínského děkanátu, která je určena především pro mládež od 12 do 15 let; od roku 2013 je pořádána v rámci celé ostravsko-opavské diecéze.\n\nNa Slovensku se biblická olympiáda koná od konce 20. století, přičemž na celoslovenské úrovni je pořádána od školního roku 2001/02. Vyhlašovatelem je Ministerstvo školství, vědy, výzkumu a sportu Slovenské republiky a spoluvyhlašovatelem Konference biskupů Slovenska. Soutěží se ve dvou kategoriích (kategorie základních škol a kategorie středních škol) a soutěž probíhá v několika kolech – třídní kolo, školní kolo, děkanátní (okresní) kolo, diecézní (krajské) kolo a celoslovenské kolo (v roce 2011 se konalo ve Spišské Kapitule). Svou biblickou olympiádu pořádá také Evangelická církev augsburského vyznání na Slovensku; soutěží v ní zvlášť žáci církevních škol (třídní kolo, školní kolo a celoslovenské kolo) a zvlášť ze státních a soukromých škol (školní kolo, seniorátní kolo a celoslovenské kolo), a to ve čtyřech kategoriích (3. až 4. ročník, 5. až 6. ročník, 7. až 9. ročník, střední školy).\n\n"}
{"id": "798313", "url": "https://cs.wikipedia.org/wiki?curid=798313", "title": "WWE SmackDown", "text": "WWE SmackDown\n\nWWE SmackDown (také uváděno jako SmackDown nebo SmackDown Live) je sportovní zábavní televizní program od WWE. Od roku 2016 se vysílá ve Spojených státech na stanici USA Network. Jméno show také odkazuje na SmackDown Live brand, ve kterém jsou zaměstnanci WWE kteří pracují a vystupují na tomto programu.\n\nOd svého založení v roce 1999 se \"WWE SmackDown\" vysílal ve čtvrtek večer, ale 9. září 2005 se show přesunula na páteční večery. Původně show debutovala 29. dubna 1999 ve Spojených státech na stanici UPN ale po sloučení UPN a The WB se v roce 2006 SmackDown začal vysílat na The CW. Na této stanici show zůstala dva roky než bylo v říjnu 2008 oznámeno, že se bude vysílat na MyNetworkTV. 1. října 2010 se \"WWE SmackDown\" přesunul na stanici Syfy, kde ukončil vysílání v prosince 2015. Od roku 2016 se \"WWE SmackDown\" vysílá na stanici USA Networkk.\n\nWWE natáčí SmackDown v úterý večer žive.\n\nOd října 2010 SmackDown začíná písní \"Know Your Enemy\" od skupiny Green Day zatímco \"Hangman\" od Rev Theory slouží jako druhá znělka. Bývalý úvodní song se jmenoval \"Let it Roll\" od Divide the Day.\n\nShow se začala na začátku 25. ledna 2008 vysílat v HD. Po tomto prvním vysílání v novém rozlišení z loga show zmizel vykřičník, který byl variací od roku 2001-08 s tmavší modrou barvou.\n\nOd přechodu k Syfy se show několikrát vysílala živě v úterý.\n\n\n"}
{"id": "798315", "url": "https://cs.wikipedia.org/wiki?curid=798315", "title": "Maple Leaf (trať)", "text": "Maple Leaf (trať)\n\nMaple Leaf je 845 kilometrů dlouhá linka osobní železniční dopravy, kterou společně provozují společnosti Amtrak a Via Rail. Linka vede z Pennsylvania Station v New Yorku do stanice Union Station v Torontu. Jízdní doba je přibližně 12 hodin, z toho jsou ale dvě hodiny strávené na hraničním přechodu Niagara Falls mezi USA a Kanadou.\n\nPůvodní linka s názvem Maple Leaf byla na trati mezi Chicagem a Torontem a provozovala ji společnost Grand Trunk Western Railraod. Její provoz byl ukončen v roce 1961. Nové spojení mezi New Yorkem a Chicagem zahájilo provoz v roce 1981 a bylo jedním z pilotních projektů spolupráce amerického Amtraku a kanadských železnic. \n\n"}
{"id": "798325", "url": "https://cs.wikipedia.org/wiki?curid=798325", "title": "Norsko na Zimních olympijských hrách 1984", "text": "Norsko na Zimních olympijských hrách 1984\n\nNorsko na Zimních olympijských hrách 1984 v Sarajevu reprezentovalo 58 sportovců, z toho 50 mužů a 8 žen. Nejmladším účastníkem byla Agnes Aanonsen (17 let, 82 dní), nejstarším pak Jan Lindvall (33 let, 338 dní). Reprezentanti vybojovali 9 medailí, z toho 3 zlaté, 2 stříbrné a 4 bronzové.\n\n"}
{"id": "798326", "url": "https://cs.wikipedia.org/wiki?curid=798326", "title": "Temné stíny", "text": "Temné stíny\n\nTemné stíny (v anglickém originále \"Dark Shadows\") je americká hororová fantasy komedie režiséra Tima Burtona z roku 2012, kde se v hlavní roli představí Johnny Depp. V dalších rolích se objeví Eva Green, Jackie Earle Haley, Michelle Pfeiffer, Christopher Lee a další.\n\nJohnny Depp hraje Barnabáše Collinse, jemuž zničila život zlá čarodějka (a Barnabášova milenka) Angelique (Eva Green) tím, že v minulosti zabila jeho rodiče i jeho pravou lásku, přeměnila ho v upíra a pohřbila do železné rakve. O dvě století později ho zachrání dělníci vykopávající základy pro McDonald's. Barnabáš se dostane z rakve ven a vrací se na své staré panství, které je po dvou stoletích v příšerném stavu. Přebývají zde 4 Barnabášovi příbuzní. Barnabáš jim dá rodinné peníze na opravu domu i zašlého podniku s rybami. Vše by šlo podle plánu, kdyby se v městečku Collinsport, které založili jeho předkové, celých 200 let neroztahovala Angelique, které v této chvíli město ovládá. Stále má pro Barnabáše slabost a snaží se ho omotat kolem prstu...\n\n"}
{"id": "798328", "url": "https://cs.wikipedia.org/wiki?curid=798328", "title": "Avengers (film)", "text": "Avengers (film)\n\nAvengers (v anglickém originále Marvel's The Avengers, či zkráceně The Avengers) je americký akční sci-fi film z roku 2012 od režiséra a scenáristy Josse Whedona, produkovaný Marvel Studios. Tento šestý celovečerní snímek z filmové série Marvel Cinematic Universe (MCU) vychází z námětu komiksu \"Avengers\" vydavatelství Marvel Comics. Film je zaměřen na tým superhrdinů, kteří byli představeni v předchozích snímcích MCU, jak bojuje proti společnému nepříteli, Asgarďanovi Lokimu, který chce ovládnout Zemi. V letech 2015, 2018 a 2019 byly do kin uvedeny filmové sequely \"\", \"\" a \"\".\n\nSnímek \"Avengers\" dosáhl značného komerčního úspěchu. Celosvětově se stal sedmým nejvýdělečnějším filmem všech dob a celkově třetí nejvýdělečnější filmovou adaptací komiksu.\n\nAsgarďan Loki se spojí s vůdcem mimozemské rasy zvané Chitauri. Ten výměnou za pomoc se získáním Tesseractu, mocného energetického zdroje, slíbí Lokimu armádu, se kterou si může podrobit Zemi. Nick Fury, ředitel tajné špionážní agentury S.H.I.E.L.D., dorazí společně se svou zástupkyní, agentkou Marií Hillovou, do výzkumného zařízení, kde právě probíhá evakuace. Doktor Erik Selvig zde vedl vědecký tým, který experimentoval s Tesseractem. Agent Phil Coulson vysvětlí příchozím, že předmět začal vyzařovat neobvyklou formu energie. Tesseract náhle vytvoří červí díru, která umožní Lokimu dostat se na Zemi. Asgarďan převezme Tesseract a svým žezlem si podmaní Selviga a několik agentů, včetně Clinta Bartona (Hawkeye). Tito poskoci mu nyní začnou pomáhat v dosažení jeho cíle.\n\nKvůli nečekanému útoku Lokiho reaktivuje ředitel Fury „program Avengers“. Agentka Nataša Romanovová (Black Widow) je vyslána do Kalkaty, aby získala doktora Bruce Bannera (Hulk), který by mohl vystopovat Tesseract díky jeho emisím záření gama. Agent Coulson zamíří za Tonym Starkem (Iron Man), jemuž předá shrnutí Selvigova výzkumu. Fury mezitím navštíví Stevea Rogerse (Kapitán Amerika), který také může pomoci získat ukradený artefakt.\n\nBarton ukradne ve Stuttgartu iridium potřebné ke stabilizování Tesseractu. Loki mezitím odláká pozornost, což vyústí ve střet s Rogersem, Starkem a Romanovovou a jeho zajmutí. Zatímco je Asgarďan transportován do zařízení S.H.I.E.L.D.u, svého adoptivního bratra osvobodí Thor, který doufá, že ho donutí vzdát se útočného plánu a vrátit se na Asgard. Po konfrontaci se Starkem a Rogersem Thor souhlasí se zadržením Lokiho na létající letadlové lodi S.H.I.E.L.D.u, kde je útočník zavřen do speciální cely původně určené pro zadržení Hulka. Banner a Stark se mezitím snaží vystopovat Tesseract.\n\nAvengers se rozdělí, protože mají rozdílné názory jak na přístup vůči Lokimu, tak na odhalení faktu, že agentura S.H.I.E.L.D. plánuje využít Tesseract k vývoji mocné zbraně, která by měla zastrašit nepřátelské mimozemšťany. Během hádky však Barton a další Lokim ovládnutí agenti zaútočí na Helicarrier, poškodí její motory a zapříčiní, že se Banner změní v Hulka. Stark a Rogers se následně společně snaží zprovoznit motory a Thor se pokouší zastavit Hulkovo řádění. Romanovová bojuje s Bartonem, který nakonec upadne do bezvědomí, což zruší Lokiho ovládání mysli. Asgarďan mezitím uprchne; při útěku zabije agenta Coulsona a svého bratra Thora vyhodí z letící lodi. Hulk po boji se stíhačkou S.H.I.E.L.D.u také dopadne na zem. Fury využije Coulsonovy smrti k motivování Avengers, aby začali pracovat jako tým. Stark a Rogers přijdou na to, že pro Lokiho by nebyla jejich pouhá porážka dostačující. Potřebuje je přemoci veřejně, aby se pak sám prohlásil za vládce Země. Loki použije Tesseract a zařízení, které postavil Selvig, k otevření červí díry nad Stark Tower, jež umožní přílet chitaurské flotily.\n\nAvengers se kvůli obraně New Yorku, kde byla ona červí díra otevřena, znovu shromáždí. Brzo si však uvědomí, že zanedlouho budou poraženi, neboť na Zemi přilétá stále více Chitaurů. Dorazí i Banner, jenž se opět změní v Hulka, který ale nyní po boku Rogerse, Starka, Bartona a Romanovové bojuje s mimozemšťany a zároveň se snaží evakuovat civilisty. Hulk najde Lokiho a bije ho tak dlouho, dokud se nepodvolí. Romanovová si vytvoří cestu ke generátoru, u kterého Selvig, který je už mimo Lokiho kontrolu, odhalí, že k vypnutí zařízení může být použito Lokiho žezlo. Mezitím se Furyho nadřízení snaží ukončit invazi vypuštěním jaderné střely na Manhattan. Stark dokáže raketu odklonit a proletí s ní červí dírou do chitaurského vesmíru. Tam střela při explozi zničí chitaurskou mateřskou loď, což zneškodní jejich armádu na Zemi. Stark se i přes nedostatek energie ve svém obleku Iron Mana stihne dostat uzavírající se červí dírou zpět do New Yorku. Před dopadem na zem ho zachytí Hulk.\n\nPo skončení bitvy se Thor společně s Lokim a Tesseractem vrátí do Asgardu. Fury prohlásí, že pokud budou někdy opět potřeba Avengers, kteří nyní tiše sedí v restauraci a pojídají šavarmu, tak se znovu objeví. Vůdce Chitaurů mezitím probírá se svým pánem neúspěšný útok a sílu Pozemšťanů.\n\n\nGwyneth Paltrowová (Pepper Pottsová), Maximiliano Hernández (Jasper Sitwell) a Paul Bettany (hlas J.A.R.V.I.S.e) si zopakovali své role z předchozích celovečerních filmů. Ve snímku se představili také častí Whedonovi spolupracovníci Alexis Denisof (The Other, vůdce Chitaurů) a Enver Gjokaj (policista). Postavu Thanose (ve filmu nejmenovaného) ztvárnil ve scéně po závěrečných titulcích Damion Poitier. Powers Boothe si zahrál jednoho z členů Světové bezpečnostní rady. V cameo rolích se ve filmu objevil Harry Dean Stanton (hlídač) a také jeden z tvůrců komiksů vydavatelství Marvel Stan Lee (ve zpravodajské televizní relaci).\n\nPrvní zprávy o chystané realizaci \"Avengers\" uvedl Avi Arad, výkonný ředitel Marvel Studios, na jaře 2005, tedy v době, kdy studio vytvářelo plány na vlastní sérii celovečerních snímků, které by byly zaměřeny na superhrdiny z komiksů vydavatelství Marvel Comics. Nejprve měly být realizovány filmy o jednotlivých postavách a teprve následovně měl vzniknout crossoverový snímek o superhrdinském týmu, který byl dříve představen v komiksové sérii \"Avengers\". Jeho scenáristou se v červnu 2007 stal Zak Penn, jenž předtím pro Marvel napsal film \"Neuvěřitelný Hulk\". Po komerčním úspěchu prvního z marvelovských snímků, \"Iron Mana\" (2008), byla premiéra \"Avengers\" stanovena na červenec 2011.\n\nPostupně byly obsazovány hlavní role – postavy měly být ztvárněné těmi herci, kteří je hráli v samostatných filmech. Jako první podepsal smlouvu v říjnu 2008 Robert Downey Jr. Casting probíhal postupně během let 2009 a 2010, kdy se k již známým představitelům přidal i Mark Ruffalo, který v roli Bruce Bannera nahradil Edwarda Nortona. Pro tento krok se studio rozhodlo z tvůrčích důvodů. V následujících měsících se obsazení rozrostlo o další herce, včetně Gwyneth Paltrowové, kterou vyžadoval Downey. Produkce totiž původně nezamýšlela zařadit do snímku vedlejší postavy z předchozích jednotlivých filmů. Poslední fáze castingu proběhla na začátku roku 2011, kdy roli agentky Hillové, pobočnice Nicka Furyho, získala Cobie Smuldersová.\n\nV březnu 2009 oznámilo studio posunutí premiéry z července 2011 na květen 2012. Režisérem připravovaného snímku se v červenci 2010 oficiálně stal Joss Whedon, sám komiksový nadšenec. Ten, po seznámení se s draftem scénáře od Zaka Penna, odevzdal Marvelu vlastní zpracování navrženého příběhu. Jeho přístup se společnosti zamlouval, takže kromě režie dostal na starost i napsání definitivní verze scénáře. Celkový rozpočet snímku byl stanoven na 220 milionů dolarů. Distribuční práva na \"Avengers\" a \"Iron Mana 3\" získalo v říjnu 2010 The Walt Disney Studios, které je odkoupilo za 115 milionů dolarů od Paramount Pictures, distributora předchozích marvelovských snímků. Paramountu nicméně zůstalo osm procent z tržeb a právo na umístění svého loga na marketingové materiály a do úvodu snímku.\n\nNatáčení, které probíhalo především v Albuquerque, bylo zahájeno 25. dubna 2011. Druhý štáb filmoval v dalších měsících také v Pensylvánii v okrese Butler a ve městě Worthington.\n\nV srpnu 2011 se produkce přesunula do Clevelandu, kde natáčení trvalo čtyři týdny. Právě clevelandská Východní 9. ulice představovala ve filmu newyorskou 42. ulici – dějiště velké závěrečné bitvy. Filmaři rovněž využili vakuovou komoru v Plum Brook Station (součásti Glennova výzkumného střediska NASA) poblíž města Sandusky; další část této stanice také posloužila coby výzkumné zařízení S.H.I.E.L.D.u. Natáčení probíhalo i v ohijském městě Parma a přímo v Clevelandu také na centrálním náměstí Public Square (jeho část představovala ve filmu německý Stuttgart) a na mostě Detroit–Superior Bridge. Filmování bylo završeno v New Yorku, kde na začátku září 2011 točila produkce více jak dva dny na lokacích včetně Park Avenue a Central Parku.\n\nKameraman Seamus McGarvey použil pro natáčení poměr stran 1,85:1, což je „poměrně neobvyklý formát pro takto výpravný film“, protože musel vyřešit různou výšku postav – na jedné straně obrovský Hulk, na druhé straně poměrně malá Black Widow. Poprvé ve své kariéře využíval pro natáčení digitální kameru, konkrétně Arri Alexa. Filmaři použili také digitální zrcadlovky Canon EOS 5D Mark II a Canon EOS 7D a pro rychlé záběry i kameru Arriflex 435 s 35mm filmem.\n\nCoda na úplném konci filmu, která zobrazuje hrdiny pojídající v restauraci šavarmu, byla natočena dodatečně 12. dubna 2012, tedy den po světové premiéře snímku.\n\nFilm obsahuje více než 2200 záběrů se speciálními vizuálními efekty, na kterých se podílelo celkem 14 společností pod vedením Industrial Light & Magic. Právě ILM měla na starosti většinu hlavních efektů, jako létající letadlovou loď Helicarrier, panoramata New Yorku, digitální dubléry i samotné postavy Iron Mana a Hulka. Pro ztvárnění Hulka nosil Mark Ruffalo na scéně oblek pro motion capture, přičemž jeho pohyby i výrazy tváře byly natáčeny čtyřmi HD kamerami. Pro digitální modelování oblasti New Yorku o rozloze 40 bloků použila ILM fotografické podklady, které vytvořil v reálném městě tým čtyř fotografů během osmi týdnů.\n\nHudbu pro \"Avengers\" složil Alan Silvestri, autor hudby i pro předchozí snímek \"\". Nahrána byla ve spolupráci s London Symphony Orchestra v londýnském studiu Abbey Road. Do filmu byla zahrnuta i píseň „Live to Rise“ od rockové skupiny Soundgarden.\n\nDne 1. května 2012 vydalo na CD vydavatelství Hollywood Records soundtrack s názvem \"The Avengers (Original Motion Picture Soundtrack)\" s hudbou od Alana Silvestriho a také album \"Avengers Assemble (Music from and Inspired by the Motion Picture)\" obsahující skladbu „Live to Rise“ a další písně od populárních interpretů, které však nebyly přímo součástí filmu.\n\nČeské znění filmu s překladem Jakuba Racka vyrobila firma LS Productions Dabing v roce 2012 pod režijním dohledem Ladislava Nováka. Hlasové obsazení hlavních postav z dabingů předchozích filmů bylo, až na výjimky (snímek \"Neuvěřitelný Hulk\"), dodrženo.\n\nPůvodní datum vydání filmu (červenec 2011) bylo již v roce 2009 přesunuto na květen 2012. Slavnostní světová premiéra \"Avengers\" proběhla 11. dubna 2012 v hollywoodském kině El Capitan Theatre. Do kin byl snímek uveden 25. dubna 2012 v devíti zemích (z velkých trhů se jednalo o Austrálii, Francii a Itálii) a v následujících dnech i v dalších státech (3. května také v Česku, kde jej uvedla distribuční společnost Falcon). V USA a Kanadě byl (včetně 3D verze, která vznikla konverzí filmu během postprodukce) promítán od 4. května 2012 v 4349 kinech.\n\nVe Spojeném království a v Irsku musel být snímek vydán pod upraveným názvem \"Marvel Avengers Assemble\". Důvodem byla existence britského seriálu \"The Avengers\" ze 60. let a jeho americké filmové adaptace \"Mstitelé\" z roku 1998.\n\nDne 29. srpna 2012 byl snímek mezinárodně vydán na DVD a BD; česká lokalizovaná verze vyšla téhož dne. V USA byl film vydán na DVD a BD 25. září téhož roku. Kromě samotného filmu disky obsahují také bonusy, včetně audiokomentáře režiséra a scenáristy Josse Whedona, vystřižených scén, alternativních verzí některých scén a dalších doplňků. Součástí bonusů je také krátký film \"Rekvizita 47\" (patřící do série Marvel One-Shots), který v dějovém vyprávění navazuje na celovečerní snímek \"Avengers\".\n\nČeská televizní premiéra filmu proběhla na stanici HBO dne 28. dubna 2013.\n\nV Severní Americe utržil film 623 357 910 dolarů (z toho 207 438 708 dolarů za první víkend). Tržby v ostatních státech činily dalších 895 455 078 dolarů, takže celkově se jednalo o částku 1 518 812 988 dolarů. Díky těmto tržbám se \"Avengers\" stali ve své době třetím nejvýdělečnějším filmem historie (v roce 2015 dosáhly ještě vyšších tržeb snímky \"Jurský svět\" a \"\", v roce 2018 \"\" a roku 2019 \"\", takže první díl \"Avengers\" klesl na sedmé místo), nejvýdělečnějším filmem roku 2012, nejvýdělečnějším filmem podle komiksu (v roce 2018 jej předběhl snímek \"Avengers: Infinity War\" a roku 2019 \"Avengers: Endgame\") a nejvýdělečnějším filmem distribuovaným společností Walt Disney Studios (v roce 2015 je předběhly \"Star Wars: Síla se probouzí\"). Během prvního týdne promítání dosáhly celosvětové tržby filmu téměř 393 milionů dolarů, takže se zařadil v této statistice na třetí místo tehdejších historických tabulek. Miliardu dolarů utržil během 19 dní, což byl vyrovnaný rekord.\n\nSnímek \"Avengers\" zhlédlo v Česku za první promítací víkend film 60 048 diváků, kteří v pokladnách kin nechali přibližně 10 milionů korun (494 tisíc dolarů). Během druhého víkendu návštěvnost ještě vzrostla na 65 378 diváků. Za prvních jedenáct promítacích týdnů vidělo snímek 250 561 diváků, kteří utratili přes 36 milionů korun. V Česku film celkově utržil 1 740 748 dolarů.\n\nSnímek se od kritiků dočkal převážně pozitivních reakcí. Server \"Rotten Tomatoes\" udělil filmu na základě 321 recenzí (z toho 295 jich bylo spokojených, tj. 92 %) známku 8,0/10 s komentářem: „\"Avengers\" naplňují svá obrovská očekávání díky scénáři, jenž nikdy nezapomíná na lidskost svých postav, které nejsou pouze superhrdinskými figurkami. Právě tím snímek zvyšuje laťku pro další marvelovské filmy.““ Server \"Metacritic\" ohodnotil snímek 69 body ze 100 možných, přičemž výsledná hodnota byla vypočítána ze 43 recenzí. Podle shrnutí 30 českých recenzí udělil server \"Kinobox.cz\" filmu 84 %.\n\nTodd McCarthy z týdeníku \"The Hollywood Reporter\" komentoval \"Avengers\" slovy: „Člověku se chce vykřiknout, že neustále vídáme příběhy o záchraně světa a že tyto konkrétní postavy tu jsou s námi více než polovinu století, během čehož se objevily v 500 komiksových sešitů. Nicméně Whedon se svými spolupracovníky dokázal jejich jednotlivé složky a jejich osobnosti spojit dohromady natolik, že výsledek, jakkoliv povědomý, máte chuť vidět znovu.“ Podle Petera Traverse z \"Rolling Stone\" (hodnocení: tři a půl hvězdičky ze čtyř) se jedná o nevšední blockbuster, který „uvádí idoly marvelovského světa v jednom společném nablýskaném a nesmírně vzrušujícím balíčku. Jedná se o \"Transformers\" s mozkem, srdcem a fungujícím smyslem pro humor.“\n\nPodle komentátorů předvedl Mark Ruffalo (Bruce Banner) dobrý výkon. Kenneth Turan z deníku \"Los Angeles Times\" uvedl, že Ruffalo předčil Edwarda Nortona a Erica Banu, kteří ztvárnili Bannera/Hulka v předchozích filmech. Owen Gleiberman (\"Entertainment Weekly\") napsal, že „nejchytřejší věcí, kterou filmaři udělali, bylo obsazení Marka Ruffala do role Bruce Bannera – natolik citlivého muže, že každičký okamžik neustále válčí sám se sebou. (Snímek konečně vyřešil problém s Hulkem: ten je mnohem zábavnější v malých dávkách.)“ Joe Morgenstein z deníku \"The Wall Street Journal\" ocenil herecký výkon Roberta Downeyho v \"Avengers\", který ale podle něj nedosáhl úrovně v \"Iron Manovi\". Joe Neumaier (\"Daily News\") si všiml také Chrise Evanse, který podle něj precizně vyjádřil vnitřní konflikty své postavy.\n\nFilm \"Avengers\" byl nominován na Oscara v kategorii Nejlepší vizuální efekty, na cenu BAFTA v kategorii Nejlepší speciální vizuální efekty a na tři ceny Critics' Choice Movie Awards. Mimo jiné získal několik cen People's Choice Awards, Teen Choice Awards a MTV Movie Awards. V žánrových oceněních získal čtyři ceny Saturn (včetně kategorie Nejlepší sci-fi film), cenu Hugo pro nejlepší dlouhé hrané představení a nominaci na cenu Nebula pro nejlepší hrané představení.\n\nDíky komerčnímu úspěchu snímku byl v roce 2015 do kin uveden filmový sequel \"\", v roce 2018 pak snímek \"\" a roku 2019 film \"\". Všechny tyto snímky jsou rovněž součástí série Marvel Cinematic Universe (MCU).\n\n"}
{"id": "798330", "url": "https://cs.wikipedia.org/wiki?curid=798330", "title": "Dub v Kostelní ulici", "text": "Dub v Kostelní ulici\n\nDub letní v Kostelní ulici je památný strom ve Varnsdorfu rostoucí v zástavbě rodinných domků v Kostelní ulici, poblíž křižovatky s třídou Československých letců. Byl vyhlášen památným stromem v roce 2008. \n\n\n\n"}
{"id": "798331", "url": "https://cs.wikipedia.org/wiki?curid=798331", "title": "3,7 cm Pak 36", "text": "3,7 cm Pak 36\n\n3,7 cm Pak 36 (\"Panzerabwehrkanone 36\") byl hojně užívaný německý protitankový kanón v období druhé světové války. Později byl nahrazován kanonem 5 cm Pak 38.\n\nVývoj zbraně byl zahájen ve firmě Rheinmetall v roce 1925 na základě požadavku a specifikací německého ministerstva a to i přes to, že Versailleská smlouva v té době Německu výrobu podobných zbraní zakazovala. Vývoj byl ukončen v roce 1928 a rok později byla zahájena sériová výroba. První kanóny byly kvůli omezením vyráběny \"mozaikovým způsobem\" po součástech v menších závodech a firma Rheinmetall kompletovala až finální výrobek. Původně nesl kanón označení \"Tankabwehr Kanone - TAK L/45\" a do roku 1933 jich Reichswehr obdržel 264 kusů. První kusy byly vybaveny ještě dřevěnými loukoťovými koly, později došlo i u ních k výměně za ocelová disková s pneumatikami.\n\nNa základě prvních zkušeností došlo k vylepšení zbraně zejména ve způsobu zavěšení kol, funkčnosti brzd a technologie výroby hlavně. Vojskové zkoušky vylepšeného modelu proběhly v letech 1935 a 1936 a poté došlo k jeho přijetí do výzbroje pod názvem \"Panzerabwehrkanone 35/36\" (zkráceně \"PaK 35/36\"). Zbraň byla nízká a natolik lehká, že jej mohla obsluha přemísťovat terénem vlastními silami. Hlaveň měla šestnáct pravotočivých drážek, byla bez úsťové brzdy, závěr měla ruční. Ochranný štít se sklopnými okraji měl tloušťku pět milimetrů. Kola bylo zkonstruována na dopravní rychlost až 40 km/h. Kanón byl vybaven zaměřovačem s dalekohledem.\n\nKanón byl schopen v době svého vzniku prorazit pancéřování všech tehdy používaných obrněných vozidel. V praxi ho Němci vyzkoušeli ve španělské občanské válce. Úspěšný byl i v zahraničí, vyráběn byl na export do Nizozemí, Řecka, Estonska, Finska, Itálie a Maďarsko. Dalším trhem, kde se prosadil, byla Čína, kde byly tyto kanóny později ukořistěny a používány japonskou armádou. Licenci na výrobu kanónu zakoupil i Sovětský svaz, kde byl vyráběn jako 37mm protitankový kanón M1930 (1-K) (oproti původnímu používal paprsková kola).\n\nKanón zákonitě začal s rozvojem tankové techniky časem zastarávat, ale na začátku druhé světové války se jednalo o zbraň účinnou a spolehlivou. K 1. září 1939 jich měla wehrmacht k dispozici 11 200 kusů. Mezi vojáky si kanón vysloužil přezdívku \"Herssanklopfgerät\" (\"armádní klepadlová zbraň\").\n\n\n\n"}
{"id": "798332", "url": "https://cs.wikipedia.org/wiki?curid=798332", "title": "Norsko na Zimních olympijských hrách 1980", "text": "Norsko na Zimních olympijských hrách 1980\n\nNorsko na Zimních olympijských hrách 1980 v Lake Placid reprezentovalo 64 sportovců, z toho 55 mužů a 9 žen. Nejmladším účastníkem byl Brit Pettersen (18 let, 78 dní), nejstarším pak Thor Martinsen (34 let, 215 dní). Reprezentanti vybojovali 10 medailí, z toho 1 zlatou, 3 stříbrné a 6 bronzových.\n\n"}
{"id": "798335", "url": "https://cs.wikipedia.org/wiki?curid=798335", "title": "Altman", "text": "Altman\n\nPříjmení Altman nebo Altmann nosí více různých osobností:\n\n\n"}
{"id": "798342", "url": "https://cs.wikipedia.org/wiki?curid=798342", "title": "Vojtěch Martinů", "text": "Vojtěch Martinů\n\nVojtěch Martinů (30. září 1911 Valašské Meziříčí – 4. července 1995 Zábřeh na Moravě) byl katolický kněz, profesor pastorální teologie a homiletiky, vězeň komunistického režimu.\n\nPocházel vážené z rodiny středoškolského profesora. Vzdělání získal nejdříve na reálném gymnáziu v Olomouci v letech 1922-1925 a v Litoveli, kde v roce 1930 maturoval. Ke kněžství studoval, velkou iniciátorkou této dráhy byla jeho matka, na Cyrillo-Methodějské bohoslovecké fakultě v Olomouci. Studium dokončil v roce 1935 a témže roce byl vysvěcen na kněze. Se studiem na Cyrillo-Methodějské bohoslovecké fakultě v Olomouci pokračoval získal zde doktorát teologie, po promoci v roce 1936. V roce 1938 byl na Cyrillo-Methodějskou bohosloveckou fakultu v Olomouci povolán k suplování fundamentální teologie. Od roku 1939 se stal středoškolským profesorem na několika gymnáziích v Československu, a do roku 1948 i v zahraničí. V letech 1948–1950 byl profesorem fundamentální teologie a dogmatiky na diecézním bohosloveckém učilišti v Litoměřicích.\n\nV červnu 1949 ho oslovili litoměřický biskup Štěpán Trochta a František Rabas, aby se stal tajným nástupcem generálního vikáře a zástupcem tajného oblastního vikáře pro Litoměřicko. Martinů tyto úkoly přijal. V roce 1949 a 1950 se účastnil několika schůzek vatikánské katolické akce a spolu s představiteli jednotlivých diecézi (prof. Šalša, Dr. Razík, Dr. Valena a další) se přemýšlelo o dalším postupu v postoji církve proti státu. 21. října 1954 byl státní mocí zatčen.\nV důsledku uzavření bohosloveckého semináře v Litoměřicích měl Martinů, podle vyšetřovacích spisů, bývalým studentům poskytovat tajné konzultace. ThDr. Vojtěch Martinů veškerou trestnou činnost a protistátní\númysly přiznal. Z pozdějších výslechů však vyplývá, že tak učinil pod silným tlakem vyšetřovatelů. Dne 20. dubna 1955 byl za trestný čin velezrady odsouzen k osmi letům odnětí svobody (Předseda senátu JUDr. František Hruša, pomocní soudci Ferdinand Zýder a Josef Chmelař, prokurátor JUDr. Jaroslav Nový, obhájce JUDr. Rostislav Zástěra). Při výslechu z důvodu rehabilitace v roce 1970 uvedl: \"„Všechny mé zápisy, které byly se mnou sepsány, byly formulovány orgány státní bezpečnosti. Byla mně orgánem Státní bezpečnosti, který mě vyšetřoval, dána otázka, přičemž mi bylo řečeno tolik, že mám vypovídat určitým způsobem, který by byl v souladu s požadavkem tohoto orgánu, který mě vyšetřoval... Bylo na mne působeno psychicky, a to tak, že mi bylo řečeno, že neučiním-li svoji výpověď určitým způsobem, tak jak si přál vyšetřující orgán, že změknu. To tedy znamenalo, že mě dají na samotku do té doby, dokud si nerozmyslím celou věc a neodpovím tak, jak ten orgán chce.“\"\nDo roku 1960 byl pak komunistickým režimem vězněn.\n\nPropuštěn z vězení byl na základě amnestie prezidenta republiky v roce 1960. Po propuštění z výkonu trestu pracoval v letech 1960-1968 jako dělník. Bydlel v Novém Městě pod Smrkem. Do pastorace se vrátil až od 1. července 1968. V akademickém roce 1969–1970 vyučoval na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci externě (bez oficiálního jmenování, pouze s ústním souhlasem představených) homiletiku. 24. října 1970 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci lektorem pro obor pastorální teologie v akademickém roce 1970–1971. Dne 27. prosince 1971 byl jmenován lektorem pro obor homiletika v akademickém roce 1971–1972. Jeho pedagogické působení mezi bohoslovci bylo ukončeno na konci akademického roku 1971–1972. Poté se vrátil do pastorace. Zemřel 4. července 1995.\n\nČasopisecké studie, zejména: \"Vychovatelské listy\", \"Na hlubinu\", \"Orel\".\n\n\n"}
{"id": "798343", "url": "https://cs.wikipedia.org/wiki?curid=798343", "title": "Skalní malby v Sierra de San Francisco", "text": "Skalní malby v Sierra de San Francisco\n\nSklalní malby v Sierra de San Francisco je název jedné z mexických památek předkolumbovských civilizací, které figurují na seznamu světového kulturního dědictví UNESCO. Nacházejí se v centrální části Kalifornského poloostrova ve státě Baja California Sur na území biosférické rezervace El Vizcaíno. Díky skvělé úrovni zachovalosti, svému rozsahu, kvalitě, barevnosti a rozmanitostí vyobrazených námětů jsou zdejší malby vysoce ceněny jak v národním, tak i mezinárodním měřítku.\nPod ochranou UNESCO spadá na 250 skalních maleb lokalizovaných v blízkostí obcí San Francisco a Mulege. Jsou lokalizovány na stěnách a stropech jeskynních úkrytů v bocích roklí, které jsou špatně přístupné. Nejhodnotnější malby se nacházejí v lokalitách \"Cueva del Batequì, Cueva de la Navidad, Cerro de Santa Marta, Cueva de la Soledad, Cueva de las Flechas\" a \"Grutas del Brinco\"\n\nRozmatitost námětů maleb je pozoruhodně vysoká – od lidských postav (muži, ženy, děti), přes zvířata (králík, puma, jelev, velryba, tuňák, želva, chobotnice, orel, pelikán) až po abstraktní tvary. Byla objevena i vyobrazení různých zbraní, která společně s postavami lidí a zvířat představují výjevy z lovu a válčení. Malby vznikaly v období od 10. století př. n. l. až do 13. století, jejich pravděpodobným autorem bylo etnikum Guachimi.\n"}
{"id": "798345", "url": "https://cs.wikipedia.org/wiki?curid=798345", "title": "Hollande", "text": "Hollande\n\nSlovo nebo jméno Hollande může znamenat:\n\n\n\n\n"}
{"id": "798347", "url": "https://cs.wikipedia.org/wiki?curid=798347", "title": "Detail (rozcestník)", "text": "Detail (rozcestník)\n\nDetail může označovat:\n\n"}
{"id": "798348", "url": "https://cs.wikipedia.org/wiki?curid=798348", "title": "Ľudovít Szabó", "text": "Ľudovít Szabó\n\nĽudovít Szabó (* 24. dubna 1952) byl československý politik ze Slovenska maďarské národnosti a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako strojní zámečník. Ve volbách roku 1981 zasedl do Sněmovny lidu (volební obvod č. 147 - Komárno, Západoslovenský kraj). Mandát obhájil ve volbách roku 1986 (obvod Komárno). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "798349", "url": "https://cs.wikipedia.org/wiki?curid=798349", "title": "Edmond Konrád", "text": "Edmond Konrád\n\nEdmond Konrád (30. května 1889 Praha – 9. května 1957 Praha) byl český dramatik a divadelní kritik.\n\nNarodil se v rodině advokáta Gustava Konráda a klavíristky Heleny Konrádové, rozené Röslerové. V letech 1899 – 1907 studoval na gymnáziu v Křemencové ulici, později studoval historii na Filozofické fakultě UK, kterou úspěšně absolvoval v roce 1912.\n\nByl zaměstnán krátce v knihovně Národního muzea a po návratu z vojenské služby nastoupil v roce 1919 do tiskového odboru Čs. červeného kříže. V tomtéž roce odešel do Univerzitní knihovny v Praze, kde pracoval do roku 1925 jako knihovník.\n\nV dalších letech se zabýval dramatickou tvorbou a působil jako divadelní kritik – referent v časopise Národní obrození (1929–1937) a v Lidových novinách (1937–1940). Byl funkcionářem českého PEN klubu a pracoval v Dramatickém svazu a od roku 1939 v Kruhu spisovatelů. Publikoval mj. v České revue a časopisech Květy, Tribuna, Cesta, Kritika, Přítomnost, Rozpravy Aventina, Literární noviny, Lidová demokracie, Zpravodaji Společnosti bratří Čapků aj. a přispíval do sborníků.\n\nPoužíval pseudonymů Adam Zima, Beneš Musil, Emil Kolda, Iček a šifer Delta, kd, kd., -kd-, Kd.\n\nBěhem nacistické okupace nesměl jako neárijský míšenec publikovat a pracoval jako pomocný dělník. Po válce se vrátil jako divadelní referent do Lidových novin. Po únoru 1948 po kritickém referátu k Honzlovu provedení Gogolova \"Revizora\" v Národním divadle mu byla další činnost divadelního referenta znemožněna a pracoval jako knihovník a později jako korektor v nakladatelství Čs. spisovatel.\n\nJeho manželkou byla Božena Scheinpflugová, dcera spisovatele a novináře Karla Scheinpfluga, starší sestra herečky Olgy Scheinpflugové.\n\n\n\n\n\n"}
{"id": "798350", "url": "https://cs.wikipedia.org/wiki?curid=798350", "title": "Vojtech Szalai", "text": "Vojtech Szalai\n\nVojtech Szalai (* 22. května 1936) byl československý politik Komunistické strany Slovenska ze Slovenska maďarské národnosti a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako soustružník. Působil coby opravář v podniku ŠM Želiezovce.\n\nVe volbách roku 1981 zasedl do Sněmovny lidu (volební obvod č. 149 – Želiezovce, Západoslovenský kraj). Mandát obhájil ve volbách roku 1986 (obvod Želiezovce). Ve Federálním shromáždění setrval do konce funkčního období, tedy voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798355", "url": "https://cs.wikipedia.org/wiki?curid=798355", "title": "Josef Tadra", "text": "Josef Tadra\n\nJosef Tadra (6. března 1877 Hostín u Vojkovic – po roce 1940 Praha) byl český varhaník, hudební skladatel a pedagog.\n\nStudoval na varhanním oddělení Pražské konzervatoře. Po absolvování školy se stal ředitelem kůru v Blatné. Po roce 1898 odešel do Prahy a působil jako varhaník v kostele sv Jakuba, v kostele Matky Boží před Týnem. V roce 1903 se stal varhaníkem (později i ředitelem kůru) v chrámu svatého Mikuláše na Malé straně. Zde působil až do roku 1940. Kromě svých povinností na kůrech vyučoval hudbě soukromě i v kurzech pořádaných Křesťanskou akademií a dalšími hudebními společnostmi. Své pedagogické zkušenosti shrnul v knize \"Tonální intonace na podkladě harmonickém\", která vyšla v Praze roku 1904.\n\nByl autorem mnoha chrámových skladeb a skladeb pro varhany, které vesměs zůstaly v rukopise. Šest varhanních sonát je uloženo v archivu pražské konzervatoře.\n\n\n\n"}
{"id": "798359", "url": "https://cs.wikipedia.org/wiki?curid=798359", "title": "Seznam písní v 1. řadě seriálu Glee", "text": "Seznam písní v 1. řadě seriálu Glee\n\nToto je seznam písní z 1. řady seriálu Glee. \n\nGlee je americký muzikálový, dramatický a komediální seriál, který se vysílá na televizním kanálu Fox. Soustředí se na sbor New Directions na fiktivní střední škole William McKinley High School v Limě ve státě Ohio. Seriál vytvořili Ryan Murphy, Brad Falchuk a Ian Brennan a obsahuje mnoho cover verzí písní, které v zpívají postavy v tomto seriálu. \n\nVětšinu písní zpívá sbor New Directions, který se skládá s Artieho Abramse (Kevin McHale), Rachel Berry (Lea Michele), Mika Changa (Harry Shum mladší), Tiny Cohen-Chang (Jenna Ushkowitz), Quinn Fabray (Dianna Agron), Finna Hudsona (Cory Monteith), Kurta Hummela (Chris Colfer), Mercedes Jones (Amber Riley), Santany Lopez (Naya Rivera), Brittany Pierce (Heather Morris), Noaha \"Pucka\" Puckermana (Mark Salling) a Matta Rutherforda (Dijon Talton). Vedoucí sboru Will Schuester (Matthew Morrison) také zpívá několik písní a v epizodě Bratři v hitu vytvoří stejnojmennou mužskou a cappella skupinu, do které kromě něho patří Ken Tanaka (Patrick Gallagher), Sandy Ryerson (Stephen Tobolowsky), Henri St. Pierre (John Lloyd Young), Howard Bamboo (Kent Avenido), Finn a Puck. Školní výchovná poradkyně Emma Pillsbury (Jayma Mays) a trenérka roztleskávaček Sue Sylvester (Jane Lynch) zpívají několik písniček písniček. V první řadě se objeví několik písniček, které zpívají konkurenční sbory: Vocal Adrenaline, kde je většinou hlavním zpěvákem Jesse St. James (Jonathan Groff), Jane Addams Girls Choir, Haverbrook Deaf Choir a Aural Intensity, stejně jako roztleskávačky na McKinley High navzvané Cheerios a fotbalový tým.\n\nHostující hvězdy, které si v první řadě zazpívaly, byli Ben Bledsoe jako bývalý člen sboru Hank Saunders, Jerry Phillips jako mladší Finn a Aaron Hendry jako Darren v pilotní epizodě, Kristin Chenoweth a Neil Patrick Harris jako bývalí členi sboru April Rhodes a Bryan Ryan, Zack Weinstein jako Sean Fretthold, Olivia Newton-John hrála samu sebe, Wendy Worthington jako žena na konkurzu na muzikál Bídníci v epizodě „Sni dál\" a Idina Menzel jako vedoucí Vocal Adrenaline, Shelby Corcoran.\n\nPísně z první řady byly vydány na třech soundtrackových albech a na nich i doprovodné vokály, které zpívají nečlenové sboru. Adam Anders, Kamari Copeland, Tim Davis, Emily Gomez, David Loucks, Chris Mann a Windy Wagner se objevili na všech třech albech, stejně jako Nikki Anders, narozena Hassman, která je uvedena jako Hassman na prvních dvou albech a jako Anders na třetím albu; Zac Poor zpívá na druhém a třetím albu. Jasper Randall se objevil na a David Baloche, Jenny Karr, Kerri Larson a Tiffany Palmer jsou zahrnuti na . Album obsahuje doprovodné vokály od Kaly Balch, Davida Baloche, Colina Benwarda, Ravaughn Brown, Storma Lee, Chaze Masona, Jeanette Olsen, Jimmyho Andrewa Richarda, Drewa Ryana Scotta, Shelley Scarr a Onitshy Shaw. Zatímco se představitelé vedlejších rolí v první řadě Morris, Rivera, Shum mladší a Talton objevili ve všech skupinových číslech, tak je jen Rivera uvedena jako zpívající na každém soundtrackovém albu nebo EP, získala svůj první sólový part v písni „Like a Virgin\" v epizodě Síla Madonny a objevila se na albu stejně jako na dvou EP, a . Ačkoliv se Morrison objevil na obrazovce v coveru Madonniny písně „What It Feels Like for a Girl\", není uveden jako zpěvák na EP. Na EP jsou zahrnuti pouze zpěváci z obsazení seriálu.\n\n\n"}
{"id": "798360", "url": "https://cs.wikipedia.org/wiki?curid=798360", "title": "Richard Manuel", "text": "Richard Manuel\n\nRichard Manuel (3. dubna 1943 Stratford, Ontario, Kanada − 4. března 1986 Winter Park, Florida, USA) byl kanadský klávesista, zpěvák, bubeník, multiinstrumentalista, hudební skladatel a občasný herec. Byl členem skupiny The Band, se kterou byl v roce 1994 uveden do Rock and Roll Hall of Fame. Jako herec se objevil například ve filmu \"Let's Get Laid\" z roku 1978 nebo také \"Poslední valčík\" z téhož roku.\n"}
{"id": "798363", "url": "https://cs.wikipedia.org/wiki?curid=798363", "title": "Adéla Gondíková", "text": "Adéla Gondíková\n\nAdéla Gondíková (* 19. srpna 1973 Sokolov) je česká herečka a moderátorka.\n\nStudovala Pražskou konzervatoř, obor hudebně-dramatický, který však nedokončila. Moderovala v mnoha rádiích a také působila v Divadle Na Fidlovačce.\n\nV televizi uváděla ranní relaci \"Snídaně s Novou\", \"Rady ptáka Loskutáka\" a \"Tescoma s chutí\", nyní uvádí spolu se svým bratrem pořad \"Gondící s.r.o.\" Mezi její legendární zábavné pořady patří i \"Go Go šou\", kterou uváděla společně se svým bratrem Daliborem.\n\nZ manželství s Ondřejem Brouskem má dceru Nelu. Svůj druhý manželský svazek uzavřela 6. července 2019 v Kostelci u Křížků, kdy pojala za manžela herce Jiřího Langmajera.\n\n\n"}
{"id": "798365", "url": "https://cs.wikipedia.org/wiki?curid=798365", "title": "Aatos Erkko", "text": "Aatos Erkko\n\nAatos Juho Michel Erkko (16. září 1932, Helsinky – 5. května 2012, Helsinky) byl finský novinář, nakladatel, jeden z nejbohatších lidí ve Finsku a většinový vlastník mediální společnosti Sanoma. Během vedení společnosti provedl řadu reforem, díky kterým se Sanoma stala přední finskou mediální společností a Helsingin Sanomat jedním z nejkvalitnějších periodik v severských zemích.\n\nAatos Erkko se narodil 16. září 1932 v Helsinkách. Jeho otec, Eljas Erkko, byl novinář a politik a jeho dědeček, Eero Erkko, byl rovněž novinář a zakladatel deníku Päivälehti, předchůdce dnešního Helsingin Sanomat. Vystudoval žurnalistiku na Kolumbijské univerzitě v USA a získal titul Master of Science.\n\nSvou kariéru začal ve společnosti Sanoma v roce 1953, kdy se stal přímo šéfredaktorem novin Viikkosanomat. Poté v letech 1961–1970 se stal šéfredaktorem Helsingin Sanomat a v letech 1970–1989 vydavatelem deníku Ilta-Sanomat. Zároveň byl generálním ředitelem a předsedou společnosti Sanoma, které všechny tyto periodika vydává. V roce 1959 se oženil s Jane Erkko, se kterou však nikdy neměl žádné děti. Během svého života byl několikrát vyznamenán, např. Řádem bílé růže (1980) nebo Řádem britského impéria (1997). 5. května 2012 zemřel ve věku 79 let v helsinské nemocnici po dlouhé nemoci.\n\n\n"}
{"id": "798367", "url": "https://cs.wikipedia.org/wiki?curid=798367", "title": "Kashmir (hudební skupina)", "text": "Kashmir (hudební skupina)\n\nKashmir je dánská rocková skupina, založená v roce 1991. Členy skupiny jsou: Kasper Eistrup (zpěv, kytara), Mads Tunebjerg (baskytara) Asger Techau (bicí) a Henrik Lindstrand (klávesy, kytara). Na jejich albu \"No Balance Palace\" se podíleli i David Bowie a Lou Reed.\n\n"}
{"id": "798369", "url": "https://cs.wikipedia.org/wiki?curid=798369", "title": "Josef Bradáč", "text": "Josef Bradáč\n\nJosef Bradáč (12. května 1920, Velké Meziříčí – 28. února 1986, Velké Meziříčí) byl český katolický kněz, teolog, profesor liturgiky a rektor arcibiskupského kněžského semináře.\n\nStředoškolské vzdělání získal na zemském reformním reálném gymnáziu ve Velkém Meziříčí, kde v roce 1939 maturoval. Ke kněžství se připravoval na diecézním bohosloveckém učilišti v Brně, které dokončil v roce 1945. Na kněze byl vysvěcen 29. července 1945. Jako kněz brněnské diecéze působil ve farnostech Troubsko, Komín a Zbýšov. V roce 1965 získal doktorát teologie na Římskokatolické Cyrilometodějské bohoslovecké fakultě v Praze se sídlem v Litoměřicích. Po předložení disertační práce s názvem \"Štěpán Šrám Dolanský, polemista in causa Magistri Joannis Hus\" byl 25. března 1965 promován. Další jeho studium se konalo na \"Liturgisches Institut\" \"in Trier\". Zde získal v letech 1968-1969 diplom liturgických věd – pastorální liturgie. Dne 1. října 1970 byl jmenován rektorem kněžského semináře v Olomouci. Stal se členem České liturgické komise. V akademickém roce 1969-1970 vyučoval na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci externě (bez jmenování, pouze s ústním souhlasem) liturgiku. Dne 23. září 1970 jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci lektorem pro obor liturgiky pro akademický rok 1970–1971. Jeho jmenováno bylo opakováno 22. září 1971 pro rok 1971–1972, dne 26. července 1972 pro rok 1972–1973 a 27. září 1973 pro akademický rok 1973–1974. Dne 9. prosince 1971 byl udělen souhlas s jeho jmenováním docentem pro obor vědy o liturgii, na základě spisu \"Die Liturgiebegriff in den deutschen Handbüchern für Liturgie und Pastoraltheologie des 19. Jahrhunderts\".\nPůsobení na CMBF bylo ukončeno na konci roku 1973–1974, kdy byla fakulta zásahem komunistické státní moci zrušena. Poté odešel do pastorace do Vrchoslavic.\n\nSoučasně s výukou na CMBF zastával funkci rektora arcibiskupského kněžského semináře a působil na výchovu jedné generace moravských kněží, mezi které patří například i olomoucký arcibiskup Jan Graubner. Jeho přednostním zájmem byla liturgie, které se věnoval již od bohosloveckých let. Při svém kněžském působení se nechal inspirovat průkopníkem liturgického apoštolátu Piem Parschem, C.R.S.A. (1884-1954), augustiniánem v klášteře Klosterneuburg a podílel se tak na přípravě reformy II. vatikánského koncilu. Stěžejním dílem Josefa Bradáče je pětidílná \"Věda o liturgii\" (Olomouc, 1972), koncipovaná především pro výuku liturgie na teologické fakultě. Publikoval mnoho článků, psal homilie pro inspiraci kněží, věnoval se přednáškové činnosti. Na důchodě vypomáhal ve své rodné farnosti. Ve Velkém Meziříčí po dlouhém těžkém utrpení zemřel 28. února 1986 ve věku nedožitých 66 let.\n\nČasopisecké studie, zejména: \"Duchovní pastýř, Via\".\n\n\n\n"}
{"id": "798370", "url": "https://cs.wikipedia.org/wiki?curid=798370", "title": "Stanislav Berkovec", "text": "Stanislav Berkovec\n\nStanislav Berkovec (* 31. května 1956 Slaný) je český novinář, rozhlasový a televizní moderátor, divadelník a politik. Od roku 2013 je poslancem parlamentu za hnutí ANO 2011 a od roku 2006 zastupitelem města Slaného. V letech 2016 až 2018 také zastával funkci radního města Slaného.\n\nVystudoval střední průmyslovou školu grafickou a vyučil se knihtiskařem. Dále pak studoval Fakultu žurnalistiky University Karlovy, obor reklama a propagace. Těchto znalostí využil jako redaktor \"Hospodářských novin\". Byl reportérem Československého rozhlasu a také moderoval pořad \"Kontakt\", který se vysílal v roce 1991 na ČT1. Mezi rádia, ve kterých vysílal patří: Evropa 2 či Frekvence 1. Později uváděl Snídani s Novou nebo Rady ptáka Loskutáka na TV Nova. Stanislav Berkovec patří rovněž mezi zakládající členy divadelního souboru Dividýlko Slaný, kde od roku 1973 střídavě účinkuje. Rovněž působil i v několika dalších pražských divadelních souborech (Divadlo F. R. Čecha, loutkové divadlo Panák, divadelní soubor Dostavník).\n\nV komunálních volbách v roce 1994 byl zvolen jako nezávislý zastupitelem města Slaného. Ve volbách v roce 1998 a 2002 nekandidoval. Do zastupitelstva se opět vrátil po volbách v roce 2006, kdy uspěl jako nestraník za Volbu pro město. Mandát zastupitele města pak obhájil ve volbách v roce 2010 (nezávislý na kandidátce \"TOP 09 a SNK Volba pro Slaný\"), ve volbách v roce 2014 (nestraník za hnutí ANO 2011) i ve volbách v roce 2018 (člen hnutí ANO 2011).\n\nDo vyšší politiky se pokusil prosadit poprvé v senátních volbách v roce 2012. Jako nestraník navržený TOP 09 s podporou Starostů kandidoval na Litoměřicku. V prvním kole dostal 10,36 procenta hlasů, obsadil čtvrté místo a senátorem se nestal.\n\nVe volbách do poslanecké sněmovny v roce 2013 byl zvolen jako nestraník za ANO 2011 ve Středočeském kraji. V březnu 2014 se spolu s poslancem Milanem Šarapatkou a exposlancem Miloslavem Souškem zúčastnil jako pozorovatel kontroverzního referenda o odtržení Krymu od Ukrajiny a jeho připojení k Rusku. Zprávu o jejich návštěvě ve volební místnosti ve městě Sudaku, ve které chválili průběh referenda, vydala agentura Krymskij vektor. Jejich cestu financovala organizace Euroasijská pozorovatelna demokracie a voleb. Dodatečně vyšlo najevo, že za ní stojí belgický pravicový aktivista Luc Michel a že se zabývá nabízením monitoringu voleb nedemokratickým režimům. Žádný z českých účastníků cesty si detailů financování nebyl údajně předem vědom.\nBerkovec dokonce tvrdil, že se cesta uskutečnila na jeho vlastní náklady.\nPo návratu Berkovec prohlásil, že procesy na Krymu jsou nevratné. V dubnu 2016 navrhl prodloužení termínu zákazu billboardů u dálnic a silnic I. třídy z 5 na 10 let. V důvodové zprávě uvedl argumenty již dříve představené billboardovou lobby, kvůli čemu ho obecně prospěšná organizace Kverulant.org nařkla z korupce.\n\nV roce 2016 podepsal návrh zákona předkladatele Zdeňka Ondráčka (KSČM) na ochranu prezidenta republiky s trestní sazbou až jeden rok vězení. Ve volbách do Poslanecké sněmovny PČR v roce 2017 obhájil svůj poslanecký mandát ve Středočeském kraji již jako člen hnutí ANO 2011.\n\n"}
{"id": "798373", "url": "https://cs.wikipedia.org/wiki?curid=798373", "title": "Antony and the Johnsons", "text": "Antony and the Johnsons\n\nAntony and the Johnsons je skupina, kterou vede Antony Hegarty. Skupina vznikla v roce 1998 v New Yorku. Své první album vydala v roce 2000, druhé následovalo v roce 2005 a jako hosté se na něm podíleli Lou Reed, Boy George, Rufus Wainwright a Devendra Banhart. Album získalo několik ocenění, mezi nimi bylo i Mercury Prize.\n\n\n"}
{"id": "798375", "url": "https://cs.wikipedia.org/wiki?curid=798375", "title": "Dub letní v Hrušové", "text": "Dub letní v Hrušové\n\nDub v Hrušové je památný strom v obci Hrušová, nacházející se asi 5,5 km jjv. od města Vysoké Mýto v okrese Ústí nad Orlicí. Dub letní (\"Quercus robur\") roste u křižovatky na jižním konci vesnice, přes ulici naproti obecnímu úřadu (zhruba 25 metrů východně od Obecního domu). \nTerén v lokalitě i okolí je prakticky rovinatý, neznatelně ukloněný k severovýchodu; nadmořská výška paty stromu je 289 metrů. \n\nDub požívá ochrany od roku 1996 z důvodu „značného stáří a mohutnosti“. Výška stromu dosahuje 22 metry, měřený obvod kmene činí 345 centimetrů. \n\nNecelých 60 metrů od stromu probíhá rušná silnice I/35, přímo kolem stromu z ní pak odbočuje místní silnice, spojující Hrušovou a Tisovou. Právě v této ulici se jen ¼ km severněji nalézá druhý z chráněých stromů v obci – viz níže.\n\n"}
{"id": "798383", "url": "https://cs.wikipedia.org/wiki?curid=798383", "title": "Valérie Trierweilerová", "text": "Valérie Trierweilerová\n\nValérie Trierweiler, rozená Massonneau, přechýleně Valérie Trierweilerová (* 16. února 1965 Angers, Francie) je francouzská novinářka a bývalá partnerka prezidenta Francouzské republiky Françoise Hollanda.\nVystudovala politické vědy na pařížské univerzitě Sorbonně. V roce 1989 začala pracovat jako politická redaktorka francouzského časopisu \"Paris Match\" a působila i v malé soukromé televizní stanici Direct 8.\n\nValérie Trierweiler pochází z chudých poměrů. Její dvě manželství skončila rozvodem, z druhého má tři děti. V roce 2005 začal její vztah s Françoisem Hollandem, se kterým se seznámila během parlamentních voleb v roce 1988. Hollande v té době žil s političkou Ségolène Royal. Svůj vztah veřejně oznámili až v říjnu 2010, kdy o ní Hollande prvně řekl, že je „ženou jeho života“.\n\nPo Hollandově vítězství v prezidentských volbách v roce 2012 se tak dostala do pozice první dámy, byť za něj nebyla provdána. Čelila proto také kritice za to, že žila z peněz daňových poplatníků. \n\nV lednu 2014 vyšlo najevo, že prezident má vztah s herečkou Julií Gayet. Poté, co vztah začala rozebírat média, byla Trierweilerová hospitalizována. Několik dní nato Hollande oznámil, že vztah s Trierweilerovou ukončil. \n"}
{"id": "798384", "url": "https://cs.wikipedia.org/wiki?curid=798384", "title": "Pachy v kódu", "text": "Pachy v kódu\n\nZa „pachy“ v kódu lze považovat jakýkoliv symptom v kódu, který ukazuje na hlubší problém. Tento problém často nelze vidět hned, ale může být odkryt, pokud je kód podroben důkladné analýze.\n\n\n\n\n\n\n\n\"Refaktorování\" je disciplinovaný proces provádění změn v kódu takovým způsobem, že nemá vliv na vnější chování kódu, zato však vylepšuje jeho vnitřní strukturu a pomáhá umenšit riziko dosavadních chyb, i za cenu rizika vnášení nových chyb, které je však menší než dosavadní riziko. Refaktorování mění programy po malých krocích. Pokud se spletete, je cílem, aby bylo jednoduché chybu najít. Alfou a Omegou úspěšného refaktorování je sada automatizovaných testů.\n\n\n\n\n"}
{"id": "798386", "url": "https://cs.wikipedia.org/wiki?curid=798386", "title": "Portálový jeřáb", "text": "Portálový jeřáb\n\nPortálový jeřáb je jeřáb s trvalým umístěním. Konstrukce portálového jeřábu se skládá z mostu, a dvou stojin pevně spojených s mostem. Nosná konstrukce se tak podobá portálu. Portálové jeřáby mohou být umístěné pevně, nebo mohou být v určitém rozsahu pohyblivé po vlastní dráze nebo po určené ploše.. Pokud je jedna stojina nahrazena dráhou ve výši mostu (jeden konec mostu je přímo opatřen pojezdem), nazývá se takový jeřáb poloportálový. Portálové a poloportálové jeřáby se používají v přístavech, na otevřených skládkách, překladištích nebo také ve výrobních, montážních a skladovacích halách.\n\n\nMost jeřábu tvoří dráhu, po které se pohybuje malý vozíček s vlastním zdvihacím zařízením - tzv. kočka. Kočka může být podvěšena, jezdit uvnitř mostu nebo na mostě. Kočka se přemisťuje ručně, vlastním pohonem nebo externím pohonem zpravidla pomocí lan. \n\nPodle pohyblivosti se tyto jeřáby dělí na:\n\nPoužívají se hlavně v přístavních překladištích. Jeřáb je opatřen výložníkem, na kterém je přímo zavěšen prostředek pro zavěšení břemene, anebo se ve vodorovném výložníku může pohybovat kočka.\n\n\nKašpárek J.:Dopravní a manipulační zařízení, FSI VUT Brno \"pdf\"\n"}
{"id": "798387", "url": "https://cs.wikipedia.org/wiki?curid=798387", "title": "Rychlobruslení na Zimních olympijských hrách 2002 – 500 metrů ženy", "text": "Rychlobruslení na Zimních olympijských hrách 2002 – 500 metrů ženy\n\nZávod na 500 metrů žen na Zimních olympijských hrách 2002 v Salt Lake City se konal v hale Utah Olympic Oval v Kearns ve dnech 13. a 14. února 2002. České závodnice se jej nezúčastnily.\n\n<nowiki>*</nowiki> pád\n\n"}
{"id": "798389", "url": "https://cs.wikipedia.org/wiki?curid=798389", "title": "František Šádek", "text": "František Šádek\n\nFrantišek Šádek (24. prosince 1921 Žilina – 4. října 2015 Praha) byl československý generál ČSLA, velitel Pohraniční stráže a politik Komunistické strany Československa slovenské národnosti (ovšem ve funkčním období 1981-86 volený v českých zemích). Působil jako poslanec Sněmovny lidu a Sněmovny národů Federálního shromáždění za normalizace.\n\nÚčastnil se Slovenského národního povstání coby velitel 2. pluku Jana Švermy. V roce 1945 absolvoval školu záložních důstojníků v Popradu, pak působil v Dolním Kubíně (velitel roty) a na východním Slovensku, kde se v letech 1946-1947 podílel na bojích proti banderovcům. V období let 1947-1948 absolvoval středoškolský vojenský kurs v Milovicích, v roce 1949 byl v Dolním Kubíně a v Olomouci velitelem roty a v letech 1949–1951 vystudoval Vysokou školu pěchoty ve Varšavě.\n\nOd července roku 1951 velel 74. pěšímu pluku v Karlových Varech. Od září 1952 u tohoto útvaru působil jako zástupce velitele 12. pěší divize a dosáhl tehdy hodnosti podplukovníka. V roce 1954 byl převelen do Českých Budějovic, kde zastával funkci zástupce velitele 1. pěší divize. Od května 1955 byl velitelem této posádky (mezitím přejmenované na 15. střeleckou divizi). Setrval zde do září 1956. Pak studoval od září 1956 na Vojenské akademii Generálního štábu ozbrojených sil SSSR K. J. Vorošilova v Moskvě. Po absolvování této školy se v listopadu 1958 stal velitelem 13. tankové divize v Mladé. Od září 1959 byl náčelníkem štábu 4. armády v Táboře a od září 1960 velitelem 4. armády (na tomto postu setrval do roku 1964). V této době získal hodnost generálmajora. Od října 1964 byl náměstkem ministra národní obrany pro bojovou přípravu a od října 1966 zástupcem náčelníka Hlavní správy pozemního vojska MNO. V květnu 1967 dosáhl hodnosti generálporučíka. V polovině června 1968 byl jmenován zástupcem generálního inspektora Československé lidové armády. Od prosince 1968 byl velitelem Západního vojenského okruhu v Příbrami (od září 1969 po reorganizaci velitelem 1. armády tamtéž). V listopadu 1969 přešel na post funkce velitele Pohraniční stráže, kde setrval do konce roku 1981. V březnu 1982 se stal místopředsedou Ústředního výboru Československého svazu protifašistických bojovníků, kde působil do konce 80. let.\n\nAngažoval se i politicky. Po volbách roku 1981 zasedl za KSČ do Sněmovny lidu (volební obvod č. 65 – Most-Chomutov, Severočeský kraj). Křeslo nabyl až dodatečně v červnu 1983 po doplňovacích volbách poté, co zemřel poslanec Václav Hůla. Ve volbách roku 1986 přešel do slovenské části Sněmovny národů (obvod Žilina, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nPočátkem 21. století čelil žalobě za své aktivity velitele Pohraniční stráže, kdy měl v roce 1978 iniciovat útok pohraničníků na skupinu bratranců Barešových, kteří unesli autobus se studenty říčanského gymnázia a chtěli prchnout do západního Německa v prostoru přechodu v Pomezí nad Ohří. Únos skončil smrtí řidiče autobusu Jana Nováka (* 7. 2. 1952, † 24. 5. 1978) a jednoho z únosců – Milana Bareše (* 12. 12. 1957, † 24. 5. 1978).\n\nhttps://www.ustrcr.cz/uvod/dokumentace-usmrcenych-statni-hranice/usmrceni-statni-hranice-portrety/milan-bares-jan-novak/\n\nZemřel v říjnu 2015 ve vojenské nemocnici v Praze.\n\n\n"}
{"id": "798391", "url": "https://cs.wikipedia.org/wiki?curid=798391", "title": "Mistrovství světa juniorů v hokejbalu 2012", "text": "Mistrovství světa juniorů v hokejbalu 2012\n\nMistrovství světa juniorů v hokejbalu 2012 byla juniorská hokejbalová akce roku 2012.\n\nVe skupině A hrají mužstva USA, Kanady a Německa.\n\nZápasy\n\nTabulka\nVe skupině A hrájí mužstva Česka, Švýcarska, Slovensko a Velké Británie.\n\nZápasy\n\nTabulka\n\nZápasy\n\nTabulka\nZápasy\nZápasy\n\nZápasy\n\nTabulka\nZápasy\nZápasy\n"}
{"id": "798399", "url": "https://cs.wikipedia.org/wiki?curid=798399", "title": "Zuzana Slavíková", "text": "Zuzana Slavíková\n\nMgA. Zuzana Čisáriková Slavíková, rozená Zuzana Slavíková, (* 13. května 1965 České Budějovice) je česká herečka, dabérka a moderátorka.\n\nZuzana odmalička vyrůstala v rodině herců. Jejím otcem byl herec Oldřich Slavík (1933–1996) a její matkou je herečka Ludmila Slancová-Slavíková (* 1941).\n\nPřijímací zkoušky na práva se jí nezdařily, a tak začala pracovat v brněnském studiu Československého rozhlasu. Vystudovala brněnskou JAMU, obor herectví, kde získala titul MgA. Po dokončení studia se stala členkou činohry Národního divadla v Brně.\n\nV roce 2002 pracovala pro TV Nova, ve které moderovala pořad \"Nejslabší! Máte padáka!\".\n\nRoku 2007 se s rodinou odstěhovala do Prahy. Zde se dostává do angažmá Divadla pod Palmovkou.\n\nS manželem Tomášem Čisárikem (* 1967), který je dabingový herec, zvukař a režisér, má dvě děti, syna Jakuba a dceru Barboru. Její tchyní byla herečka Anděla Čisáriková, rozená Nechvátalová (1941–2018).\n\n\n\n\n\n\n\n"}
{"id": "798400", "url": "https://cs.wikipedia.org/wiki?curid=798400", "title": "Okres Choszczno", "text": "Okres Choszczno\n\nOkres Choszczno (polsky \"Powiat choszczeński\") je okres v polském Západopomořanském vojvodství. Rozlohu má 1327,71 km² a v roce 2009 zde žilo 49 752 obyvatel. Sídlem správy okresu je město Choszczno.\n\nMěstsko-vesnické:\n\nVesnické:\n\n"}
{"id": "798402", "url": "https://cs.wikipedia.org/wiki?curid=798402", "title": "Sandra Pogodová", "text": "Sandra Pogodová\n\nSandra Pogodová (* 16. dubna 1975 Olomouc) je česká herečka.\n\nV roce 1993 začala hrát v divadle ABC a v roce 1998 odešla do New Yorku, kde pracovala jako au-pair. Po návratu se opět vrátila k herectví a účinkuje v pražských divadlech. V současnosti moderuje Dámský klub v rádiu Frekvence 1.\n\n\n"}
{"id": "798405", "url": "https://cs.wikipedia.org/wiki?curid=798405", "title": "Zrno", "text": "Zrno\n\nZrno může být:\n\n\n\n\n"}
{"id": "798408", "url": "https://cs.wikipedia.org/wiki?curid=798408", "title": "Jaroslav Studený", "text": "Jaroslav Studený\n\nJaroslav Studený (6. května 1923 Kozov – 5. června 2008 Šternberk) byl český katolický kněz, teolog, profesor křesťanského umění a archeologie, politický vězeň komunistického režimu.\n\nStředoškolského vzdělání se mu dostalo na arcibiskupském gymnáziu v Kroměříži, kde v roce 1942 maturoval. Ke kněžství studoval na arcidiecézním bohosloveckém učilišti v Olomouci, které zakončil v roce 1945. Na kněze byl vysvěcen v roce 1947. Se studiem dále pokračoval na Lateránské univerzitě v Římě (\"Pontificium Athaeneum Lateranense\"), kde po předložení disertační práce s názvem \"Christi Domini repraesentatio in arte palaeochristiana. Divinas Christi iuxta testimonia iconographiae palaeochristianae\", byl v roce 1949 promován doktorem teologie. Poté začal působit v pastoraci. Od akademického roku 1969-1970 začal externě učit na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci (bez jmenování, pouze s ústním souhlasem) církevní umění. Dne 23. září 1970 zde byl oficiálně jmenován lektorem pro obor církevní umění a křesťanská archeologie pro akademický rok 1970–1971. Jeho působení bylo ukončeno na konci akademického roku 1970–1971. V roce 1972 mu byl odňat státní souhlas a v listopadu téhož roku byl odsouzen za šíření náboženské literatury na 4 a půl roku vězení. Na svobodu byl propuštěn v roce 1975 a začal působit opět v pastoraci. Po obnovení Cyrilometodějské bohoslovecké fakulty Univerzity Palackého v Olomouci v roce 1990 působil na katedře liturgiky a pastorální teologie. Dosáhl hodnosti docenta. Po roce 1990 se zasloužil o vybudování, renovaci a úpravu nesčetného množství kostelů, kaplí, kapliček a křížů. Začátkem srpna v roce 2006 odešel do důchodu, který prožíval v Cholině. Zaopatřen svátostmi církve pak ve čtvrtek 5. června 2008 v nemocnici ve Šternberku zemřel. Je autorem mnoha knih věnovaných víře a bližním.\n\n\n\n"}
{"id": "798410", "url": "https://cs.wikipedia.org/wiki?curid=798410", "title": "Asociace samaritánů České republiky", "text": "Asociace samaritánů České republiky\n\nAsociace samaritánů České republiky (zkracováno ASČR, ) je dobrovolným občanským sdružením lidí dobré vůle, jejichž cílem je v kontextu mezinárodního samaritánského hnutí pomoc všem lidem bez ohledu na jejich národní, rasovou, náboženskou, politickou, nebo jinou příslušnost, to v duchu demokratických a humanitárních tradic, na jejichž základech vznikla Česká republika.\n\nAsociace samaritánů ČR si stanovila cíle, které jsou realizovány postupně u vědomí toho, že současná ekonomická situace státu vyžaduje aktivitu sdružení našeho typu především v prioritních oblastech, tzn. zdravotnictví a pomoci sociálně slabým občanům. V současné době zajišťuje pro Středočeský kraj velmi levný model nestátní zdravotnické záchranné služby v rozsahu 4 stanovišť RZP a dvou RLP a v rámci Prahy a SK soubor sociálních služeb společně s humanitární pomocí v případech pohrom.\n\nOznačení má původ v  hebrejštině, v  názvu etnicko-náboženské skupiny Samaritánů (Samařanů) v  Izraeli a biblickém podobenství o  milosrdném Samaritánovi. Podle něj se slovem \"samaritáni\" nazývají lidé, kteří prokazují druhým pomoc v  nouzi.\n\nKlub aktivního stáří KLAS ASČR ZBRASLAV je sdružením seniorů se zájmem o aktivní život. V KLASu v září roku 2008 zahájilo Konzultační středisko Virtuální univerzity třetího věku (VU3V) svou činnost. a doposud stále toto středisko funguje.\n\nJedná se o jedinou zdravotnickou školu v oblasti Mělníka. Škola používá stejné učební dokumenty jako státní školy obdobného typu. V současné době lze studovat obor\nZdravotnický asistent 53-41-M/01 podle ŠVP Praktická sestra. Tento obor je zakončen státní maturitní zkouškou.\n\nHlavní činnost Asociace samaritánů České republiky je provozování záchranná služby. Tato organizace se skládá ze dvou celku, kterými je Záchranná služba Praha-Západ a Záchranná služba Kralupy nad Vltavou.\n\nZáchranná služba Asociace samaritánů ČR Praha-západ byla zaregistrována 1. 1. 1993 u Okresního úřadu Praha-západ, jako nestátní zdravotnické zařízení. Od tohoto data, na základě smlouvy nejprve s OÚ Praha-západ, poté s Okresním operačním střediskem ZS Praha-západ a nyní s Územním střediskem zdravotnické záchranné služby Středočeského kraje se sídlem v Kladně, plní úlohy výjezdových skupin zdravotnické záchranné služby na území Středočeského kraje.\n\nV současné době zajišťuje přednemocniční neodkladnou péči nejen na Kralupsku, ale i v přilehlých oblastech Kladenska, Mělnicka, na části území Prahy západ a východ. Zajišťuje též úsek dálnice D8 od hranic hlavního města Prahy po odbočku na Roudnici na Labem. Veškerou činnost Záchranné služby ASČR v Kralupech nad Vltavou řídí a koordinuje Zdravotnické operační středisko Územního střediska záchranné služby Středočeského kraje Kladno, kam jsou přepojeny i tísňové linky č. 155 z oblastí zabezpečovaných kralupskou záchrannou službou.\n\nZajišťuje pohotovost pro poskytování zdravotnické záchranné služby a lékařské služby první pomoci pro Letiště Václava Havla Praha. Pokyny k výjezdu respektive k zásahům vydává operační středisko Hasičského záchranného sboru na Letišti Václava Havla Praha.\n"}
{"id": "798411", "url": "https://cs.wikipedia.org/wiki?curid=798411", "title": "Korunní (Praha)", "text": "Korunní (Praha)\n\nKorunní ulice v Praze je jedna z významných ulic města. Leží v katastrálním území Vinohrady a spojuje náměstí Míru s Orionkou, poblíž které volně přechází v ulici Šrobárovu. Délka ulice je cca 2 km. Je pojmenována podle Svatováclavské koruny, nejvýznamnější součásti českých korunovačních klenotů.\n\nUlice vychází z náměstí Míru ve směru na východ, po celé své délce je rovnoběžná s ulicí Slezskou. Její začátek leží na území městské části Praha 2, zhruba od své poloviny potom tvoří hranici částí Praha 3 a Praha 10.\n\nPo obou stranách je lemována stromořadím. Po celé délce jezdí ulicí tramvaj, s výjimkou prvního bloku domů u náměstí Míru, ze kterého byla tramvajová trať kolem roku 1978 přesunuta do ulice Blanické.\n\nSvůj dnešní název nese ulice od roku 1889. V letech 1956–1990 nesla pojmenování \"Wilhelma Piecka\" po prezidentu východního Německa Wilhelmu Pieckovi.\n\nV minulosti nesla název \"Korunní\" i ulice Šrobárova, která na ulici Korunní dnes poblíž bývalé Orionky plynule navazuje. Ulice tak vedla podél Státního zdravotního ústavu až k Fakultní nemocnici Královské Vinohrady.\n\nVe směru od náměstí Míru:\n\n"}
{"id": "798412", "url": "https://cs.wikipedia.org/wiki?curid=798412", "title": "Jaroslava Šimůnková", "text": "Jaroslava Šimůnková\n\nJaroslava Šimůnková (* 29. prosince 1938) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako skladová dělnice. Ve volbách roku 1981 zasedla do Sněmovny lidu (volební obvod č. 6 - Praha 4 a Praha 5-jih, hlavní město Praha). Mandát obhájila ve volbách roku 1986 (obvod Praha 4 a Praha 5). Ve Federálním shromáždění setrvala do prosince 1989, kdy rezignovala na svůj post v rámci procesu kooptací do Federálního shromáždění po sametové revoluci.\n\n"}
{"id": "798415", "url": "https://cs.wikipedia.org/wiki?curid=798415", "title": "Norsko na Zimních olympijských hrách 1976", "text": "Norsko na Zimních olympijských hrách 1976\n\nNorsko na Zimních olympijských hrách 1976 v Innsbrucku reprezentovalo 42 sportovců, z toho 35 mužů a 7 žen. Nejmladším účastníkem byl Torill Fjeldstad (17 let, 351 dní), nejstarším pak Pål Tyldum (33 let, 323 dní). Reprezentanti vybojovali 7 medailí, z toho 3 zlaté, 3 stříbrné a 1 bronzovou.\n\n"}
{"id": "798420", "url": "https://cs.wikipedia.org/wiki?curid=798420", "title": "Toulouské hrabství", "text": "Toulouské hrabství\n\nToulouské hrabství, jinak též Hrabství Toulouse (okcitánsky ', latinsky ') byl státní útvar v jižní Francii, jehož centrem bylo město Toulouse a i s okolím bylo za Merovejské dynastie ovládáno hrabaty z Toulouse. Dědičné hrabství bylo založeno Karlem Velikým roku 778 a jeho existence skončila francouzskou anexí v roce 1271. Bylo střediskem zvláštní languedocké kultury, která ovlivňovala celou jižní Francii, kde se mluvilo okcitánsky, jazykem velmi blízkým dnešní katalánštině, poměrně velmi vzdáleným jazyku (Langues d'oïl), kterým se mluvilo v severní Francii. Jména hrabat a vévodů jsou lépe známa až od dob Karlovců, úřad se za jejich dob stal dědičným.\n\nDědičná hrabata z Toulouse vládla městu Toulouse a okolnímu hrabství od pozdního 9. století až do roku 1270. Hrabata a další příslušníci jejich rodu v různých obdobích získali několikrát tituly hrabat z Quercy, Rouergue, Albi či Nîmes, a markrabat Góthie a Provence. Kromě toho se Raimond IV. stal zakladatelem křižáckého hrabství Tripolis a jeho potomci mu v 12. a 13. století vládli.\n\nJako následnický stát Vizigótského království podědilo Toulouse, společně s Akvitanií a Languedocem (nikoliv však s Gaskoňskem), právní systém s prvky vizigótského a římského práva, které dovolovaly ženám mít o něco větší práva než jejich současnice. Obzvláště podle vizigótských \"Liber Judiciorum\" kodifikovaných v roce 642/643 a rozšířených Recceswinthovým kodexem v roce 653, mohly ženy dědit zemi i tituly a spravovat je nezávisle na svých manželech či mužských příslušnících rodu, disponovat svým majetkem v poslední vůli, pokud neměly dědice, a mohly se samy zastupovat ve přích či svědčit u soudu od dovršení 14 let věku a samy chystat své sňatky od 20 let. Jako následek tohoto právního systému byla v následnickém právu tamější šlechty praktikována převážně primogenitura s preferencí mužů.\n\n\n\nV tomto momentu přešlo Toulouse na Korunu francouzskou podle podmínek smlouvy z Meaux z roku 1229.\n\n\n\n"}
{"id": "798421", "url": "https://cs.wikipedia.org/wiki?curid=798421", "title": "La Conner", "text": "La Conner\n\nLa Conner je město v okrese Skagit v americkém státě Washington. V roce 2010 v něm žilo 891 lidí a město patřilo do metropolitní oblasti Mount Vernon-Anacortes. Každý duben se ve městě koná většina události spjatých s festivalem Skagit Valley Tulip Festival. Centrum města, které ohraničují ulice Second Street, Morris Street a Commerical Street a Swinomišský kanál, je historickým obvodem, který je zapsán v Národním rejstříku historických míst.\n\nÚzemí města bylo poprvé osídleno v květnu 1867, kdy jej založil Alonzo Low a jeho jméno bylo Swinomish. O dva roky později zdejší obchodní středisko koupil J. S. Conner a roku 1870 změnil jméno osady na La Conner po své ženě, jejíž jméno bylo Louisa Ann. „La“ v názvu města tedy představuje její iniciály. V minulosti bylo město také okresním městem okresu Skagit.\n\nMěsto má rozlohu 1,3 km², z čehož 16 % je tvořeno vodní plochou.\n\nZ 891 lidí, kteří zde žili roku 2010, tvořili 87 % běloši, 5 % původní obyvatelé a 1 % Asiaté. 6 % obyvatelstva bylo hispánského původu.\n\nVe městě se nachází Duhový most, který se rozpíná nad Swinomišským kanálem, a spojuje tak město s Fidalgovým ostrovem, na kterém se nachází obec Shelter Bay, Swinomišská indiánská rezervace a také město Anacortes. Kromě historického centra města se v Národním rejstříku historických míst nachází také Švédský evangelický luteránský kostel a fara východně od města.\n\n\nKaždé jaro přijíždí do města mnoho návštěvníků, aby viděli zdejší výstavu tulipánů. Dále je město známé pro své krocany divoké, které v roce 2005 vyhlásilo svými oficiálními ptáky. O rok později ale odstartovala debata o jejich užitku městu, jelikož krocani se vyznačují hlukem, všudypřítomnými výkaly a požíváním zahradních materiálů. V říjnu 2010 konečně městská rada rozhodla o jejich odstranění z území města.\n\n"}
{"id": "798422", "url": "https://cs.wikipedia.org/wiki?curid=798422", "title": "Norsko na Zimních olympijských hrách 1972", "text": "Norsko na Zimních olympijských hrách 1972\n\nNorsko na Zimních olympijských hrách 1972 v Sapporu reprezentovalo 67 sportovců, z toho 56 mužů a 11 žen. Nejmladším účastníkem byl Toril Førland (17 let, 285 dní), nejstarším pak Magnar Solberg (35 let, 7 dní). Reprezentanti vybojovali 12 medailí, z toho 2 zlaté, 5 stříbrných a 5 bronzových.\n\n"}
{"id": "798427", "url": "https://cs.wikipedia.org/wiki?curid=798427", "title": "Václav Šípek", "text": "Václav Šípek\n\nVáclav Šípek (* 12. srpna 1931 Horní Roveň) byl český a československý politik Komunistické strany Československa, vedoucí tajemník Krajského výboru KSČ pro Severočeský kraj a poslanec Sněmovny lidu Federálního shromáždění za normalizace. Po roce 1989 novinář a aktivista Klubu českého pohraničí.\n\nPůvodně působil jako typograf a redaktor, od roku 1984 jako vedoucí tajemník Krajského výboru KSČ pro Severočeský kraj. Byl rovněž předsedou severočeského Krajského výboru Národní fronty. 5. prosince 1984 byl kooptován za člena Ústředního výboru Komunistické strany Československa. XVII. sjezd KSČ ho ve funkci potvrdil. V období říjen 1988 – 1989 byl navíc členem Výboru pro stranickou práci v České socialistické republice. Ve funkci vedoucího tajemníka KV KSČ v Severočeském kraji se zmiňuje i k roku 1988.\n\nPo volbách roku 1981 zasedl do Sněmovny lidu (volební obvod č. 63 - Louny, Severočeský kraj). Křeslo nabyl až dodatečně v březnu 1985 poté, co zemřel poslanec Antonín Brabec. Mandát obhájil ve volbách roku 1986 (obvod Ústí nad Labem-Litoměřice). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\nDne 27. listopadu 1989 během generální stávky za sametové revoluce rozhodl povolat z Palivového kombinátu Antonína Zápotockého ozbrojenou jednotku Lidových milicí pro ostrahu budovy Krajského výboru KSČ, před kterou se v předchozích dnech srocovaly davy. Akce vyvolala pobouření demonstrantů, přičemž milicionáři rozkazu Václava Šípka neuposlechli. Generálnímu tajemníkovi KSČ Karlu Urbánkovi demonstranti zaslali stížnost, v níž požadovali Šípkovo odvolání. Incident pak přispěl ke zrušení Lidových milic. Po roce 1989 se RSDr. Václav Šípek uvádí jako šéfredaktor listu Hraničář, vydávaného Klubem českého pohraničí.\n\n"}
{"id": "798428", "url": "https://cs.wikipedia.org/wiki?curid=798428", "title": "Vodní tvrz Jeseník", "text": "Vodní tvrz Jeseník\n\nVodní tvrz stojí na Zámeckém náměstí v centru Jeseníku. Jde o dvoupatrovou budovu z neopracovaných kamenů, s malým nádvořím a kamenným mostem přes původně vodní příkop.\n\nZaložena byla jako věžovitá stavba v polovině 13. století, kdy došlo ke kolonizaci místních hvozdů a vzniku osady, základu města. Zpočátku byla majetkem šlechty, později vratislavských biskupů, kteří ji definitivně získali roku 1547. Tvrz byla jedinou jesenickou fortifikací, protože město nemělo právo vybudovat hradby. Na přelomu 15. a 16. století došlo ke stržení věže, během třicetileté války byla tvrz neúspěšně obléhána Švédy a roku 1727 ji těžce poškodil požár. Proto byla díky biskupovi Františku Ludvíkovi po roce 1730 přestavěna do současné podoby. Koncem 18. století zde působil jakožto jesenický hejtman hudební skladatel Karl Ditters z Dittersdorfu.\n\nTvrz zůstala v držení vratislavského arcibiskupství až do konce druhé světové války, kdy zde byl dočasně sklad válečných konfiskátů, poté okresní muzeum. Od roku 1958 je budova chráněna jako kulturní památka České republiky a v letech 1970–1982 proběhla její generální rekonstrukce. V současnosti zde sídlí Vlastivědné muzeum Jesenicka.\n"}
{"id": "798431", "url": "https://cs.wikipedia.org/wiki?curid=798431", "title": "Házená na Letních olympijských hrách 1992", "text": "Házená na Letních olympijských hrách 1992\n\nTurnaj se odehrál v rámci XXV. olympijské hry ve dnech 27. července - 8. srpna 1992 v Barceloně.\n\nTurnaje se zúčastnilo 12 mužstev, rozdělených do dvou šestičlenných skupin. První dvě mužstva postopili do play off, týmy na třetím místě hráli o páté místo, týmy na čtvrtém místě hráli o sedmé místo atd. Olympijským vítězem se stalo mužstvo Společenství nezávislých států.\n\n Švédsko - Československo 20:14 (8:7)\n\n27. července 1992 (11:30) – Barcelona\n\n27. července 1992 (14:30) – Barcelona\n\n27. července 1992 (19:00) – Barcelona\n\n29. července 1992 (10:00) – Barcelona\n\n29. července 1992 (14:30) – Barcelona\n\n29. července 1992 (20:30) – Barcelona\n\n31. července 1992 (11:30) – Barcelona\n\n31. července 1992 (14:30) – Barcelona\n\n31. července 1992 (19:00) – Barcelona\n\n2. srpna 1992 (10:00) – Barcelona\n\n2. srpna 1992 (16:00) – Barcelona\n\n2. srpna 1992 (19:00) – Barcelona\n\n4. srpna 1992 (11:30) – Barcelona\n\n4. srpna 1992 (14:30) – Barcelona\n\n4. srpna 1992 (20:30) – Barcelona\n\n Rumunsko - Egypt 22:21 (10:12)\n\n27. července 1992 (10:00) – Barcelona\n\n27. července 1992 (16:00) – Barcelona\n\n27. července 1992 (20:30) – Barcelona\n\n29. července 1992 (11:30) – Barcelona\n\n29. července 1992 (16:00) – Barcelona\n\n29. července 1992 (19:00) – Barcelona\n\n31. července 1992 (10:00) – Barcelona\n\n31. července 1992 (16:00) – Barcelona\n\n31. července 1992 (20:30) – Barcelona\n\n2. srpna 1992 (11:30) – Barcelona\n\n2. srpna 1992 (14:30) – Barcelona\n\n2. srpna 1992 (20:30) – Barcelona\n\n4. srpna 1992 (10:00) – Barcelona\n\n4. srpna 1992 (16:00) – Barcelona\n\n4. srpna 1992 (19:00) – Barcelona\n\n Švédsko - Francie 25:22 (10:10)\n\n6. srpna 1992 (19:00) – Barcelona\n\n6. srpna 1992 (21:00) – Barcelona\n\n SNS - Švédsko 22:20 (9:9)\n\n8. srpna 1992 (17:00) – Barcelona\n\n Francie - Island 24:20 (12:9)\n\n8. srpna 1992 (15:00) – Barcelona\n\n Španělsko - Jižní Korea 36:21 (18:10)\n\n7. srpna 1992 (11:00) – Barcelona\n\n Maďarsko - Rumunsko 23:19 (9:13)\n\n7. srpna 1992 (9:00) – Barcelona\n\n Československo - Německo 20:19 (11:8)\n\n7. srpna 1992 (16:00) – Barcelona\n\n Egypt - Brazílie 27:24pp (10:8, 19:19 - 22:22 - 24:24)\n\n7. srpna 1992 (14:00) – Barcelona\n1. SNS\nTrenér: Spartak Mironovič\n\n2. Švédsko\nTrenér: Bengt Johansson\n\n3. Francie\nTrenér: Daniel Costantini\n\n9. Československo\nTrenér:\n\nTurnaj se odehrál v rámci XXV. olympijské hry ve dnech 30. července - 8. srpna 1992 v Barceloně.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Korejské republiky.\n\n Německo - Nigérie 32:17 (12:9)\n\n30. července 1992 (10:00) – Barcelona\n\n30. července 1992 (15:00) – Barcelona\n\n1. srpna 1992 (10:00) – Barcelona\n\n1. srpna 1992 (15:00) – Barcelona\n\n3. srpna 1992 (10:00) – Barcelona\n\n3. srpna 1992 (16:30) – Barcelona\n Rakousko - Španělsko 20:16 (9:4)\n\n30. července 1992 (11:30) – Barcelona\n\n30. července 1992 (16:30) – Barcelona\n\n1. srpna 1992 (11:30) – Barcelona\n\n1. srpna 1992 (16:30) – Barcelona\n\n3. srpna 1992 (11:30) – Barcelona\n\n3. srpna 1992 (16:30) – Barcelona\n Norsko - SNS 23:20 (12:11)\n\n6. srpna 1992 (14:00) – Barcelona\n\n6. srpna 1992 (16:00) – Barcelona\n\n Korejská republika - Norsko 28:21 (16: 8)\n\n8. srpna 1992 (12:00) – Barcelona\n\n SNS - Německo 24:20 (10: 9)\n\n8. srpna 1992 (10:00) – Barcelona\n\n Rakousko - USA 26:17 (11:6)\n\n7. srpna 1992 (11:00) – Barcelona\n\n Španělsko - Nigérie 26:17 (14: 5)\n\n7. srpna 1992 (9:00) – Barcelona\n1. Korejská republika\n2. Norsko\n3. SNS\n"}
{"id": "798432", "url": "https://cs.wikipedia.org/wiki?curid=798432", "title": "Rychlobruslení na Zimních olympijských hrách 2002 – 1000 metrů ženy", "text": "Rychlobruslení na Zimních olympijských hrách 2002 – 1000 metrů ženy\n\nZávod na 1000 metrů žen na Zimních olympijských hrách 2002 v Salt Lake City se konal v hale Utah Olympic Oval v Kearns dne 17. února 2002. České závodnice se jej nezúčastnily.\n\n"}
{"id": "798436", "url": "https://cs.wikipedia.org/wiki?curid=798436", "title": "František Štafa", "text": "František Štafa\n\nFrantišek Štafa (* 31. března 1932 Senice na Hané) byl český a československý politik Komunistické strany Československa, primátor hlavního města Prahy a poslanec Sněmovny lidu Federálního shromáždění za normalizace.\n\nVyučil se na strojního zámečníka a pak vystudoval dálkově večerní průmyslovku. Roku 1959 absolvoval Strojní fakultu Českého vysokého učení technického. Angažoval se i politicky. Zastával funkce v Československém svazu mládeže, na Městském výboru KSČ v Praze i na Ústředním výboru Komunistické strany Československa. V letech 1970–1981 byl vedoucím Úřadu předsednictva vlády ČSSR, od roku 1981 do roku 1988 působil na postu primátora hlavního města Prahy. V roce 1982 mu byl udělen Řád práce. Dne 25. listopadu 1982 byl kooptován za člena Ústředního výboru Komunistické strany Československa. XVII. sjezd KSČ ho ve funkci potvrdil.\n\nNa kandidátní listinu v komunálních volbách v roce 1981 byl zařazen na poslední chvíli místo dosavadního primátora Zdeňka Zusky. Jeho nástup do funkce primátora byl výrazem personální obměny vedení hlavního města. Profiloval se jako technokrat a pragmatik, bez větší předchozí stranické kariéry. Jako první primátor měl inženýrský titul. Na postu primátora působil méně autoritativně než jeho předchůdce. Na radnici vnesl jisté uvolnění a otevřenost. Za jeho primátorství pokračovala masivní bytová panelová výstavba, došlo k dokončení Barrandovského mostu, rozšiřovaly se linie metra. Dokončena byla oprava historických domů podél Královské cesty a rekonstrukce některých významných budov. Zároveň se ale ukazovaly limity centrálního plánování a příznaky ekonomické stagnace města i celého státu. Jeho kariéra v čele hlavního města skončila roku 1988. V dubnu 1988 se předsedou Městského výboru KSČ v Praze stal Miroslav Štěpán a na jeho popud byl Štafa téhož roku vystřídán Zdeňkem Horčíkem.\n\nZasedal také v nejvyšším zákonodárném sboru. Po volbách roku 1981 usedl za KSČ do Sněmovny lidu (volební obvod č. 1 - Praha 1, hlavní město Praha). Křeslo nabyl až dodatečně v březnu 1983 po doplňovacích volbách. Mandát obhájil ve volbách roku 1986 (obvod Praha 4-sever). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\nOd roku 1991 je společníkem v Primera spol. s r.o. (od roku 1993 v likvidaci), v letech 2000–2002 byl členem dozorčí rady společnosti Futura, a.s., která mj. vydává Haló noviny.\n\n"}
{"id": "798440", "url": "https://cs.wikipedia.org/wiki?curid=798440", "title": "Rychlobruslení na Zimních olympijských hrách 2002 – 1500 metrů ženy", "text": "Rychlobruslení na Zimních olympijských hrách 2002 – 1500 metrů ženy\n\nZávod na 1500 metrů žen na Zimních olympijských hrách 2002 v Salt Lake City se konal v hale Utah Olympic Oval v Kearns dne 20. února 2002. České závodnice se jej nezúčastnily.\n\n"}
{"id": "798441", "url": "https://cs.wikipedia.org/wiki?curid=798441", "title": "Born This Way Ball Tour", "text": "Born This Way Ball Tour\n\nThe Born This Way Ball bylo třetí koncertní turné americké zpěvačky Lady Gaga na podporu svého druhého studiového alba Born This Way (2011). Turné začalo 27. dubna 2012 a skládá se z 98 vystoupení v Asii, Austrálii a v Evropě, na konci roku následovala Jižní Amerika a Afrika. Turné mělo pokračovat od ledna do března 2013 v Severní Americe, ale kvůli zdravotním problémům skončilo předčasně 11. února 2013. Lady Gaga si poranila kyčel a tak zrušila čtyři nadcházející vystoupení. Doktoři ale zjistili, že její stav je vážný a musí ihned na operaci, proto musela zrušit i 21 následujících vystoupení po Severní Americe.\n\nPódium pro Born This Way Ball je rozděleno na několik částí jako je středověký hrad a nebo \"Monster Pit\". Gaga se při vystoupení pohybuje na hlavním pódiu, kolem \"Monster Pit\" a nebo ve věžích hradu. Nějaké rekvizity na hradě navrhla sama Gaga. Sestrojit scénu trvá 4 dny s pomocí 45 lidí a 3 přístrojů.\n\nLady Gaga se nechala slyšet, že by chtěla, aby HBO znovu natočilo její vystoupení a mělo se tak i stát, ale bohužel kvůli jejímu zranění muselo být turné předčasně ukončeno, tudíž žádný čistý záznam z turné neexistuje. V zákulisí v Sydney řekla, že v roce 2013 půjde do kin její film o turné a nahrávacím procesu alba ARTPOP. Spolupracuje na něm s Terry Richardsonem.\n\n\n\n\n\n"}
{"id": "798450", "url": "https://cs.wikipedia.org/wiki?curid=798450", "title": "The Doobie Brothers", "text": "The Doobie Brothers\n\nThe Doobie Brothers jsou americká rocková hudební skupina, která vznikla v roce 1970 v San José v Kalifornii. V 70. letech 20. století byla jednou z nejpopulárnějších kalifornských skupin. Za téměř 40 let svého působení se ve skupině vystřídalo mnoho hudebníku, v dnešní osmičlenné sestavě vystupují Tom Johnston (kytara, klávesy, harmonika, zpěv), Patrick Simmons (kytara, banjo, flétna, zpěv), John McFee (kytara, harmonika, dobro, housle, zpěv) , John Cowan (basová kytara, zpěv), Guy Allison (klávesy, doprovodný zpěv), Marc Russo (saxofon), Ed Toth (bicí) a Tony Pia (bicí, perkuse).\n\nZvuk kapely se vyvinul z počátečního a jemnějšího hippie a boogie stylu k více rockové hudbě, zejména ke stylům country a root rocku se znatelným vlivem soulu. Od svého vzniku vydala kapela 13 studiových alb, z nichž mnohá získala ocenění zlaté či platinové desky. Mezi nejznámější hity patří „Listen to the Music“, „China Groove“, „Long Train Runnin' “, „Black Water“ a „What a Fool Believes“, které jsou označovány za celosvětovou klasiku, přičemž poslední dvě jmenované v letech 1975, respektive 1979, dobyly vrchol amerického žebříčku Billboard Hot 100, celkem se do této hitparády umístilo 26 hitů kapely. Nejnovějším albem je \"World Gone Crazy\", které vyšlo v roce 2010.\n\nV pětiletém období mezi lety 1982 až 1987 byla skupina neaktivní. Po roce 1987 skupina vystupovala na několika koncertech a znovu obnovila činnost, což potvrdila studiovým albem \"Cycles\" v roce 1989. 12. března 2012 zemřel dlouholetý člen kapely, bubeník Michael Hossack.\n\nHistorie kapely sahá až do roku 1969, kdy bubeník John Hartman a zpěvák Tom Johnston založili skupinu Pud pod záštitou kapely Moby Grape, jejíž frontman Skip Spence tyto dva muzikanty seznámil a občas s nimi vystupoval v jejich kapele. Skupina Pud vystupovala v okolí San José jako trio (společně s baskytaristou Gregem Murphym), někdy spolupracovala s dechovým souborem.\n\nV roce 1970 se ke kapele připojil baskytarista Dave Shorgen a kytarista Patrick Simmons. Simmons, který již za sebou měl několik let sólové kariéry a také hrál v jiných skupinách, svým stylem hraní dobře doplnil R&B styl Tima Johnstona. Čtveřice se poté rozhodla přejmenovat skupinu na The Doobie Brothers.\n\n\n"}
{"id": "798453", "url": "https://cs.wikipedia.org/wiki?curid=798453", "title": "Rychlobruslení na Zimních olympijských hrách 2002 – 3000 metrů ženy", "text": "Rychlobruslení na Zimních olympijských hrách 2002 – 3000 metrů ženy\n\nZávod na 3000 metrů žen na Zimních olympijských hrách 2002 v Salt Lake City se konal v hale Utah Olympic Oval v Kearns dne 10. února 2002. České závodnice se jej nezúčastnily.\n\n"}
{"id": "798454", "url": "https://cs.wikipedia.org/wiki?curid=798454", "title": "Mason County (Michigan)", "text": "Mason County (Michigan)\n\nMason County je okres na západě státu Michigan v USA. K roku 2010 zde žilo 28 705 obyvatel. Správním městem okresu je Ludington. Celková rozloha okresu činí 3 216 km².\n"}
{"id": "798456", "url": "https://cs.wikipedia.org/wiki?curid=798456", "title": "Mecosta County", "text": "Mecosta County\n\nMecosta County je okres ve státě Michigan v USA. K roku 2010 zde žilo 42 798 obyvatel. Správním městem okresu je Big Rapids. Celková rozloha okresu činí 1 479 km².\n"}
{"id": "798457", "url": "https://cs.wikipedia.org/wiki?curid=798457", "title": "Johan von der Pahlen", "text": "Johan von der Pahlen\n\nJohan von der Pahlen (* 29. června 1980) je švédský florbalista hrající na pozici útočníka. Aktuálně hraje za pražský klub Tatran Omlux Střešovice, jeho předchozím klubem bylo švédské Haninge IBK, kde hrál od roku 1997. V letech 1999 a 2000 se s ním stal Mistrem Švédska.\n\nPochází ze šlechtického rodu, který byl donucen po Velké říjnové socialistické revoluci utéct a opustit zámek ležící na finsko-ruských hranicích.\n"}
{"id": "798458", "url": "https://cs.wikipedia.org/wiki?curid=798458", "title": "Rychlobruslení na Zimních olympijských hrách 2002 – 5000 metrů ženy", "text": "Rychlobruslení na Zimních olympijských hrách 2002 – 5000 metrů ženy\n\nZávod na 5000 metrů žen na Zimních olympijských hrách 2002 v Salt Lake City se konal v hale Utah Olympic Oval v Kearns dne 23. února 2002. České závodnice se jej nezúčastnily.\n\n"}
{"id": "798459", "url": "https://cs.wikipedia.org/wiki?curid=798459", "title": "Menominee County (Michigan)", "text": "Menominee County (Michigan)\n\nMenominee County je okres ve státě Michigan v USA. K roku 2000 zde žilo 25 326 obyvatel. Správním městem okresu je Menominee. Celková rozloha okresu činí 3 465 km².\n"}
{"id": "798461", "url": "https://cs.wikipedia.org/wiki?curid=798461", "title": "Someone With a Slow Heartbeat", "text": "Someone With a Slow Heartbeat\n\nSomeone With a Slow Heartbeat je druhá studiová deska třinecké indie rockové kapely Charlie Straight, na které spolupracovali s londýnským producentem Guyem Fixsenem.\n\nKapela byla založena v roce 2006 a v roce 2009 vydali svou debutovou desku She's a Good Swimmer,za níž získali Anděla,kterého získali ve stejném roce i za klip roku (k písni Platonic Johny) a objev roku. Texty i hudbu napsal Albert Černý (zpěv, kytara). Dalšími členy kapely jsou Jan Cienciala (baskytara), Michal Šupák (klávesy, akordeon, vokály) a Pavel Pilch (bicí).\n\n\nstránky kapely\n"}
{"id": "798462", "url": "https://cs.wikipedia.org/wiki?curid=798462", "title": "Shonda Rhimes", "text": "Shonda Rhimes\n\nShonda Rhimes (* 13. ledna, 1970 v Chicagu, Illinois, USA ) je americká scenáristka, televizní režisérka a producentka. Rhimes je nejvíce známá jako tvůrce, hlavní autorka a producentka cenami ověnčeného amerického seriálu \"Chirurgové\" a jeho spin-offu \"Private Practice\". V květnu roku 2007 byla Shonda Rhimas označena magazínem Time za jednoho ze 100 lidí, kteří pomohli utvářet svět. Shonda Rhimes byla také producentka lékařského seriálu \"Off the Map\" a také vytvářela seriál televize ABC \"Scandal\", který se začal vysílat 5. dubna 2012. Navíc právě připravuje seriál \"Gilded Lillys\".\n\nRhimes se narodila v Chicagu v Illinois, jako dcera administrativní pracovnice a vysokoškolského učitele. Rhimes vyrůstala v Park Forest South v Illinois se čtyřmi sourozenci. Už od dětství měla blízký vztah k vyprávění příběhů, proto trávila svůj čas jako \"candy striper\" (dobrovolník, který rozveseluje dětské pacienty v nemocnicích – vyprávěním příběhů, sladkostmi, atd.) zatímco se na střední škole zajímala o nemocniční prostředí. Rhimes navštěvovala Marian střední katolickou školu před svým přijetím na Dartmouthskou univerzitu, kde získala bakalářské vzdělání. Svůj čas na Dartmouthu rozdělila mezi fikci/režii a herectvím. Po dostudování na vysoké škole se rozhodla, že se se svým starším sourozencem přestěhuje do San Francisca a bude usilovat o práci v reklamě. Poté se ale přestěhovala do Los Angeles a začala studovat scenáristiku na University of Southern California. Rhimes platila ve třídě za premiantku a získala prestižní cenu Gary Rosenberg Writing Fellowship Award. Rhimes získala na škole titul Magistra umění.\n\nPo dokončení studia zjistila, že je v Hollywoodu velký přebytek nezaměstnaných scenáristů, proto musela pracovat například jako administrativní pracovnice v kanceláři, konzultant na úřadu práce, kde učila mentálně zaostalé a bezdomovce pracovní dovednosti. Během této doby pracovala také jako ředitelka výzkumu pro Pebody Award. Svůj režisérsky debut absolvovala v roce 1998 krátkým filmem “Blossoms and Veils”, ve kterém hrála Jada Pinkett-Smith a Jeffrey Wright. Scénář, který napsala koupila společnost New Line Cinema. Za čímž brzy následovala nabídka k napsání filmu \"Introducing Dorothy Dandridge\" od televizní společnosti HBO. V tomto filmu hrála Halle Berry. V roce 2001 napsala Shonda scénář k filmu \"Crossroads\", ve kterém debutovala popová zpěvačka Britney Spears. Přestože byl film ztrhán kritikou, vydělal celosvětově $60 milionů. Její kariéra dále pokračovala napsáním scénáře k filmu \"Deník princezny\". Ačkoli pokračování filmu \"\" (2004) nevynesl tolik jako první díl, Rhimes si alespoň cenila spolupráce s herečkou Julie Andrews.\n\nRhimes je v současné době tvůrce, produkční a hlavní autor amerického televizního seriálu \"Chirurgové\". Seriál se začal vysílat 27. března 2005. Seriál pojednává o skupině doktorů ve fiktivní nemocnici Seattle Grace Hospital v Seattlu. Mezi hlavní hvězdy seriálu patří herečka Ellen Pompeo, která ztvárňuje postavu Meredith Grey. 16. května 2006 oznámila televizní stanice ABC, že se vysílací čas seriálu mění z nedělního večera na čtvrteční 21. hodinu. Čtvrteční večer je v amerických televizích historicky nejvíce konkurenčním časem. Přesunutím seriálu na čtvrtek byl tedy televizními analytiky shledán jako znak důvěry v seriál. V současnosti se vysílá 8. sezóna (začátek 22. září 2011).\n\nRhimes také vytváří a produkuje spin-off seriál s názvem \"Private Practice\". Tento seriál se začal vysílat 26. září 2007 na televizní stanici ABC. Sleduje život Dr. Addison Montgomeriové, kterou ztvárnila Kate Walsh, poté, co opustí nemocnici Seattle Grace, aby nastoupila na soukromou kliniku v Los Angeles. V seriálu vystupují mimo jiné herci Tim Daly, Amy Brenneman, Audra McDonald a Taye Diggs. První sezóna byla kvůli stávce autorů zkrácená a měla tak pouze 9 dílů. Právě se vysílá 5. sezóna, která odstartovala 29. září 2011.\n\nRhimes vytvořila v roce 2010 pilotní díl seriálu \"Inside the Box\". Seriál byl zaměřen na Catherine, ambiciozní producentku, a na její spolupracovníky, jejichž příběh je plný nevraživosti a osobních krizí. Pilotní díl však nebyl vybrán televizní společností. V roce 2011 produkovala lékařské drama \"Off the Map\", které bylo napsáno spoluautorkou \"Chirurgů\" Jennou Bans. Seriál se zaměřil na skupinu doktorů, kteří praktikují medicínu na zapadlé klinice v Amazonii. Seriál byl oficiálně zrušen televizní společností ABC 13. května 2011. V květnu roku 2011 byla Shonda Rhimes pověřena napsáním pilotního dílu seriálu \"Scandal\". Kerry Washington vystupuje jako Olivia Pope, politická krizová manažerka, tato postava je založena na pravdivém příběhu tiskové poradkyně Judy Smith, která pracovala pro George Bushe. Pilotní díl byl vysílán 5. dubna 2012.\n\n\n"}
{"id": "798463", "url": "https://cs.wikipedia.org/wiki?curid=798463", "title": "Bzučivka obecná", "text": "Bzučivka obecná\n\nBzučivka obecná (\"Calliphora vicina\") je druh hmyzu rodu bzučivka (\"Calliphora\") z čeledi bzučivkovití.\n\nBzučivka obecná je namodralá a poměrně velká moucha. Dosahuje délky okolo jednoho centimetru. Na zadečku má tmavé skvrny. Hlava je černá a povrch kovově lesklý. Bzučivka obecná je, stejně jako všechny druhy bzučivek, charakteristická hlasitým bzučením.\n\nBzučivka obecná je velmi hojná. Vyskytuje se hlavně u lidských obydlí, a to především od března do listopadu.\n\nBzučivka obecná neklade vajíčka pouze na syrové, ale také na vařené maso. V přírodě klade vajíčka do mrtvých živočichů. Je považována za škůdce a může přenášet široké spektrum původců infekčních nákaz. Také může škodit jako parazit a to kladením vajíček do ran nebo rozmokvalé kůže. Tato invaze se nazývá myiáze, což je širší termín pro invazi larev dvoukřídlého hmyzu do živého organizmu. Myiáze je rozlišována na myiózu kožní, rannou, oční, nosohltanovou, ušní, jiných lokalizací a nervového systému. Mouchy schopné tato onemocnění vyvolat jsou právě někteří zástupci čeledi bzučivkovitých, dále pak masařkovitých, střečkovitých (střečci žaludeční, podkožní i nosní) a Cuterebridae. \n\nVývoj larev byl podrobně zkoumán z hlediska forenzní medicíny jako indikátor přibližné doby úmrtí v kriminálních případech, a to z toho důvodu, že kolonizace kadáveru vykazuje největší stálost/předpověditelnost. Při průměrné teplotě 27 °C dává pět generací do roka. Samička klade až 300 vajíček na čerstvou mrtvolu nebo do otevřených ran. Larvy procházejí třemi vývojovými stadii. První stadium končí kolem 24 hodin po nakladení. Druhé stadium trvá kolem 20 hodin a třetí stadium pak 48 hodin. Po ukončení vývoje se larvy rozlézají, aby si našly vhodné místo k zakuklení. Stadium kukly trvá kolem 11 dní. Životní cyklus bzučivky obecné trvá okolo 18 dní při teplotě 27 °C. Je známo, že klimatické faktory, například teplota, ovlivňuje kladení vajíček a vývoj larev. Při teplejším počasí je životní cyklus o něco rychlejší, při chladnějším je vývoj larev o něco pomalejší.\n\n"}
{"id": "798464", "url": "https://cs.wikipedia.org/wiki?curid=798464", "title": "Karel Želenský mladší", "text": "Karel Želenský mladší\n\nKarel Želenský (5. dubna 1930 Československo – 2007 Praha) byl český divadelní herec.\n\n\n"}
{"id": "798466", "url": "https://cs.wikipedia.org/wiki?curid=798466", "title": "Vzpírání na letních olympijských hrách", "text": "Vzpírání na letních olympijských hrách\n\nVzpírání bylo do programu novodobých letních olympijských her poprvé zařazeno v roce 1896. Na programu bylo dále v roce 1904 a na všech hrách uspořádaných od roku 1920 až do současnosti.\n\nNa hrách v letech 1896 a 1904 soutěžili muži bez rozdílu vah v následujících disciplínách:\n\nOd roku 1920 byly soutěže rozdělené do hmotnostních kategorií:\n\nSoutěžilo se v následujících disciplínách:\n\nOd roku 2000 soutěží na olympijských hrách ve vzpírání i ženy. Medaile jsou, jako u mužů, udělovány za výsledky v olympijském dvojboji. Ženy mají vypsaných 7 hmotnostních kategorií:\n\n"}
{"id": "798467", "url": "https://cs.wikipedia.org/wiki?curid=798467", "title": "Ineu", "text": "Ineu\n\nIneu je město v Rumunsku v župě Arad. V roce 2009 zde žilo 9 576 obyvatel.\n"}
{"id": "798468", "url": "https://cs.wikipedia.org/wiki?curid=798468", "title": "Strážkovická pahorkatina", "text": "Strážkovická pahorkatina\n\nStrážkovická pahorkatina je geomorfologický okrsek v severní části Stropnické pahorkatiny, která náleží k Novohradskému podhůří. Společně s navazujícími hrástěmi Lišovského prahu a Velešínské pahorkatiny tvoří předěl mezi Třeboňskou a Českobudějovickou pánví, nad nimiž se zvedá o 100 − 150 m. Od Velešínské pahorkatiny je na západě oddělena údolím Malše v úseku mezi hradem Velešín a Plavem. V tomto místě řeka Malše vtéká do Českobudějovické pánve a své nejnižší nadmořské výšky (405 m) zde dosahuje nejen Stropnická pahorkatina, ale celé Novohradské podhůří.\nJedná se o členitou pahorkatinu prořezanou průlomovým údolím Stropnice. Geologické podloží je tvořeno převážně svorovými rulami a svory, místy se vyskytují ostrůvky neogenních usazenin. Své jméno pahorkatina získala podle vesnice Strážkovice, u níž se patrně nacházelo jedno z doudlebských strážních míst poblíž Vitorazské stezky.\n\n\n"}
{"id": "798470", "url": "https://cs.wikipedia.org/wiki?curid=798470", "title": "Conway (Washington)", "text": "Conway (Washington)\n\nConway je obec v okrese Skagit v americkém státě Washington. V roce 2010 zde žilo 91 lidí a obec patřila do metropolitní oblasti Mount Vernon-Anacortes. Založili ji roku 1873 Thomas P. Jones a Charles Villeneuves. Všech 0,7 km² rozlohy obce tvoří souš. 84 % obyvatelstva obce tvořili roku 2010 běloši, 1 % Asiaté. Celkem 19 % obyvatel se hlásilo k hispánskému původu.\n\nMístní děti navštěvují zdejší základní školu od mateřské školy do osmého ročníku. Maskotem školy je puma a jejími barvami jsou modrá a zlatá. Na každém ročníku jsou dva učitelé a v průměru 30 žáků na 1 učitele. Ve zdejším školním obvodu není žádná střední škola, takže musí rodiče poslat své dítě na střední školu v jednom ze sousedních školních obvodů. Nejčastěji se jedná o Mount Vernon High School, jelikož k ní existuje z obce přímé autobusové spojení. Alternativy se ale nabízí ve městech La Conner a Stanwood.\n"}
{"id": "798471", "url": "https://cs.wikipedia.org/wiki?curid=798471", "title": "Edison (Washington)", "text": "Edison (Washington)\n\nEdison je obec v okrese Skagit v americkém státě Washington. V roce 2010 zde žilo 133 lidí a obec byla částí metropolitní oblasti Mount Vernon-Anacortes. Všech 1,5 km² rozlohy obce zabírá souš. V roce 2010 tvořili 96 % místního obyvatelstva běloši a 2 % Afro-Američané.\n\nZdejší území jako první osadil roku 1869 Ben Samson, až později získalo své jméno po Thomasi Alvovi Edisonovi.\n\nPůvodně měla obec i svou střední školu, na které studoval i novinář Edward R. Murrow, po skončení 2. sv. války se ale obec spojila s nedalekým Burlingtonem, se kterým vytvořila školní obvod Burlington-Edison. Jeho jediná střední škola, Burlington-Edison High School, se nachází právě v Burlingtonu. V Edisonu se nyní tedy nachází pouze základní škola.\n"}
{"id": "798475", "url": "https://cs.wikipedia.org/wiki?curid=798475", "title": "Midland County (Michigan)", "text": "Midland County (Michigan)\n\nMidland County je okres ve státě Michigan v USA. K roku 2010 zde žilo 83 629 obyvatel. Správním městem okresu je Midland. Celková rozloha okresu činí 1 367 km².\n"}
{"id": "798476", "url": "https://cs.wikipedia.org/wiki?curid=798476", "title": "Norsko na Zimních olympijských hrách 1968", "text": "Norsko na Zimních olympijských hrách 1968\n\nNorsko na Zimních olympijských hrách 1968 v Grenoble reprezentovalo 65 sportovců, z toho 54 mužů a 11 žen. Nejmladším účastníkem byl Kirsti Biermann (17 let, 191 dní), nejstarším pak Harald Grønningen (33 let, 128 dní). Reprezentanti vybojovali 14 medailí, z toho 6 zlatých, 6 stříbrných a 2 bronzové.\n\n"}
{"id": "798477", "url": "https://cs.wikipedia.org/wiki?curid=798477", "title": "Midland County", "text": "Midland County\n\nMidland County je název dvou okresů ve Spojených státech amerických:\n"}
{"id": "798478", "url": "https://cs.wikipedia.org/wiki?curid=798478", "title": "Václav Stratil (filolog)", "text": "Václav Stratil (filolog)\n\nVáclav Stratil (6. září 1911 Odrlice – 1993) byl český vysokoškolský profesor, klasický filolog a spisovatel duchovní literatury.\n\nStředoškolské vzdělání získal na reálném gymnáziu v Litovli, kde v roce 1931 maturoval. Dále složil doplňující maturitu z řečtiny v roce 1932. Ve studiu pokračoval na filozofické fakultě Karlovy univerzity v Praze, kde studoval deset semestrů latinu a francouzštinu. Dále se přesunul se studiem na filozofickou fakultu Univerzity Palackého v Olomouci, kde absolvoval osm semestrů češtiny. Složil ještě středoškolskou profesorskou zkoušku v Brně. Kromě jazykové oblasti, věnoval se psaní. K nejznámějšímu jeho dílu patří sbírka \"Kameny základní\", která vyšla po druhé světové válce. 7. října 1968 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomouci lektorem s účinností od 1. října 1968 a s platností do konce roku 1970–1971. Zde vyučoval bohoslovce klasickým jazykům. Dne 23. září 1970 byl opět jmenován lektorem pro obor latiny pro akademický rok 1970–1971. Jeho působení na CMBF bylo ukončeno na konci akademického roku 1970–1971. Zemřel v roce 1993.\n\n\n\n"}
{"id": "798479", "url": "https://cs.wikipedia.org/wiki?curid=798479", "title": "Menominee County", "text": "Menominee County\n\nMenominee County je název dvou okresů ve Spojených státech amerických:\n"}
{"id": "798481", "url": "https://cs.wikipedia.org/wiki?curid=798481", "title": "Mason County", "text": "Mason County\n\nMason County je název šesti okresů ve Spojených státech amerických:\n"}
{"id": "798486", "url": "https://cs.wikipedia.org/wiki?curid=798486", "title": "Bohuslav Taraba", "text": "Bohuslav Taraba\n\nBohuslav Taraba (22. listopadu 1894 Sedlčany – 18. září 1978 Poprad) byl český skladatel, malíř, hudební spisovatel a vydavatel.\n\nVystudoval učitelský ústav v Poličce a v Praze. Stal se učitelem na škole v Praze-Dejvicích. Hudbu studoval soukromě u Josefa Bohuslava Foerstera a stal se jeho sekretářem. Po Foersterově smrti byl pověřen uspořádáním jeho rukopisné pozůstalosti.\n\nByl činný také literárně. Ve svém literárním díle se zaměřil zejména na život a dílo Josefa Bohuslava Foerstera. Napsal i studii o Bedřichu Smetanovi Genius. Přispíval do různých časopisů a založil a řídil hudební edici \"Odkaz\". Byl také jedním ze zakladatelů edice \"České hudební společnosti\". Zabýval se i výtvarným uměním. Byl autorem řady krajinomaleb. V roce 1937 vystavoval na pražské výstavě \"Čeští hudebníci jako výtvarníci\". V jeho práci s ním úzce spolupracovala i manželka Milada, rozená Jelínková, bývala koncertní pěvkyně. Rovněž ona byla velkou propagátorkou díla Josefa Bohuslava Foerstera. Společně napsali vzpomínkovou knihu \"Naše společná cesta 1914-1967\".\n\nOsobní fond skladatele z let 1920–1970 v rozsahu sedmi kartónů je uložen v Památníku národního písemnictví.\n\n\n\n\n\n\n\nKromě toho zkomponoval množství písní, písňových cyklů a sborů.\n\n\n\n"}
{"id": "798487", "url": "https://cs.wikipedia.org/wiki?curid=798487", "title": "Synthpunk", "text": "Synthpunk\n\nSynthpunk (také známý jako electropunk) je hudební žánr, který kombinuje prvky elektronické hudby a punk rocku. Termín byl vytvořen Damianem Ramseym v roce 1999 jako pokus zpětně identifikovat malý subžánr punkové hudby od roku 1977 do roku 1984, který rozvíjejí muzikanti hrající na syntezátory místo na elektrické kytary.\n"}
{"id": "798489", "url": "https://cs.wikipedia.org/wiki?curid=798489", "title": "XCMG", "text": "XCMG\n\nXCMG je světový výrobce stavebních strojů. Sídlí v čínském městě Sü-čou.\n\nFirmy XCMG byla založena roku 1989 v Číně a v roce 2011 již patřila mezi předních 7 výrobců stavební techniky. \n\n\nV České republice jsou dostupné především čelní kolové nakladače, vibrační válce, jeřáby a grejdry firmy XCMG.\n\n"}
{"id": "798490", "url": "https://cs.wikipedia.org/wiki?curid=798490", "title": "NK T-lymfocyt", "text": "NK T-lymfocyt\n\nNK T-lymfocyty (NKT buňky) jsou T-lymfocyty, které mají některé vlastnosti NK buněk. Mají velmi důležitou úlohu v regulaci imunitních odpovědí přemostěním složek vrozeného a adaptivního imunitního systému a mohou též aktivovat či inhibovat imunitní reakce. \nRozpoznávají antigeny, které jsou prezentovány na neklasických hlavních histokompatibilních komplexech (MHC) I. typu, tzv. CD1d molekulách na povrchu antigen prezentujících buněk (APC). Mezi tyto antigeny patří zejména bakteriální glykolipidy, glykolipidy izolované z mořských hub, endogenní (běžně se vyskytující) glykolipidy a nádorově odvozené glykolipidy a fosfolipidy, a nelipidové molekuly.\n\nNK T-lymfocyty byly původně identifikovány jako malá populace T-buněk, jež mají na svém povrchu kromě T-buněčných receptorů (TCR) typu αβ i marker CD161, nazývaný též NK1.1, který je typický pro NK buňky. Rozlišujeme dva hlavní typy NK T-lymfocytů: NKT typu I a NKT typu II s odlišnou imunoregulační funkcí. Hlavní úlohou NK T-lymfocytů typu I je pozitivní regulace imunitních odpovědí. Naopak hlavní úlohou NK T-lymfocytů typu II je imunosuprese.\n\nNK T-lymfocyty pocházejí z lymfoidní hematopoetické linie buněk a tvoří malou subpopulaci T-lymfocytů. Na svém povrchu nesou molekuly specifické jak pro T-lymfocyty, tak pro NK buňky. Jejich vývoj, stejně jako vývoj ostatních T-lymfocytů, probíhá v brzlíku.\nS T-lymfocyty sdílejí T-buněčný receptor (TCR) a jeho koreceptor CD3, s NK buňkami je spojuje přítomnost povrchových molekul, jako je např. NK1.1 (NKR-P1C), CD56 a dalších. T-lymfocyty nesoucí NK1.1 se podle svých povrchových znaků (tzv. diferenciační skupiny) rozlišují na CD4+CD8- a double negativní (CD4-CD8-). Spojují tak prvky typické pro vrozenou i adaptivní imunitu. NKT buňky jsou důležitými regulátory imunitní reakce, jelikož sekretují velké množství různých cytokinů a chemokinů a interagují přímo s dalšími leukocyty, čímž je ovlivňují. Důležitou roli hraje i jejich schopnost určité buňky cytolyticky zneškodnit.\nNKT buňky dělíme na NK T-lymfocyty I. typu, neboli invariantní iNKT buňky, NK T-lymfocyty II. typu a NKT podobné lymfocyty. NKT I. a II. typu vážou svými T-buněčnými receptory (TCR) komplexy tvořené glykoproteinem neklasického hlavního histokompatibilního komplexu (MHC) I. třídy – CD1d a lipidem či glykolipidem. O NKT podobných lymfocytech je momentálně známo málo informací, nejsou však nejspíše aktivovány vazbou CD1d.\nNK T-lymfocyty sekretují různé cytokiny – např. IFN-γ, IL-4,IL-10, IL-13, a mohou tak měnit typ imunitní odpovědi z Th-1 na Th-2 a opačně.\n\nNK T-lymfocyty typu I, také známé jako invariantní iNKT buňky, jsou charakteristické expresí invariantní Vα14 Jβ18 TCRα řetězce u myší a Vα24 Jβ18 u lidí a limitovanou velikostí TCRβ řetězce Vβ8, Vβ7 a Vβ2 u myší a Vβ11 u lidí. Jsou považovány za jedny z hlavních regulátorů imunitních odpovědí, neboť velmi rychle produkují velké množství Th1 (IFN-γ) i Th2 (IL-3, IL-4) cytokinů a zároveň mají i cytolytickou aktivitu. Regulace imunitních odpovědí představuje hlavní funkci těchto buněk. Tato jejich vlastnost byla studována zejména v kontextu α-GalCer. α-GalCer je glykolipid, který byl izolován z mořské houby \"Agel mauritianus\" jako protinádorová sloučenina, která se však nevyskytuje v buňkách savců. Protinádorová ochrana zprostředkovaná tímto glykolipidem závisí hlavně na produkci IFN-γ z aktivovaných buněk NKT typu I a na produkci IL-12 pomocí aktivovaných DC buněk.\n\nI když hlavní funkcí NK T-lymfocytů typu I je podpora protinádorové imunity, na RMA/S T-buněčném modelu lymfomu myší byla zjištěna imunosupresivní aktivita těchto buněk. Na rozdíl od ostatních nádorových modelů, kdy NKT typu I produkovaly cytokiny jako IFN-γ a GM-CSF, v tomto modelu byla zvýšená produkce IL-13. To, zda budou mít NK T-lymfocyty typu I imunoregulační nebo imunosupresivní funkci, závisí pravděpodobně na povaze aktivačního signálu.\n\nKromě pozitivní regulace imunitního systému mohou NK T-lymfocyty regulovat imunitní systém i negativní, prostřednictvím imunosuprese.\nImunosupresivní funkce NK T-lymfocytů převládá u NKT typu II. Funkce těchto buněk byla studována zejména v kontextu sulfatidu. Sulfatid je vlastní glykolipid odvozen z myelinu, který může specificky stimulovat NK T-lymfocyty typu II. Selektivní stimulace NK T-lymfocyty typu II sulfatidem významně zvyšuje růst metastáz. Tento glykolipid můžeme najít v mnoha tkáních, včetně nádorových. Nádorově odvozený sulfatid stimuluje NKT typu II a indukuje imunitní suprese u pacientů s nádorem. Tento paradoxní úkol NKT buněk v protinádorové imunitě byl demonstrován na dvou typech myší. První skupině myší, CD1d KO, chyběly oba typy NK T-lymfocytů. Tento typ myší byl rezistentní k nádorovému růstu. Druhé skupině myší, Jα18 KO, chyběly NKT typu I, avšak měla zachovaný typ II NK T-lymfocytů. Tento typ myší se choval podobně jako \"wild-type\" myši a byl dostatečným důkazem toho, že NKT typu II jsou dostatečné pro supresi imunologického dohledu.\n\nImunitní systém je komplexní síť, ve které se často vyskytují vzájemné interakce mezi dvěma nebo více podskupinami příbuzných buněk. Jednou z takových interakcí je i vzájemná regulace NK T-lymfocytů typu I a NK T-lymfocytů typu II. Pokud jsou NK T-lymfocyty typu II aktivovány sulfatidem, potlačují proliferační reakce NK Tlymfocyty typu I. V ConA-indukovaném poškození jater sulfatidem aktivovány NK T-lymfocyty typu II anergizovaly NKT typu I. Tato anergia byla způsobena prostřednictvím anergizujících plazmacytoidních DC. Proto je dost pravděpodobné, že se tyto dva druhy NK T-lymfocytů mohou vzájemně ovlivňovat přes zprostředkovatelské buňky. Je však třeba podotknout, že přesný mechanismus této interakce není momentálně ještě objasněn.\n\nAutoimunitní choroba je orgánově-specifické či systematické onemocnění, při kterém dochází k útoku imunitního systému proti vlastním tkáním (autoantigenům). V místě výskytu vlastního antigenu vzniká chronický zánět a dochází k poškození tkání. NK T-lymfocyty zmírňují průběh nemocí jako je diabetes mellitus 1. typu, revmatoidní artritida, roztroušená skleróza a autoimunitní encefalomyelitida. \nNK T-lymfocyty vykazují také určité shodné rysy s regulačními T buňkami, tzv. Treg. Jak NKT, tak Treg lymfocyty se mohou aktivovat vazbou vlastních antigenů, ale jejich hlavní supresivní funkce není závislá na stimulaci antigenem. Dále hrají důležitou roli v regulaci zánětu a udržení periferní tolerance imunitního systému k vlastním tkáním. Společným povrchovým markerem je molekula CD25. K aktivaci oba typy buněk potřebují kostimulaci přes CD28/B.7 a CD40/CD40L.\n\nU mnoha autoimunitních chorob, jako jsou například systémový lupus erythematodes (SLE), revmatoidní artritida (RA), psorias či myasthenia gravis, byly pozorovány změny v počtu iNKT buněk.\nU pacientů trpících SLE je celkový počet i procentuální zastoupení invariantních Vα24/Vβ11 CD4-CD8- (double negativních) NKT buněk v periferním oběhu nižší než u kontrol (tedy zdravých jedinců) a ztráta iNKT buněk u těchto pacientů pozitivně koreluje s vyšší aktivitou onemocnění. To poukazuje na velký potenciál iNKT buněk regulovat průběh autoimunitního onemocnění.\nInvariantní NKT buňky se ukázaly také důležitými regulátory imunitní odpovědi. Na pokusech s NOD (non-obese diabetic) myší linií, která se vyznačuje sklony ke vzniku diabetu I. typu a deficitem iNKT buněk, bylo ukázáno, že aktivace iNKT buněk α-GalCer způsobila expanzi těchto buněk. Tím se vyrovnal jejich deficit, což dokázalo myši ochránit před vznikem autoimunitního onemocnění.\n\nTaké NK T-lymfocyty II. typu mají velký imunoregulační potenciál, který spočívá v jejich schopnosti usměrňovat různé fáze zánětlivé reakce. V poslední době je stále jasnější, že by díky tomu mohly být použity v terapeutické praxi.\nNK T-lymfocyty II. typu jsou aktivovány mimo jiné sulfatidem (3´-sulfatid b-galactosylvceramid). Tento glykosfingolipid se váže na neklasické MHC (hlavní histokompatibilní komplexy) I. třídy – CD1 molekuly, s nimiž vytváří komplexy, které jsou prezentovány speciálním T-lymfocytům. NKT buňky jsou aktivovány vazbou komplexu tvořeného sulfatidem a glykoproteinem CD1d. Sulfatidem aktivované buňky NKT II vyvolávají u iNKT buněk stav anergie, utlumují dendritické buňky (DC) a tím inhibují aktivaci autoreaktivních CD4+ T-lymfocytů. U NOD myší dokázala aktivace NKT buněk II. typu oddálit vznik diabetu. U pacientů s diabetem I. typu došlo po aplikaci sulfatidu k inhibici proliferace autoreaktivních T-lymfocytů a k snížení hladiny pro-zánětlivých cytokinů a chemokinů, což jej předurčuje k možnému budoucímu lékařskému využití.\n\nRůzné studie provedené na myších modelech i u pacientů trpících rakovinou ukazují, že iNK T-lymfocyty se podstatně podílejí na dohledu imunitního systému nad nádorem.\nInvariantní NKT buňky se podílejí na rovnováze mezi reakcí štěpu proti leukémii (graft versus leukemia) a reakcí štěpu proti hostiteli (graft versus host) při transplantaci kostní dřeně jako léčebné procedury u pacientů s leukémií. Po transplantaci dochází k jejich expanzi a vyrovnání poměru NKT/T buněk. Pokud se jejich obnova nepovede, často dochází k návratu onemocnění. Poměr NKT/T-lymfocytů by se tak mohl stát důležitým diagnostickým znakem úspěšnosti transplantace. Navíc u dětských pacientů, u kterých by po transplantaci nedošlo k řádné obnově počtu iNKT buněk, by mohly pomoci infuze dárcovských iNK T-lymfocytů, aby se zabránilo recidivy leukémie.\nDalší možností terapeutického použití iNKT buněk při léčbě rakoviny je jejich aktivace exogenním ligandem – např. IL-12 či αGalCer. Tato aktivace iNKT buněk je závislá na sekundární produkci IL-12 myeloidními buňkami, což vede k produkci IFN-γ pomocnými buňkami a také následné aktivaci efektorových NKT a CD8+ T-lymfocytů a zvýšení hladiny sérových IFN-γ ,TNFα a IL-6. Terapie pouze exogenním αGalCer je však závislá na frekvenci NKT buněk v pacientově organismu, která je u jedinců velmi rozdílná. Navíc u pacientů s rakovinou bývá často frekvence periferních iNKT buněk nízká. Proto tato léčebná metoda nemůže mít všeobecné pokrytí. U pokročilých nádorů jsou výsledky infuzí také velice sporné. Naproti tomu vpravení dendritických buněk stimulovaných αGalCer do organismu pacientů vykazuje určité pozitivní výsledky. Nejúčinnější se však ukázala infuze dendritických buněk stimulovaných αGalCer, které navíc prezentují konkrétní nádorový antigen (fragment nádorové tkáně).\n\n"}
{"id": "798496", "url": "https://cs.wikipedia.org/wiki?curid=798496", "title": "The Valentines", "text": "The Valentines\n\nThe Valentines byla západoaustralská pop rocková hudební skupina, která vznikla v roce 1966 v Perthu sloučením dvou tamějších kapel The Spektors a The Winstons. Za svou šestiletou kariéru vydala skupina několik singlů a jedno EP s názvem \"My Old Man's a Groovy Old Man\" z roku 1969. Kapela je známá především díky svým frontmanům Bonu Scottovi, který se později proslavil jako člen skupin Fraternity a AC/DC, a Vinci Lovegroveovi, který poté spolupracoval se skupinou Divinyls. Kapela se rozpadla v roce 1970 kvůli neshodám ve stylu, kterým by se měla skupina ubírat. Vince Lovegrove zemřel ve 24. března 2012 věku 65 let.\n\n"}
{"id": "798497", "url": "https://cs.wikipedia.org/wiki?curid=798497", "title": "Rychlobruslení na Zimních olympijských hrách 2002", "text": "Rychlobruslení na Zimních olympijských hrách 2002\n\nZávody v rychlobruslení se na Zimních olympijských hrách 2002 v Salt Lake City uskutečnily ve dnech 9.–23. února 2002 v hale Utah Olympic Oval v Kearns.\n\nV Kearns bylo na programu celkem 10 závodů, pět pro muže a pět pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m, 3000 m a 5000 m.\n\n\"Kurzívou\" jsou označeny časy v SEČ následujícího dne.\n\n\nČeskou výpravu tvořil jeden muž:\n\n"}
{"id": "798498", "url": "https://cs.wikipedia.org/wiki?curid=798498", "title": "Jeremy Renner", "text": "Jeremy Renner\n\nJeremy Lee Renner (* 7. ledna 1971 Modesto, Kalifornie) je americký herec a hudebník.\n\nVe filmu i televizi se poprvé představil v roce 1995. K jeho nejvýznačnějším televizním rolím patří detektiv Jason Walsh v seriálu \"Zvláštní poldové\" (2009). Ve filmech \"Thor\" (2011), \"Avengers\" (2012), \"\" (2015), \"\" (2016) a \"\" (2019) si zahrál postavu Hawkeye.\n\nJako hudebník se podílel například na soundtracích k filmům \"Její případ\" (2005) a \"Zabití Jesseho Jamese zbabělcem Robertem Fordem\" (2007).\n\nZa roli ve filmu \"Smrt čeká všude\" (2008) získal nominaci na cenu Oscara v kategorii Nejlepší herec. V roce 2011 se objevil v cameo roli ve filmu \"Thor\", kde ztvárnil postavu Clinta Bartona alias Hawkeye. V prosinci 2012 si zahrál s Tomem Cruisem ve čtvrtém snímku série \"Mission: Impossible\" s názvem \"\". V roce 2012 se opětovně představil jako Hawkeye ve filmu \"Avengers\".\n\nV akčním hororovém filmu \"\" si zahrál po boku Gemmy Arterton. Snímek měl premiéru v lednu roku 2013. V roce 2013 měl také premiéru hvězdně obsazení film \"Špinavý trik\" i s Rennerem. Ve filmu si také zahráli Bradley Cooper, Amy Adams a Jennifer Lawrence. Za roli získal cenu Screen Actors Guild Award v kategorii Nejlepší filmové obsazení a nominace na cenu Oscar v kategorii Nejlepší film.\n\nV roce 2015 si znovu zahrál Hawkeye ve filmu \"\", sequelu fimu \"Avengers\". Také si zahrál v dalším pokračování \"Mission: Impossible\" s názvem \"Mission Impossible – Národ grázlů.\" S Amy Adams si zahrál ve snímku \"Příchozí\".\n\nNa jaře roku 2016 bylo potvrzeno, že si zahraje v dramatickém seriálu \"Soumrak templářů\". V roce 2016 se znovu objevil jako Hawkeye, a to ve filmu \"\". V následujícím roce se představil v hlavní roli v úspěšně přijatém thrilleru \"Wind River\" a roku 2018 hrál v komedii \"Máš ji!\" V roce 2019 se jako Hawkeye objevil ve filmu \"\".\n\nRenner je také zpěvák, textař, hraje na kytaru, klávesy a bicí. Na začátku své herecké kariéry ve skupině Sons of Ben. Na soundtrackovém albu k filmu \"Její případ\" zpívá písničku „I Drink Alone“. Ve filmech \"Love Comes to the Executioner\" a \"Zabití Jesseho Jamese zbabělcem Robertem Fordem\" nazpíval písně „American Pie“ a „Good Ole Rebel“. Sám si zahrál ve videoklipu zpěvačky Pink k písničce „Trouble“.\n\nDne 13. ledna 2014 si se oženil s kanadskou modelkou Sonni Pacheco. Mají spolu dceru Avu Berlin (narozena 28. března 2013). Na konci roku 2014 si dvojice zažádala o rozvod.\n\n"}
{"id": "798499", "url": "https://cs.wikipedia.org/wiki?curid=798499", "title": "Josh Duhamel", "text": "Josh Duhamel\n\nJosh Duhamel (* 14. listopad 1972 Minot, Severní Dakota, USA) je americký herec. První herecká role přišla s telenovelou \"All My Children\" a později se objevil v seriálu \"Las Vegas\". Poté přišly filmové role, zahrál si hlavní postavu ve filmové sérii \"Transformers.\" Také se objevil ve filmech \"Rande v Římě\" (2010), \"Pod jednou střechou\" (2010), \"Šťastný Nový rok\" (2011) \"Bezpečný přístav\" (2013), \"Město statečných\" (2015).\n\nJosh David Duhamel se narodil do rodiny prodavače a učitelky. Vystudoval prestižní Minot State University. Na škole ho nejvíc bavil fotbal a chemie s biologií. Vždy ho bavilo být středem pozornosti a tak se přes svou přítelkyni dostal až do světa modelingu. Následně se přestěhoval do San Francisca. Zde se spřátelil s hercem Ashtonem Kutcherem, který ho přivedl do světa filmu.\n\nPrvní roli dostal v nekonečném seriálu \"All My Children\". Za roli získal nominace na Cenu Daytime Emmy.O hodně víc na sebe upozornil ve filmové adaptaci knihy Oscara Wildea \"Obraz Doriana Greye\", ve kterém si zahrál hlavní roli. Popularitu mu přinesl až seriál \"Las Vegas\", kde hraje detektiva Danny McCoye. Objevil se i v nevýrazné komedii \"Rande s celebritou\" a v průměrném hororu \"Turistas\". Doposud největší zkušeností pro něho bylo natáčení trháku Michaela Baye \"Transformers\" (2007). Poté se objevil i ve filmu \"\" (2009) a \"Transformers 3\" (2011). V roce 2013 moderoval předávání cen Kid's Choice Award. V roce 2014 se objevil v dramatu po boku Hilary Swank \"To nejsi Ty,\" ve kterém hrál manžela Kate, která je diagnostikovaná ALS.\n\nVe svém volném čase hraje rád fotbal, basketbal a golf. Má tři mladší sestry. Pravidelně se umísťuje v anketách o nejhezčího muže světa. Od roku 2005 žije se zpěvačkou Stacy Ferguson. Ve svém rodném městečku vlastní restauraci.10. ledna 2009 se vzali v Malibu v Kalifornii a jejich syn Axl Jack Duhamel se narodil 29. srpna 2013. Žije v Los Angeles.\n\n2002 - Daytime Emmy Award - Vynikající herec ve vedlejší roli v drama seriálu (za All My Children)\n\n2011 - Kids Choice Award - Nejlepší herec\n"}
{"id": "798502", "url": "https://cs.wikipedia.org/wiki?curid=798502", "title": "Mária Štrbová", "text": "Mária Štrbová\n\nMária Štrbová (* 9. září 1946) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dělnice. Ve volbách roku 1981 zasedla do Sněmovny lidu (volební obvod č. 180 - Žiar nad Hronom, Středoslovenský kraj). Mandát obhájila ve volbách roku 1986 (obvod Žiar nad Hronom). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "798504", "url": "https://cs.wikipedia.org/wiki?curid=798504", "title": "Čarnogurský", "text": "Čarnogurský\n\nPříjmení Čarnogurský (Čarnogurská) má více nositelů:\n\n\n"}
{"id": "798506", "url": "https://cs.wikipedia.org/wiki?curid=798506", "title": "Marie Tajovská", "text": "Marie Tajovská\n\nMarie Tajovská (* 15. října 1942) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako úseková agronomka. Ve volbách roku 1981 zasedla do Sněmovny lidu (volební obvod č. 90 - Blansko, Jihomoravský kraj). Mandát obhájila ve volbách roku 1986 (obvod Blansko). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "798509", "url": "https://cs.wikipedia.org/wiki?curid=798509", "title": "Irving W. Small", "text": "Irving W. Small\n\nIrving Wheeler Small (19. července 1891, Cambridge, Massachusetts – 12. prosince 1955, Monrovia, Kalifornie) byl americký reprezentační hokejový obránce.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "798510", "url": "https://cs.wikipedia.org/wiki?curid=798510", "title": "Peter Takács", "text": "Peter Takács\n\nIng. Peter Takács (* 16. března 1954) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako agronom. Ve volbách roku 1981 zasedl do Sněmovny lidu (volební obvod č. 199 - Trebišov, Východoslovenský kraj). Ve Federálním shromáždění setrval konce funkčního období, tedy do voleb roku 1990 .\n\n"}
{"id": "798512", "url": "https://cs.wikipedia.org/wiki?curid=798512", "title": "Missaukee County", "text": "Missaukee County\n\nMissaukee County je okres ve státě Michigan v USA. K roku 2000 zde žilo 14 478 obyvatel. Správním městem okresu je Lake City. Celková rozloha okresu činí 1 486 km².\n"}
{"id": "798513", "url": "https://cs.wikipedia.org/wiki?curid=798513", "title": "Willard Rice", "text": "Willard Rice\n\nWillard Wadsworth Rice (21. dubna 1895, Newton, Massachusetts – 21. července 1967, Weston, Massachusetts) byl americký reprezentační hokejový útočník.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "798514", "url": "https://cs.wikipedia.org/wiki?curid=798514", "title": "Monroe County (Michigan)", "text": "Monroe County (Michigan)\n\nMonroe County je okres na jihovýchodě státu Michigan v USA. K roku 2010 zde žilo 152 021 obyvatel. Správním městem okresu je Monroe, které je rovněž jeho největším městem. Celková rozloha okresu činí 1 761 km².\n"}
{"id": "798515", "url": "https://cs.wikipedia.org/wiki?curid=798515", "title": "Justin McCarthy", "text": "Justin McCarthy\n\nJustin Jeremiah McCarthy (25. ledna 1899 – 8. dubna 1976, Centerville, Massachusetts) byl americký reprezentační hokejový útočník.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "798516", "url": "https://cs.wikipedia.org/wiki?curid=798516", "title": "John Lyons", "text": "John Lyons\n\nJohn \"Sharkey\" Lyons (31. března 1900 – 15. ledna 1971, Arlington, Massachusetts) byl americký reprezentační hokejový útočník.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "798518", "url": "https://cs.wikipedia.org/wiki?curid=798518", "title": "Oogonium", "text": "Oogonium\n\nOogonium \"(pl. oogonia)\" je označení pro raný (primordiální) oocyt v plodu samičího pohlaví nebo pro samičí gametangium jistých stélkatých rostlin. \n\nOogonia jsou formována v plodech samičího pohlaví ve velkém množství mitotickým dělením v raném stadiu fetálního vývoje z primordiálních pohlavních buněk. V lidském těle se začínají vyvíjet mezi 4. a 8. týdnem a v plodu jsou pak přítomny mezi 5. a 30. týdnem. \n\nBěžná oogonia v lidských vaječnících jsou kulatá nebo oválná a nacházejí se v sousedících somatických buňkách a oocytech v různých fázích vývoje. Oogonia mohou být rozlišena od sousedících somatických buněk elektronovou mikroskopií při pozorování jejich jádra. Oogoniální jádro obsahuje náhodně rozptýlený fibrilární a granulární materiál, zatímco somatické buňky mají jádro kondenzovanější, mající pod mikroskopem tmavé ohraničení. Oogoniální jádro obsahuje také nápadně hustě uspořádané jadérko. Chromosomy v jádře mitoticky dělícího se oogonia jsou zhuštěná masa obklopená váčky nebo dvojitou membránou. \n\nCytoplazma oogonií je podobná jako u okolních somatických buněk a také obsahuje velké kulaté mitochondrie s laterálními kristy. Naproti tomu endoplazmatické retikulum je nevyvinuté a skládá se z několika malých váčků. Některé z těchto váčků obsahují cisterny ribozomů a nacházejí se blízko Golgiho aparátu.\n\nDegenerující oogonia jsou pod elektronovým mikroskopem mírně odlišná. Chromozomy se v nich shlukují do nerozlišitelné masy v jádře, mitochondrie a endoplazmatické retikulum se zdají být rozbředlé a narušené. Degenerující oogonia jsou částečně nebo úplně pohlcena přilehlými somatickými buňkami, kde jsou fagocytovány.\n\nV blastocystě savčího embrya se primordiální folikul (pohlavní buňka) vyvine z proximálního epiblastu pod vlivem extraembryonálních signálů. Tyto folikuly poté cestují améboidním pohybem do genitální lišty a poté do nediferencovaných pohlavních orgánů.\n\nBěhem 4. a 5. týdne vývoje se pohlavní orgány začínají vyvíjet. V nepřítomnosti Y chromozomu se z nich stanou vaječníky. V průběhu diferenciace se vyvíjejí zvláštní vrůsty nazývající se kortikální provazce, v nich se primordiální folikuly shromažďují. \n\nBěhem 6. až 8. týdne samičího (XX) embryálního vývoje folikuly rostou a diferencují se v oogonia. Oogonia proliferují mitotickým způsobem od 9. do 22. týdne embryonálního vývoje. Do konce 8. týdne se může vyvinout až 600 tisíc oogonií a na konci 5. měsíce je jich až 7 milionů. \n\nOogonia později buď degenerují, nebo se dále diferencují do primárních oocytů díky asymetrickému dělení. Asymetrické dělení je proces mitózy, při kterém se oogonium rozdělí nerovnoměrně a jedna dceřiná buňka projde následně oogenezí a vznikne z ní oocyt. Druhá dceřiná buňka je identická mateřskému oogoniu. Tento proces proběhne mezi 15. týdnem a 7. měsícem embryonálního vývoje. Většina oogonií se do porodu degeneruje nebo se diferencuje do primárních oocytů.\n\nPrimární oocyty podstupují oogenezi, ve které nastupuje meióza. Primární oocyty zastaví svůj vývoj v profázi I prvního meiotického dělení a setrvávají v ní až do pohlavního zrání, puberty. \nSamčí primordiální pohlavní buňky jsou naproti tomu po embryonálním vývoji zastaveny v spermatogoniálním stadiu a nevstupují do spermatogeneze a meiózy za účelem produkce primárních spermatocytů až do pohlavního zrání. \n\nOogonia buď degenerují nebo se diferencují do primárních oocytů, které vstupují do oogeneze a setrvávají v profázi I prvního meiotického dělení až do porodu. Podle této hypotézy se předpokládá, že dospělé savčí samičky postrádají populaci pohlavních buněk, které jsou schopny se obnovovat a regenerovat. Místo toho mají velkou populaci primárních oocytů, které jsou zastaveny v prvním meiotickém dělení až do pohlavního zrání jedince. V pubertě dokončí jeden primární oocyt meiozu a vytvoří vajíčko během každého menstruačního cyklu. Kvůli absenci regenerujících pohlavních buněk a oogonií klesá počet primárních oocytů po každém menstruačním cyklu až do období menopauzy, kdy už v ženském těle žádná populace primárních oocytů není. \n\nNedávné výzkumy objevily, že obnovy schopná oogonia se mohou nacházet ve výstelce samičích vaječníků primátů, myší i člověka.\n\nVe fykologii a mykologii je výraz oogonium označením samičí části gamatangia (samčí je potom antheridium). \nOogonium je samičí haploidní gameta v pohlavní fázi rozmnožování určitých druhů „nižších rostlin“, jako jsou např. řasovky (Oomycota). Oogonia i antheridia jsou výsledkem meiózy a pohlavní sporulace. Jejich splynutím vznikne diploidní oospora, která později vyklíčí do diploidního somatického stadia životního cyklu stélkatých rostlin. \n\nOogonia některých stélkatých rostlin jsou obvykle kulatá nebo oválná. Jejich obsah je rozdělen do několika uninukleátních (jednojaderných) oosfér. Samčí antheridia jsou naproti tomu oválná a obsahují několik jader. U heterothalických druhů jsou oogonia a antheridia na hyfech rozdílných kolonií. Oogonia těchto druhů mohou být oplodněna jedině antheridii z jiné kolonie a musí být zajištěna nemožnost vlastního oplodnění. Oproti tomu u homothalických druhů jsou antheridia i oogonia vystaveny buď na stejném vláknu hyfy nebo na rozdílných hyfách v rámci jedné kolonie.\n\nPři běžném oplození u typů thalophyt se antheridia vážnou na oogonia. Antheridia posléze vytvoří oplozovací výběžky spojené s cytoplazmou každé oosféry v oogoniu. Haploidní jádro z antheridií bude poté přesunuto skrz tento výběžek do oosféry a splyne s haploidním jádrem oosféry, vytvoří se diploidní oospora. Oospora je poté připravena vyklíčit a vyrůst do dospělého diploidního somatického stadia vývoje.\n"}
{"id": "798520", "url": "https://cs.wikipedia.org/wiki?curid=798520", "title": "Stanislav Toms", "text": "Stanislav Toms\n\nStanislav Toms (19. září 1919 Klánovice - ???) byl český a československý novinář, šéfredaktor deníku Lidová demokracie, politik Československé strany lidové, poslanec Sněmovny lidu Federálního shromáždění za normalizace.\n\nPracoval jako novinář a sportovní redaktor v listu Mladá fronta (1945-1951). Později působil na postu redaktora (1951-1977) a šéfredaktora (od roku 1977) deníku Lidová demokracie. Zabýval se zahraničně politickou tematikou a byl také aktivní jako beletrista. Napsal knihu o německých přípravách okupace Československa a zabýval se životem K. H. Franka. Psal rovněž rozhlasové inscenace.\n\nPo volbách roku 1981 zasedl do Sněmovny lidu (volební obvod č. 3 - Praha 3, hlavní město Praha). Křeslo nabyl až dodatečně v prosinci 1981 poté, co zemřel poslanec František Toman. Mandát obhájil ve volbách roku 1986 (obvod Praha 3). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "798522", "url": "https://cs.wikipedia.org/wiki?curid=798522", "title": "Jozef Trangoš", "text": "Jozef Trangoš\n\nJozef Trangoš (* 19. března 1936) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1981 se profesně uvádí jako mistr elektroúdržby. Ve volbách roku 1981 zasedl do Sněmovny lidu (volební obvod č. 179 – Banská Štiavnica, Středoslovenský kraj). Mandát obhájil ve volbách roku 1986 (obvod Banská Štiavnica). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "798524", "url": "https://cs.wikipedia.org/wiki?curid=798524", "title": "Kanton Marseille-La Belle-de-Mai", "text": "Kanton Marseille-La Belle-de-Mai\n\nKanton Marseille-La Belle-de-Mai (fr. \"Canton de Marseille-La Belle-de-Mai\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 3. městského obvodu.\n"}
{"id": "798525", "url": "https://cs.wikipedia.org/wiki?curid=798525", "title": "William Anderson (lední hokejista)", "text": "William Anderson (lední hokejista)\n\nWilliam Hardling Anderson (1. dubna 1901 – 23. února 1983, Birkenhead) byl britský reprezentační hokejový brankář.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798526", "url": "https://cs.wikipedia.org/wiki?curid=798526", "title": "Kanton Marseille-La Blancarde", "text": "Kanton Marseille-La Blancarde\n\nKanton Marseille-La Blancarde (fr. \"Canton de Marseille-La Blancarde\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 4 a 12.\n"}
{"id": "798528", "url": "https://cs.wikipedia.org/wiki?curid=798528", "title": "Otto Trefný", "text": "Otto Trefný\n\nOtto Trefný (9. února 1932 Slavětín nad Ohří – 2. března 2019 Praha) byl český a československý lékař, zdravotník československé hokejové reprezentace, politik Komunistické strany Československa a poslanec Sněmovny lidu Federálního shromáždění za normalizace.\n\nJeho zetěm byl Antonín Rosa st., jeho vnukem byl Antonín Rosa ml.\n\nAbsolvent Gymnázia Teplice z roku 1951. K roku 1981 se profesně uvádí jako primář úrazové chirurgie. Působil jako primář II. chirurgického oddělení Krajské nemocnice v Ústí nad Labem. Více než třicet let působil také ve zdravotní komisi československého hokejového svazu z toho po dvě dekády jako lékař československé hokejové reprezentace. Coby lékař byl přítomen několika světovým šampionátům a šesti olympijským hrám. Během ZOH v roce 1976 byl vyloučen z účasti na olympijských hrách, protože měl dovolit kapitánovi Františku Pospíšilovi použít nepovolený přípravek kodein. Trefný i Pospíšil se obhajovali tím, že kodein byl povolen na mistrovství světa a o jeho zákazu na olympiádě nevěděli. Hokejista jej dostal předepsaný kvůli chřipce. Trefný pak byl na dva roky vyloučen z velkých sportovních akcí. V roce 2017 byl uveden do Síně slávy českého hokeje.\n\nVe volbách roku 1981 usedl za KSČ do Sněmovny lidu (volební obvod č. 53 – Ústí nad Labem, Severočeský kraj). Mandát obhájil ve volbách roku 1986 (obvod Ústí nad Labem). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nStátní bezpečnost ho evidovala jako agenta s krycími jmény „Oskar“ a „Jarda“.\n\n"}
{"id": "798530", "url": "https://cs.wikipedia.org/wiki?curid=798530", "title": "Vitorazská stezka", "text": "Vitorazská stezka\n\nVitorazská stezka ( ) byla historická zemská obchodní cesta, která získala jméno podle slovanského sídla Vitoraz (dnešní dolnorakouské město Weitra). Měla několik větví, ale v zásadě se označení používá pro dvě základní trasy z Vitorazska do Doudleb a z Vitorazska do středních Čech. Obě dvě trasy vedly přes zemskou bránu u dnešních Nových Hradů, která byla využívána patrně již v pravěku.\n\nVedla z Vitoraze přes Horní Stropnici, od konce 13. století přes Nové Hrady, Žár, Trhové Sviny, kolem Strážkovic a Střížova do Doudleb, kde se napojovala na Lineckou stezku, vedoucí do Českých Budějovic. Vozila se tudy sůl z Lince přes Jižní Čechy do Vitorazska. Později mezi těmito dvěma stezkami vznikla ještě spojnice od Nových Hradů přes Stropnici, Malonty, Lichtenau k Cáhlovu (Freistadtu).\n\nRadan Květ ve svých monografiích používá označení Vitorazská stezka pro cestu nazývanou též \"Česká stezka (Beheimsteg)\" či \"Gmündská stezka\" spojující klášter Zwettl se středem Čech (přes Třeboň, Veselí nad Lužnicí, Chýnov, Vlašim, Český Šternberk a Kouřim, kde se napojovala na další cesty). Na tuto trasu se napojovala stezka, která vedla z Podunají přes dnešní město Raabs an der Thaya, o jejíž průběh na Jindřichohradecku vedli spor příbuzní Vilém z Landštejna a Jindřich z Hradce.\n\nObchodní spojení po trasách pozdější Vitorazské stezky patrně existovalo již v paleolitu a mezolitu, ovšem určitější náznaky probíhajícího obchodu pocházejí až z mladší doby bronzové, kdy lze předpokládat napojení stezky podél Vltavy na údolí Lužnice a oblast Waldviertelu. Po určitém útlumu obchodních kontaktů v době germánského osídlení Čech došlo ke stabilizaci sítě obchodních komunikací po slovanském osídlení, které je v oblasti Novohradska doloženo až ke konci 7. století. Přirozeným centrem komunikací se od 8. století stalo hradiště Branišovice nad Malší, od 10. století převzalo jeho úlohu hradiště Doudleby, z něhož vedly obchodní stezky do čtyř směrů: směrem do Prahy, do Netolic, k vyšebrodskému průsmyku a také k hradišti u Vitorazi. Nejstarší písemné záznamy a materiální doklady o Vitorazské stezce pocházejí z 11. a 12. století, kdy význam obchodních stezek vytrvale rostl. Zásadní význam mělo založení cisterciáckého kláštera Světlá Kuenringy v roce 1137. Po rozhraničení Vitorazska rozhodnutím Fridricha II. Barbarossy z května 1179 v Chebu daroval v roce 1186 světelskému klášteru kníže Bedřich území ležící 50 km od kláštera při Vitorazské stezce. Cisterciáci zde přímo na stezce založili Žárský rybník a to postavením mostu přes Žárský potok konstrukčně kombinovaného s výpustí a dosypáním krátkého náspu hráze. Založení rybníka není datováno, první zmínka o něm pochází z roku 1221. Tentýž klášter pak získal v 1. polovině 13. století (patrně do roku 1240) darem od Vítka z Klokot území na Třeboňsku – polovinu vsi Presnik (zřejmě pozdější ves Opatovice) a podle jedné z hypotéz zde vybudoval grangii a k ní vedoucí stoku z Lužnice (pozdější Landštejnská stoka). Kolem roku 1270 kvůli soudním nákladům vzniklých sporem s Euphemií von Pottendorf prodal světelský klášter veškerý majetek na českém území za sto liber vídeňských denárů Vítkovcům − patrně bratrům Ojířovi a Pelhřimovi. Právě s Ojířem jsou spojeny také první písemné zmínky o dvou hradech na vitorazské stezce − v roce 1260 je poprvé doložena existence hradu v osadě Svinice (pozdější Trhové Sviny) a z roku 1279 je doložen hrad v Nových Hradech, který mohl vzniknout okolo poloviny 13. století. Se vznikem Nových Hradů se sem přesunul průběh stezky, která do té doby vedla jižněji přes Šejby a Moorbad-Harbach. Pomezní hrad v Trhových Svinech stál na nízkém ostrohu v blízkosti farního kostela a tvořil jeden celek s celnicí a kaplí sv. Jana Křtitele, která se dochovala až do roku 1828. V roce 1263 je poprvé připomínána ves Střížov, která stezku střežila z vyvýšené polohy − uváděn je Ladislav ze Střížova, po němž ves získali vítkovští páni z Landštejna. Po založení Českých Budějovic roku 1265 bylo toto královské město napojeno rovněž na vitorazskou stezku a význam Doudleb jako obchodní křižovatky upadl.\n"}
{"id": "798534", "url": "https://cs.wikipedia.org/wiki?curid=798534", "title": "Blaine Sexton", "text": "Blaine Sexton\n\nBlaine Nathaniel Sexton (3. května 1892, Falmouth, Nové Skotsko – 29. dubna 1966, Folkestone) byl britský reprezentační hokejový obránce. V roce 1950 byl přidán do britské hokejové síně slávy.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798538", "url": "https://cs.wikipedia.org/wiki?curid=798538", "title": "Lisa Jane Smithová", "text": "Lisa Jane Smithová\n\nLisa Jane Smithová (* 4. září 1958 nebo 1965, Fort Lauderdale, Florida), známá jako L. J. Smithová, je americká spisovatelka. Píše knihy převážně pro mládež. Její knihy jsou různých literárních žánrů, nejčastěji však píše fantasy s prvky romance.\n\nLisa Jane Smithová se narodila 4. září. Její rodiče se jmenují Glenn Carroll Smith a Kathryn Jane Cecilia Smithová. Protože je však Lisa Jane velice háklivá na svůj věk, není přesně známo, ve kterém roce se narodila. Některé zdroje uvádějí rok 1958, většina se však shoduje na roku 1965.\n\nStudovala hned na několika vysokých školách. Nejprve vystudovala na University of California, Santa Barbara angličtinu a experimentální psychologii, poté studovala na University of California, Berkeley a na San Francisco State College.\n\nPředtím, než se začala pořádně věnovat psaní, byla Lisa Jane učitelkou.\n\nJe svobodná a bezdětná.\n\nJejí spisovatelská kariéra se pořádně \"rozjela\" v momentě, kdy jí přišla nabídka na práci od Alloy Entertainment, kam poslala ukázku své v současnosti asi nejznámější a mezi mladými čtenáři nejoblíbenější série - \"Upířích deníků\" (v anglickém originále \"The Vampire Diaries\"). To bylo v roce 1990. Od té doby až do roku 1998, kdy si udělala od psaní poněkud delší, desetiletou přestávku, napsala ještě další spoustu knih, ať už samostatných nebo v sérii.\n\nV roce 2008 se Lisa Jane vrátila s několika novými knihami. Dvě její série - \"Upíří deníky\" (\"The Vampire Diaries\") a \"Tajný kruh\" (v anglickém originále \"The Secret Circle\") - se navíc dočkaly i televizního zpracování a v podobě seriálu je vysílá americká televizní stanice The CW.\n\nO tom, že jsou její knihy slavné, svědčí i to, že velká část z nich byla nebo ještě je bestsellery a některé byly přeloženy do více než pětatřiceti jazyků.\n\n\"Upíří deníky\" pojednávají o Eleně, lidské dívce, která se setkává s dvěma bratry - upíry. S hodným a laskavým Stefanem a zlým a nebezpečným Damonem. Elena podléhá kouzlu obou bratrů. Zahrávat si s nadpřirozenem však není pro Elenu ani její přátele vůbec bezpečné.\n\nLisa Jane je autorkou sedmi knih série. Zbylé tři knihy jsou napsány neznámým autorem, ačkoliv jako autorka je uvedena ona. Nakladatelství Alloy Entertainment totiž vlastní práva na knihy, a protože se jim nelíbilo, jakým směrem se děj ubíral, Lisu Jane vyhodili a nahradili ji anonymním autorem.\n\nTato podsérie pojednává o událostech, které předcházely ději \"Upířích deníků\". Autorkou však není Lisa Jane, ale producenti seriálu.\nSeriálové zpracování na motivy knih od Lisy Jane vysílá americká televizní stanice The CW. Producenty seriálu jsou Julie Plec a Kevin Williamson. V hlavních rolích hrají Nina Dobrev (Elena Gilbert/Katherine Pierce), Paul Wesley (Stefan Salvatore) a Ian Somerhalder (Damon Salvatore).\n\n\"Tajný kruh\" je trilogie, která pojednává o jedné z postav Kruhu čarodějů a čarodějek, Cassie Blake. Spolu se zbytkem Kruhu se Cassie musí postavit lovcům čarodějů, aby zachránili sami sebe. Během doby, kdy Kruh řeší otázku přežití, se však Cassie nebezpečně sbližuje s jiným členem kruhu, Adamem, který už však přítelkyni má. Mezi Cassie a Adamem je ale neuvěřitelná chemie a navíc je jejich osud vepsán ve hvězdách.\n\nSeriálové zpracování na motivy knih od Lisy Jane vysílala stejně jako \"Upíří deníky\" americká televizní stanice The CW. Producenty seriálu byli Andrew Miller a Kevin Williamson. V hlavních rolích hráli Britt Robertson (Cassie Blake), Thomas Dekker (Adam Conant), Phoebe Tonkin (Faye Chamberlain) a další.\n\nPro nízkou sledovanost a pomalý vzestup seriálu byla natočena pouze jedna řada a seriál byl i přesto, že měl ke konci velké množství nedořešených zápletek, ukončen.\n\n\n\nV překladu vyšlo 8 dílů.\n\n\n\n"}
{"id": "798540", "url": "https://cs.wikipedia.org/wiki?curid=798540", "title": "Provázanost", "text": "Provázanost\n\nProvázanost (, též \"softwarová\" závislost) označuje v informatice do jaké míry je dané entita (modul) závislý na jiné entitě (modulu). Provázanost je většinou propojena se soudržností. Nízká provázanost obvykle koreluje s vysokou soudržností a naopak. Nízká provázanost je známkou dobře navrženého systému a dobré architektury, když je navíc kombinována ještě s vysokou soudržností, podporuje obecné cíle programování: dobrou čitelnost a udržovatelnost kódu. \nProvázanost může být nízká (volná nebo též slabá) nebo vysoká (pevná nebo též silná). Následující typy provázanosti jsou seřazeny od nejvyšší k nejnižší provázanosti:\n\nSpecifickým případem nízké provázanosti je v obecné formě zákon Deméter.\n\nPevně provázané systémy vykazují následující nevýhody:\n\nVýkon aplikace může být snížen díky vytváření, předávání, překladu a interpretaci zpráv a parametrů. Pro optimalizaci výkonu je nutné minimalizovat délku zpráv a maximalizovat jejich význam.\n\nProvázanost se zvyšuje mezi dvěma třídami, pokud:\nNízká provázanost je vztah, kdy moduly mezi sebou komunikují prostřednictvím jednoduchého a stabilního rozhraní, přičemž se nezajímají o vnitřní provedení jiného modulu.\n\nPojmy provázanost a soudržnost se často vyskytují společně. Oba vyjadřují kvalitu modulu. Provázanost hodnotí vnitřní závislosti mezi různými moduly, soudržnost popisuje, jak spolu souvisí funkce v modulu. Nízká soudržnost znamená, že modul plní úkoly, které nejsou příliš související, a proto může způsobit problémy, jako např. že modul se stává velký.\n"}
{"id": "798541", "url": "https://cs.wikipedia.org/wiki?curid=798541", "title": "Hamilton Jukes", "text": "Hamilton Jukes\n\nHamilton Dawson Jukes (28. května 1895, Winnipeg, Manitoba – 8. ledna 1951, San Diego, Kalifornie) byl britský reprezentační hokejový obránce.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798543", "url": "https://cs.wikipedia.org/wiki?curid=798543", "title": "Milán Václavík", "text": "Milán Václavík\n\nMilan Václavík (31. března 1928 Predmier – 2. ledna 2007 Tábor) byl československý generál ČSLA, politik Komunistické strany Slovenska (volený na Slovensku i v českých zemích), ministr národní obrany ČSSR, poslanec České národní rady a Sněmovny lidu Federálního shromáždění za normalizace.\n\nVojenskou základní službu nastoupil v roce 1949. Od roku 1951 působil jako důstojník ČSLA. Absolvoval Vojenskou akademii Frunzeho v Moskvě. V letech 1969–1971 působil jako velitel 2. motostřelecké divize, v období let 1971–1972 coby náčelník štábu 1. armády, v letech 1972–1973 byl zástupcem velitele a v letech 1973–1983 náčelníkem štábu Západního vojenského okruhu. V letech 1983–1985 zastával post 1. zástupce ministra národní obrany, pak se sám v letech 1985–1989 stal ministrem národní obrany ČSSR v šesté vládě Lubomíra Štrougala a vládě Ladislava Adamce. V roce 1986 získal hodnost armádní generál. Roku 1974 mu byl udělen Řád rudé hvězdy, roku 1978 Řád práce.\n\nXVII. sjezd KSČ ho zvolil za člena Ústředního výboru Komunistické strany Československa.\n\nVe volbách roku 1981 byl zvolen do České národní rady. Pak ale přešel během funkčního období do Sněmovny lidu Federálního shromáždění (volební obvod č. 159 - Trenčín, Západoslovenský kraj). Křeslo nabyl až dodatečně v březnu 1985 po doplňovacích volbách poté, co zemřel poslanec Martin Dzúr. Mandát obhájil ve volbách roku 1986 (obvod Trenčín). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\nV období Sametové revoluce se Václavík snažil o zachování KSČ u moci, některé jeho výroky o potlačování probíhajících změn se staly velice známými.\n\n"}
{"id": "798547", "url": "https://cs.wikipedia.org/wiki?curid=798547", "title": "Zákon Deméter", "text": "Zákon Deméter\n\nZákon Deméter (angl. Law of Demeter) je známý též jako princip minimální znalosti (angl. Principle of Least Knowledge).\n\nPři definici každé entity bychom měli minimalizovat počet entit, které daná entita pro splnění daného úkolu oslovuje, což je designová směrnice pro vývoj softwaru, zejména objektově orientovaného programování. V obecné formě je zákon Deméter specifický případ nízké provázanosti.\n\nZákon lze stručně shrnout jako:\nZákladní představa je, že daný objekt by měl vědět minimum o struktuře a vlastnostech čehokoliv jiného.\n\nZákon Deméter požaduje těchto 5 pravidel pro posílání zpráv metodou M v objektu O:\n\n"}
{"id": "798548", "url": "https://cs.wikipedia.org/wiki?curid=798548", "title": "Frank Mancuso mladší", "text": "Frank Mancuso mladší\n\nFrank G. Mancuso mladší (* 9. října, 1958, Buffalo, New York, USA) je americký filmový producent.\n\nNarodil se ve městě Buffalo v New Yorku bývalému předsedovi společnosti Paramount Pictures. Frank spolupracoval na výrobě všech dílů americké hororové série \"Pátek třináctého\" (od 2. epizody po 8.), nebo také \"\". Podílel se také na výrobě filmů \"Vnitřní záležitosti\", sérii \"Mutant\", film \"Gangster\", \"Stigmata\" či \"Ronin\".\n"}
{"id": "798549", "url": "https://cs.wikipedia.org/wiki?curid=798549", "title": "Broušení", "text": "Broušení\n\nBroušení je technologie obrábění, při níž se materiál ubírá tvrdým brusivem (práškem, kotoučem ap.) s množstvím nepravidelných a nahodile orientovaných břitů. Ruční broušení patří mezi nejstarší způsoby obrábění, strojové broušení se používá k obrábění kovů, keramiky, skla, ale také dřeva a umělých hmot. Brousit lze i ty nejtvrdší materiály a při strojovém broušení lze dosahovat vysoké přesnosti a velmi kvalitního povrchu.\nVlastní broušení obstarávají drobné částečky tvrdého materiálu, které se používají buď jako volné brusivo (prášek), případně v nějaké emulzi, nebo nalepené na pružnou podložku (smirkový papír, plátno), anebo spojené pevným pojivem.\n\nPřírodní brusivo je obvykle kámen, například pískovec nebo pemza pro hrubší broušení a speciální druhy smirku (korund), pazourku (silex) nebo břidlice pro jemné broušení. Často se jedná o usazené horniny, které obsahují jemné částečky velmi tvrdého minerálu. Tyto částečky působí jako břity a když se při broušení otupí, vylomí se. Proto brusivo při broušení také ubývá a vzniká brusný prach.\n\nUmělá brusiva také obsahují vlastní brusný materiál (diamant, umělý korund, karbid křemíku, sklo apod.) v nějakém měkčím pojivu s větším nebo menším podílem pórů. Nejběžnějším umělým brusivem je pórovité karborundum, směs karbidu křemíku, lisovaná za vysoké teploty.\n\nNejstarší technika broušení, známá od mladší doby kamenné, užívala písek nebo jiný brusný prášek a kámen nebo dřevo jako jeho podložku. Také vrtání otvorů do kamenných nástrojů se dělalo broušením, dřevěným otáčivým nástrojem a pískem. Práškem na dřevěné podložce se i dnes brousí a leští za mokra například sklo, kovovou (měděnou nebo ocelovou) podložkou se brousí diamanty a drahé kameny, rozbrušují velmi tvrdé materiály a podobně. Prášek může být i v tekutém či voskovém pojivu (brousicí a lešticí pasty).\n\nVolným brusivem se brousí a leští optická skla (čočky, hranoly, zrcadla), zvláštní technologií je broušení astronomických zrcadel pro velké dalekohledy.\n\nPro konečné ruční ostření nástrojů se i dnes užívají přírodní i umělé brousky, často smáčené vodou nebo u velmi jemnozrnných brousků olejem. Malá brusná tělíska se užívají při ručních dokončovacích pracích i při strojním honování.\n\nBroušení se podstatně urychlí a usnadní, když se použije otáčivý brusný kotouč a obrobek se k němu pouze přisunuje. Nejstarší takové zařízení je ruční brus na kliku nebo šlapací pohon. V současnosti se obvykle používá brusný kotouč poháněný elektromotorem. Karbidové kotouče bývají zelené nebo šedé, korundové kotouče bílé nebo růžové. Nejmenší kotoučky se pohánějí ohebným hřídelem a používají při rytí a broušení skla, při dokončovacích pracích ve strojírenství nebo v zubním lékařství. V obecném i přesném strojírenství se používají strojní brusky na plocho, na kulato a pro ostření nástrojů. Největší brusné kotouče se používají v hutní výrobě k obrušování polotovarů, odlitků a výkovků a ve stavebnictví, například při řezání a broušení kamene.\n\nBrusný prášek, nalepený na pásu průmyslové tkaniny, se používá u pásových brusek na dřevo při dokončovacích pracích na nábytku. Broušení pásem se však v poslední době užívá i při broušení kovů, zejména jako dokončovací povrchová operace.\n\n\n"}
{"id": "798551", "url": "https://cs.wikipedia.org/wiki?curid=798551", "title": "Vratislav Vajnar", "text": "Vratislav Vajnar\n\nVratislav Vajnar (* 17. září 1930 Strašice) je bývalý český a československý politik Komunistické strany Československa, ministr vnitra ČSSR a poslanec Sněmovny lidu Federálního shromáždění za normalizace.\n\nVystudoval Vysokou školu politických a hospodářských věd. Už během studia se angažoval v ČSM. Od roku 1952 byl členem KSČ. Působil pak jako asistent a aspirant mezinárodního práva na Univerzitě Karlově, později učil na Vojenské politické akademii. V období let 1958-1972 pracoval na ministerstvu zahraničních věcí. V letech 1972-1974 byl pracovníkem oddělení mezinárodní politiky Ústředního výboru Komunistické strany Československa. V letech 1974-1977 působil coby pomocník generálního tajemníka ÚV KSČ a v období let 1977-1983 jako vedoucí sekretariátu generálního tajemníka ÚV KSČ. XVI. sjezd KSČ ho zvolil za člena Ústředního výboru Komunistické strany Československa. XVII. sjezd KSČ ho ve funkci potvrdil. Od roku 1983 do roku 1988 byl ministrem vnitra ČSSR ve čtvrté vládě Lubomíra Štrougala, páté vládě Lubomíra Štrougala a šesté vládě Lubomíra Štrougala. V roce 1980 získal Řád práce.\n\nPo volbách roku 1981 usedl za KSČ do Sněmovny lidu Federálního shromáždění (volební obvod č. 66 - Teplice-město, Severočeský kraj). Křeslo nabyl až dodatečně v říjnu 1983 po doplňovacích volbách poté, co zemřel poslanec Oldřich Švestka. Mandát obhájil ve volbách roku 1986 (obvod Teplice-západ). Ve Federálním shromáždění setrval do února 1989, kdy se vzdal mandátu.\n\n"}
{"id": "798553", "url": "https://cs.wikipedia.org/wiki?curid=798553", "title": "Hendrych", "text": "Hendrych\n\nPříjmení Hendrych má více nositelů:\n\n\n\n"}
{"id": "798557", "url": "https://cs.wikipedia.org/wiki?curid=798557", "title": "Jodas", "text": "Jodas\n\nPříjmení Jodas má více nositelů:\n\n"}
{"id": "798558", "url": "https://cs.wikipedia.org/wiki?curid=798558", "title": "Věra Vavřincová", "text": "Věra Vavřincová\n\nVěra Vavřincová (* 25. prosince 1939) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako uvolněná předsedkyně závodního výboru ROH. Šlo o podnik \"Potraviny Gottwaldov\". Ve volbách roku 1981 zasedla do Sněmovny lidu (volební obvod č. 95 - Gottwaldov II, Jihomoravský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798562", "url": "https://cs.wikipedia.org/wiki?curid=798562", "title": "Miroslava Vavřínová", "text": "Miroslava Vavřínová\n\nMiroslava Vavřínová (* 25. září 1951) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako dojička. Ve volbách roku 1981 zasedla do Sněmovny lidu (volební obvod č. 128 - Litovel, Severomoravský kraj). Mandát obhájila ve volbách roku 1986 (obvod Litovel). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "798564", "url": "https://cs.wikipedia.org/wiki?curid=798564", "title": "Karel Vébr", "text": "Karel Vébr\n\nKarel Vébr (* 18. srpna 1942) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako stavbyvedoucí.\n\nVe volbách roku 1981 zasedl do Sněmovny lidu (volební obvod č. 61 - Liberec-jih, Severočeský kraj). Mandát obhájil ve volbách roku 1986 (obvod Liberec-jih). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798567", "url": "https://cs.wikipedia.org/wiki?curid=798567", "title": "Vlasta Večeřová", "text": "Vlasta Večeřová\n\nVlasta Večeřová (* 18. prosince 1931) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako vedoucí odboru. Ve volbách roku 1981 zasedla do Sněmovny lidu (volební obvod č. 111 - Žďár nad Sázavou, Jihomoravský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798569", "url": "https://cs.wikipedia.org/wiki?curid=798569", "title": "Moorea", "text": "Moorea\n\nMoorea je ostrov ve Francouzské Polynésii, který je součástí tzv. Návětrných ostrovů v rámci souostroví Společenských ostrovů. Je vzdálen 17 km severovýchodně od Tahiti, přičemž tyto dva ostrovy odděluje průliv, hluboký místy až 1500 m. Moorea má rozlohu 134 km² a žije na ní okolo 16 tisíc obyvatel (2007). Jeho severní pobřeží výrazně profilují dva zaříznuté zálivy Opunohu a Cookův záliv. Nejvyšším vrchem je Tohi'e'a (1207 m).\nHlavními zdroji příjmů pro Mooreu jsou turistika (jde o třetí nejnavštěvovanější ostrov Francouzské Polynésie po ostrovech Tahiti a Bora-Bora), pěstování ananasů a rybolov.\n\nOstrov Moorea nabízí kompletní turistické zázemí, které využívá velké množství turistů, kteří svou dovolenou tráví ve Francouzské Polynésii. Důvodů je pro to více. Mezi ty hlavní patří to, že ostrov Moorea nabízí krásnou přírodu a katalogové pláže podobně jako známější polynéský ostrov Bora Bora, ovšem v mnohem nižších cenových relacích. Druhým důvodem je blízkost mezinárodního letiště v Papeete (let na Mooreu trvá jen cirka 15 minut), proto řada turistů volí právě tento ostrov pro strávení dovolené – dostanou se sem rychle a přitom nejsou na hustě osídleném Tahiti.\n\nNa ostrově Moorea je řada restaurací, obchodů a barů, kde lze trávit volný čas. Rovněž ubytovací možnosti zde jsou široké a zahrnují většinu cenových relací. Dostupná je také řada turistických cílů, mezi které patří např. nejvyšší vrcholy ostrova s výhledy do okolí. Všeobecně se dá pobyt na ostrově Moorea strávit mnohem aktivněji než na Bora Bora, kde jsou možnosti výletů značně omezené. I to je důvodem obliby tohoto ostrova mezi turisty.\n"}
{"id": "798570", "url": "https://cs.wikipedia.org/wiki?curid=798570", "title": "Helena Vooková", "text": "Helena Vooková\n\nHelena Vooková (* 5. května 1953) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1981 se profesně uvádí jako mistrová odborného učiliště.\n\nVe volbách roku 1981 zasedla do Sněmovny lidu (volební obvod č. 198 - Svidník, Východoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798575", "url": "https://cs.wikipedia.org/wiki?curid=798575", "title": "Stanislav Zamazal", "text": "Stanislav Zamazal\n\nStanislav Zamazal (* 18. června 1943) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1981 se profesně uvádí jako předseda JZD. Šlo o \"JZD 9. sjezdu\" v obci Jezernice.\n\nVe volbách roku 1981 usedl za KSČ do Sněmovny lidu (volební obvod č. 132 – Hranice, Severomoravský kraj). Mandát obhájil ve volbách roku 1986 (obvod Hranice). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nKdyž došlo k 31. březnu 1990 po rozhodnutí členské schůze k rozdělení stávajícího JZD Jezernice na dvě samostatná družstva, stal se Zamazal předsedou ZD Podlesí Drahotuše.\n\n"}
{"id": "798580", "url": "https://cs.wikipedia.org/wiki?curid=798580", "title": "Infinite (hudební skupina)", "text": "Infinite (hudební skupina)\n\nInfinite (stylizováno jako INFINITE) (인피니트), (インフィニット) je sedmičlenná jihokorejská chlapecká kapela pod společností Woollim Entertainment, která také stojí za jinými talenty, jako například Epik High a Nell. Skupina se v současnosti skládá ze šesti členů: Sunggyu, Dongwoo, Woohyun, Sungyeol, L a Sungjong. Tato skupina je známá díky své vysoce synchronizované choreografii nebo pro takzvaný 'Scorpion Dance' v jejich klipu k písni \"Before The Dawn\". Zlomovým byl pro ně rok 2011, kdy se Infinite stávají čím dál více úspěšní a získávají popularitu jak v Jižní Koreji, tak v Japonsku.\n\nV roce 2010 se Infinite poprvé objevili v reality show \"You Are My Oppa\", která představovala skupinu ještě před tím, než 9. června debutovali. Předvedli písně z jejich prvního EP \"First Invasion\" s písněmi \"Come Back Again\" a \"She's Back\"\n\n7. ledna 2011 skupina představila píseň Before the Dawn (BTD) z jejich druhého EP Evolution. Propagace BTD (Before the Dawn) skončily 17. února 2011, předvedením remix verze této písně.\nTeaser pro jejich novou titulní píseň Nothing's Over, z jejich alba Inspirit, byl vydán 7. března 2011. Plná verze pak byla vydána 16. března 2011, před jejich comeback vystoupením při M! Countdown 17. března 2011, kde předvedli jak Nothing's Over, tak Shot. Poté Infinite pokračovali s propagacemi s jejich následující písní Can U Smile. \n\nJejich první album Over the Top bylo vydáno 21. července 2011 společně s videoklipem pro titulní píseň Be Mine (내꺼하자). Teaser pro tento videoklip byl poprvé vydán na jejich oficiálním webu o půlnoci 15. července, následován předpremiérou alba 20. července. Skupina měla svůj comeback 23. července 2011 při Show! Music Core. 16. září 2011 Infinite oznámili, že vydají repackage album alba Over The Top 26. září 2011. 22. září společnost Woolim Entertainment odhalila teaser klipu k Paradise, titulní písni tohoto repackage alba. 9. října se Infinite umístili na prvním místě při hudebním pořadu Inkigayo s písní Paradise. Poté Infinite vyhráli svou druhou trofej s touto písní 13. října při on M! Countdown. Sungyeol and L se účastnili módní přehlídky na Fashion Week v Soulu.\nV listopadu 2011 se Infinite účastnili pořadu \"Birth of a Family\", kde se museli starat o tři psy. \n\nInfinite debutovali v Japonsku se svou první japonskou písní To-Ra-Wa 26. ledna 2011. Ihned po vydání se jejich album 'Evolution' umisťuje na třetím místě v žebříčku prodejnosti v Koreji v reálném čase. Píseň se také stala číslem jedna pro vyzváněcí tóny denních žebříčků K-POP sekce japonského mobilního webu. Infinite oficiálně debutovali s japonskou verzí BTD (Before the Dawn)\n\nInfinite vydali svou vánoční píseň \"White Confession\" 5. prosince 2011.\n\nInfinite měli první korejský koncert před zhruba 8000 fanoušky 11. a 12. února v Seoul Olympic Park v Songpa District, v Jižním Soulu. Koncert byl pojmenován Second Invasion, stejně jako debutové album této skupiny, First Invasion. \nLístky na tento koncert byly vyprodány deset minut poté, co byl zahájen online prodej 14. prosince. Byl vydán teaser pro tento koncert. \n\nDongwoo byl uveden v nové písni Baby Soul/Yoo Jia \"She's a Flirt\", vydané 18. ledna.\n\nL byl obsazen do drama televize tvN \"Shut Up Flower Boy Band\", které se začalo vysílat 30. ledna.\n\nSunggyu a Woohyun uskutečnili svůj muzikálový debut v muzikálu \"Gwanghwamun Sonata\", hraném od 7. února do 11. března v LG Arts Center.\n\n1. dubna se uskutečnil opakovaný koncert jejich prvního koncertu \"Second Invasion\". Koncert byl nazván \"Second Invasion - Evolution\". Prodej vstupenek byl zahájen 28. února a všech 10000 lístků bylo okamžitě rozprodáno.\n\nOpakovaný koncert také získal partnerství s Youtube, který vysílal části tohoto koncertu do celého světa. Infinite se tak stali první K-pop skupinou, která kdy vysílala živě svůj koncert přes Youtube.\n\nInfinite chystá na 15. července comeback s albem INFINITIZE\n\n7. května Infinite vydali píseň zvanou Only Tears\n\n\n\n\n\n"}
{"id": "798581", "url": "https://cs.wikipedia.org/wiki?curid=798581", "title": "Vaniškovce", "text": "Vaniškovce\n\nVaniškovce jsou obec na Slovensku v okrese Bardejov. Na konci roku 2016 měly 377 obyvatel, první písemná zmínka pochází z roku 1345. Nachází se zde římskokatolický kostel svatého Imricha z roku 1909.\n"}
{"id": "798583", "url": "https://cs.wikipedia.org/wiki?curid=798583", "title": "Varadka", "text": "Varadka\n\nVaradka je obec na Slovensku v okrese Bardejov ležící na hranici s Polskem. Na konci roku 2016 měla 206 obyvatel, první písemná zmínka pochází z roku 1470. Nachází se zde dřevěný pravoslavný (do roku 2000 řeckokatolický) Chrám Ochrany Přesvaté Bohorodičky z roku 1924, který je národní kulturní památkou Slovenské republiky.\n\n"}
{"id": "798584", "url": "https://cs.wikipedia.org/wiki?curid=798584", "title": "Jomo Kenyatta", "text": "Jomo Kenyatta\n\nJomo Kenyatta (1889, Gatundu – 22. srpna 1978, Mombasa) byl první předseda vlády a první prezident Keni. Je považován za \"otce zakladatele\" keňského národa.\n\nV Keni se dočkal řady uznání. V Nairobi po něm pojmenovali letiště a hlavní ulici, jeho jméno nesou ulice i v dalších městech, také řada škol a dvě univerzity, dále nemocnice apod. Po celé Keni byla postavena řada soch a památníků. 20. říjen je v Keni svátkem na připomínku jeho zásluh, do roku 2010 nesl jméno \"Den Kenyatta\", dnes se již nazývá \"Den Mashujaa\" (Den hrdinů). V neposlední řadě je jeho tvář znázorněna na keňských mincích.\n\nNarodil se jako Kamau wa Ngengi v kikujské vesnici Gatundu. Přesné datum není známo, jelikož jeho rodiče byli negramotní a v té době se žádné oficiální záznamy o původních obyvatelích nevedly. Panuje shoda alespoň na roku – 1889. Jeho otec zemřel, když byl ještě malý, a poté žili s matkou u jeho strýce Ngengi. Po brzké smrti matky žil se svým dědou Kũngũ wa Magana.\n\nBrzy z vesnice odešel a žil v křesťanské misii, kde studoval Bibli, Angličtinu a tesařství. Na školu si přivydělával jako kuchař pro bílé osadníky. Roku 1912 dostudoval a živil se jako tesař. O dva roky později se nechal pokřtít a přijal jméno John Peter, které pozměnil na Johnstone Kamau. V roce 1919 se oženil s Grace Wahu dle kmenových zvyklostí, když otěhotněla, jeho církev ho donutila k církevnímu sňatku v kostele. Následujícího roku se mu narodil první syn Peter Muigai. V té době pracoval jako tlumočník u soudu v Nairobi. Od roku 1922 pracoval jako prodavač a kontrolor vodoměrů, což mu vyneslo řadu osobních známostí.\n\nV dvacátých letech se dostal do politiky, když roku 1924 vstoupil do Kikujského centrálního sdružení (KCA). Brzy začal psát pro tamější zpravodaj a roku 1928 se stal generálním tajemníkem KCA. Ve stejném roce začal vydávat kikujský měsíčník \"Mwĩgwithania\", který měl za cíl sdružit celý kikujský lid.\n\nRoku 1929 byl skrze KCA vyslán do Londýna, aby získal podporu pro kikujský lid. Tehdy začal používat jméno Johnstone Kenyatta. Do Keni se vrátil roku 1930. Tam poté hájil tradiční rituál ženské obřízky.\n\nDo Londýna se vrátil o rok později, kde poté nastoupil do vzdělávacího kurzu na kvakerské Woodbrooke College. Tam se spojil s britskými komunisty, kteří mu vydávali jeho články. Mezi lety 1932 a 1933 studoval ekonomii na univerzitě KUTVU v Moskvě, ale odešel poté co SSSR, z důvodu blížící se války, přestal podporovat protikolonialistická hnutí v Africe. Roku 1934 byl přijat na University College London a od roku 1935 studoval sociální antropologii na London School of Economics, kde mu byl učitelem Bronisław Malinowski. V té době se aktivně zapojoval v pan-afrických a antikolonialistických organizacích. Roku 1938 publikoval v Londýně svou antropologickou studii etnika Kikujů nazvanou \"Facing Mount Kenya\", a to již pod jménem Jomo Kenyatta. Roku 1942 se oženil s Angličankou Ednou Clarke. Během války pracoval na farmě v Sussexu. V roce 1943 vydal spisy \"My People of Kikuyu\" a \"The Life of Chief Wang'ombe, a history shading into legend\". Ve stejném roce mu Edna Clarke porodila syna jménem Peter Magana.\n\nPo válce vydal pamflet \"Kenya: The Land of Conflict\". V té době byl již proslulým africkým nacionalistou. Ve Spojeném království pomáhal organizovat pátý pan-africký kongres.\n\nPo patnácti letech v zahraničí se roku 1946 vrátil do Keni. Svou anglickou ženu nechal ve Spojeném království. V Keni se věnoval učení, když se stal ředitelem Kenya Teachers College v Githunguri. Po návratu se oženil s Grace Wanjiku. Následujícího roku byl zvolen předsedou organizace Keňské Africké unie (KAU). V letech 1948 až 1951 cestoval zemí a prováděl osvětu. Roku 1951 zemřela jeho třetí žena při porodu, kdy porodila dceru Jane Wambui, která přežila. Téhož roku se počtvrté oženil, vzal si Ngiua Muhoho, která si později nechala říkat Mama Ngina.\n\nV roce 1952 byla Keňská Africká unie zakázána, což mimo jiné vedlo k povstání Mau Mau, ve stejném roce bylo vyhlášeno stanné právo. V srpnu téhož roku byl Kenyatta zatčen, jako člen Mau Mau společnosti, což byla organizace radikálních anti-kolonialistů. Roku 1953 byl odsouzen na sedm let vězení s nucenými pracemi. Ve vězení zůstal do roku 1959, kdy byl převezen do odlehlé periferie Keni. Stanné právo skončilo roku 1960. Stejného roku se v Nairobi sešel dav o 25 000 osobách žádajících jeho propuštění, poté se přes milion lidí podepsalo pod žádost o jeho propuštění.\n\nRoku 1961 byl zvolen předsedou strany KANU v zastoupení. V dubnu mu bylo umožněno hovořit s novináři. V srpnu téhož roku byl propuštěn.\n\nPo propuštění získal funkci v Legislativní radě. V letech 1961 a 1962 vedl keňskou delegaci na jednáních v Londýně o nezávislosti Keni. Ve volbách roku 1963 porazila jeho strana KANU, požadující nezávislost, stranu KADU, požadující pouze federalizaci. Tím se stal předsedou vlády nově ustanoveného autonomního keňského parlamentu. 12. prosince 1963 Keňa získala nezávislost. 1. června 1964 protlačil parlamentem ústavu, která ustanovovala Keňskou republiku a z Kenyatta učinila prezidenta, hlavu státu, hlavu vlády a velitele ozbrojených sil. Během své vlády provedl masivní afrikanizaci, kdy nahradil koloniální správu keňskými úřady. V listopadu 1964 byla KADU oficiálně rozpuštěna a jejich členové vstoupili do KANU, čím vznikl jednostranický systém.\n\nRoku 1966 byl znovuzvolen a poté sepsal úpravy ústavy tak, aby ještě více posílil svou moc. Během této doby obsadil řadu významných funkcí svými lidmi z kmene Kikujů. Vládní policie stíhala disidenty a byla zapletena do řady úmrtí. V roce 1968 vydal svou autobiografii \"Suffering Without Bitterness\". Ve volbách roku 1969 zakázal kandidaturu uskupení KPU tak, aby plně vyhrála jeho KANU. Od roku 1970, kvůli pokročilému věku, jeho vliv na chod státu upadal.\n\nV prezidentských volbách roku 1974 byl, jako jediný kandidát, znovuzvolen. Tím započalo jeho třetí funkční období. Kvůli podlomenému zdraví však již ztratil veškerou moc a stát řídily nižší struktury. Prezidentem však zůstal až do své smrti roku 1978. Zemřel na zástavu srdce. Po jeho smrti se konal velký státní pohřeb a jeho tělo bylo uloženo do mauzolea. Ve funkci prezidenta ho nahradil Daniel arap Moi.\n\n"}
{"id": "798585", "url": "https://cs.wikipedia.org/wiki?curid=798585", "title": "Vyšná Polianka", "text": "Vyšná Polianka\n\nVyšná Polianka je obec na Slovensku v okrese Bardejov lažící na hranici s Polskem. Na konci roku 2017 měla 113 obyvatel, první písemná zmínka pochází z roku 1572.\n\nNachází se zde dřevěný řeckokatolický chrám svaté Paraskevy z roku 1919, který je národní kulturní památkou Slovenské republiky, a pravoslavný chrám svatého Petra a Pavla.\n\n"}
{"id": "798587", "url": "https://cs.wikipedia.org/wiki?curid=798587", "title": "Cesta (Glee)", "text": "Cesta (Glee)\n\nCesta (v anglickém originále Journey to Regionals) je dvacátá druhá a poslední epizoda první série amerického muzikálového seriálu Glee. Epizodu napsal a režíroval tvůrce seriálu, Brad Falchuk a poprvé se vysílala na televizním kanálu Fox 8. června 2010. V této epizodě New Directions vystupují na regionálním kole před slavnými porotci, Joshem Grobanem, Olivií Newton-John, Rodem Remingtonem (Bill A. Jones) a Sue Sylvester (Jane Lynch). Členka sboru Quinn (Dianna Agron) porodí holčičku Beth, kterou adoptuje vedoucí konkurenčního sboru, Shelby Corcoran (Idina Menzel). Hlavní zpěváci sboru Finn (Cory Monteith) a Rachel (Lea Michele) se smíří a vedoucí sboru Will Schuester (Matthew Morrison) vyzná lásku školní výchovné poradkyni Emmě Pillsbury (Jayma Mays). Ačkoliv New Directions v soutěži skončí na posledním místě, Sue přesvědčí ředitele Figginse (Iqbal Theba), aby mohl sbor fungovat ještě další rok.\n\nV epizodě zazní cover verze devíti písní, sedm z nich je zahrnuto na EP , které vyšlo 8. června 2010. Album se v Americe umístilo na prvním místě. Epizodu sledovalo 10,92 milionů amerických diváků a stala se nejsledovanější finálovou epizodou nového seriálu v televizní sezóně 2009–2010. Epizoda získala většinou pozitivní recenze od kritiků. Todd VanDerWerff z The A.V. Club ji označil, jako nejlepší epizodu z celé série a James Ponieowzik z magazínu Time cítil, že epizoda byla návratem ke kořenům \"Glee\", odůvodňující její obnovení pro druhou sérii. V kontrastu s tím Brett Berk z Vanity Fair cítil, že to byla průměrná epizoda, zatímco Jean Bentley z MTV ji shledala nerovnoměrnou, představující série jako celku.\n\nKdyž trenérka roztleskávaček Sue Sylvester (Jane Lynch) ohlásí, že bude jednou z porotkyň na regionálním kole spolu s Joshem Grobanem, Olivií Newton-John a místním moderátorem zpráv Rodem Remingtonem (Bill A. Jones), tak se začínají členové sboru bát, že sbor New Directions bude co nejdříve rozpuštěn. Ředitel Figgins (Iqbal Theba) si stojí za svým výrokem, že se sbor musí na regionálním kole umístit, aby mohl pokračovat i přes protesty vedoucího sboru Willa Schuestera (Matthew Morrison), že se je Sue bude snažit zničit. Will se obrátí na školní výchovnou poradkyni Emmu Pillsbury (Jayma Mays), která mu prozradí, že začala chodit se svým zubařem, Carlem Howellem.\n\nRachel (Lea Michele) políbí Finna (Cory Monteith), když ji povzbudí, aby měla více optimismu. Na regionálním kole jako první vystupuje sbor Aural Intensity, který zpívá mashup písní \"Magic\" od Olivie Newton-John a \"You Raise Me Up\" od Joshe Grobana. Will New Directions povzbudí a vyzná svou lásku Rachel těsně před tím, než jdou na řadu vystupovat. Sbor vzdává hold Journey, a zpívá jejich písně \"Faithfully\", mashup \"Any Way You Want It\" a \"Lovin', Touchin', Squeezin'\" a \"Don't Stop Believin'\".\n\nQuinnina (Dianna Agron) matka, Judy Fabray (Charlotte Ross) na regionální kolo přijde, aby viděla Quinn vystupovat. Řekne ji, že Quinnina otce vyhodila z domu poté, co zjistila, že měl milenku a zve Quinn zpět domů. Quinn oznamuje, že ji praskla voda a je převezena do nemocnice, kde porodí holčičku. Později, když se dívají na svou dceru, tak se Quinn zeptá Pucka, jestli ji miloval. Odpoví \"Ano, zvláště teď\" a naznačuje, že ji miloval už v době početí Beth a stále ji miluje. Zatímco další členi New Directions doprovází Quinn do nemocnice, tak Rachel zůstává na regionálním kole, kde sleduje vystoupení Vocal Adrenaline na píseň \"Bohemian Rhapsody\". Zeptá se jejich vedoucí a její biologické matky Shelby Corcoran (Idina Menzel), aby se stala pomocnou vedoucí v New Directions, ale Shelby ji řekne, že je již unavená z vedení sborů a odstupuje z funkce vedoucí Vocal Adrenaline, protože se chce usadit a založit rodinu. Shelby adoptuje Quinnino dítě, které pojmenuje Beth na Puckovu (Mark Salling) žádost.\n\nV průběhu tajného hlasování si další celebrity utahují ze Suina nedostatku slávy. Sbor Aural Intensity skončí na druhém místě a Vocal Adrenaline vítězí, a tak New Directions končí poslední. Emma se hádá s Figginsem o budoucnosti sboru, ale Figgins zůstává u záměru rozpuštění sboru, protože se neumístil na regionálním kole. Will přijal porážku sboru, vyzná lásku Emmě a políbí ji. Sue zaslechne vystoupení New Directions s písní \"To Sir, with Love\", ve které děkují Willovi za to, že jim pomohl vyrůst. Je ukázáno, že Sue hlasovala, aby New Directions vyhráli a souhlasila, že přestane vydírat ředitele Figginse výměnou za to, že nechá New Directions ještě jeden rok, aby se zlepšili a vyhráli regionální kolo. Sue vysvětluje Willovi, že ho možná nemá ráda, ale respektuje jeho práci se studenty. Will sdělí členům sboru o jeho prodloužení a společně s Puckem na oslavu zpívá píseň \"Over the Rainbow\".\n\n\nEpizoda se natáčela v dubnu 2010, když byli fanoušci Glee pozváni přes Facebook a Twitter, aby se zúčastnili natáčení regionálního kola v Saban Theatre v Beverly Hills v Kalifornii. V této epizodě si Josh Groban a Olivia Newton-John zopakovali své role ze začátku série, když si zahráli sami sebe jako hvězdní porotci na regionálním kole v Ohiu společně se Sue a Rodem Remingtonem.\n\nMezi další vedlejší role, které se v této epizodě objeví patří Santana Lopez (Naya Rivera), Brittany (Heather Morris), Mike Chang (Harry Shum mladší), Matt Rutherford (Dijon Talton), ředitel Figgins, hlavní zpěvák Vocal Adrenaline, Jesse St. James (Jonathan Groff), vedoucí Vocal Adrenaline a Rachelina biologická matka Shelby Corcoran (Idina Menzel) a Quinnina matka Judy Fabray (Charlotte Ross). Emmina nová láska se v epizodě neobjeví, ale stane se jednou z důležitých postav na začátku druhé série a bude ho hrát John Stamos. Polibek Willa (Matthew Morrison) a Emmy (Jayma Mays) byl improvizovaný. Falchuk se rozhodl neinformovat Mays, že se to plánovalo, kvůli autentičnosti její reakce.\n"}
{"id": "798588", "url": "https://cs.wikipedia.org/wiki?curid=798588", "title": "U Kunštátské kaple (přírodní památka)", "text": "U Kunštátské kaple (přírodní památka)\n\nPřírodní památka U Kunštátské kaple se nachází v chráněné krajinné oblasti Orlické hory, jihozápadně od Orlického Záhoří, mezi JV vrcholem hory U Kunštátské kaple a Kunštátskou kaplí. Byla zřízena v roce 1973 na ploše o rozloze 2,86 ha.\n\nPředmětem ochrany je vrchovištní rašeliniště, tvořené jezírky v porostu rašelinné smrčiny. Cenné je zejména z floristického hlediska, vytvořilo se zde mechové a bylinné patro se zvláště chráněnými druhy typickými pro společenstva rašelinišť, jako je rosnatka okrouhlolistá, bradáček srdčitý, kyhanka sivolistá, ostřice bažinná nebo prstnatec Fuchsův. Ze živočichů se vyskytuje tyrfobiontní slíďák rašelinný.\n\nCílem ochranářských opatření je zachovat stávající biodiverzitu a postupně dosáhnout přirozené skladby lesních dřevin.\n\n"}
{"id": "798590", "url": "https://cs.wikipedia.org/wiki?curid=798590", "title": "Vyšná Voľa", "text": "Vyšná Voľa\n\nVyšná Voľa je obec na Slovensku v okrese Bardejov. Na konci roku 2016 měla 325 obyvatel, první písemná zmínka pochází z roku 1310. Nachází se zde římskokatolický kostel svaté Terezie od Ježíše z let 1861 až 1867 a o něco mladší evangelický kostel.\n"}
{"id": "798591", "url": "https://cs.wikipedia.org/wiki?curid=798591", "title": "Vyšný Kručov", "text": "Vyšný Kručov\n\nVyšný Kručov je obec na Slovensku v okrese Bardejov ležící na řece Topľa. Na konci roku 2016 měla 146 obyvatel, první písemná zmínka pochází z roku 1438. Nachází se na konci slepé silnice nedaleko Marhaně.\n"}
{"id": "798592", "url": "https://cs.wikipedia.org/wiki?curid=798592", "title": "Vyšný Tvarožec", "text": "Vyšný Tvarožec\n\nVyšný Tvarožec je obec na Slovensku v okrese Bardejov ležící v pohoří Busov na polských hranicích. Na konci roku 2016 měla 126 obyvatel, první písemná zmínka pochází z roku 1414. Nachází se zde řeckokatolický chrám svatých Kosmy a Damiána z roku 1903.\n"}
{"id": "798593", "url": "https://cs.wikipedia.org/wiki?curid=798593", "title": "Rychlobruslení na Zimních olympijských hrách 1998", "text": "Rychlobruslení na Zimních olympijských hrách 1998\n\nZávody v rychlobruslení se na Zimních olympijských hrách 1998 v Naganu uskutečnily ve dnech 8.–20. února 1998 v hale M-Wave.\n\nV Naganu bylo na programu celkem 10 závodů, pět pro muže a pět pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m, 3000 m a 5000 m.\n\nPoprvé na zimních olympijských hrách byly závody na 500 m pořádány v podobě dvou jízd, jejichž časy se sčítají.\n\n\n"}
{"id": "798594", "url": "https://cs.wikipedia.org/wiki?curid=798594", "title": "Letiště Točná", "text": "Letiště Točná\n\nLetiště Točná je neveřejné vnitrostátní letiště ležící na katastru městské části Praha 12, Točná, poblíž obce Cholupice. Provozovatelem je Letecké muzeum Točná s.r.o. Neklade za cíle stát se hlavním sportovním letištěm Prahy, ale shromáždit zajímavá historická letadla v letuschopném stavu. Zároveň je místem k trávení volného času, nachází se zde například dětské hřiště a kolem letiště vedou cyklostezky.\n\nUž od dvacátých let se na svahu nad Zbraslaví občas objevoval provoz bezmotorových letadel. V roce 1934 vznikla v Modřanech pobočka Masarykovy letecké ligy, která využívala k plachtění okolní svahy. Na jaře 1946 vzniklo na Točné Plachtařské výcvikové středisko Českého národního aeroklubu (ČNA) a současně byla zahájena výstavba letiště na pozemku, kde se nachází dodnes. O rok později, v roce 1947, získal klub motorový letoun Polikarpov Po-2 a později letouny Aero C-104 a Piper Cub z přebytků americké armády. Z několika kluzáků v prvních poválečných letech se letadlový park rychle rozrostl na více než dvacet bezmotorových letadel na počátku let padesátých.\n\nV blízkosti vzniklo ještě sportovní letiště Zbraslav a provoz se na přelomu čtyřicátých a padesátých let rozdělil mezi tyto dvě plochy. Na Točné létali plachtaři, na Zbraslavi hlavně motorová letadla. Letiště Zbraslav však bylo zrušeno už v roce 1955. V roce 1951 byl založen Dobrovolný svaz lidového letectví DOSLET, který byl v roce 1953 včleněn do Svazu pro spolupráci s armádou (Svazarm) založeného po vzoru sovětské organizace DOSAAF jako branná organizace připravující mládež na službu v armádě. Aeroklub Svazarmu Točná se stal jeho součástí, a mohl tak těžit z výrazné státní podpory této činnosti. Svůj vrchol zažilo letiště v padesátých letech, kdy byl provoz Svazarmu dotován a letiště disponovalo travnatou dráhou o délce 800 a šířce 100 metrů. Na letišti po celá padesátá léta probíhala intenzivní zejména plachtařská činnost. Od šedesátých let začal na letišti narůstat podíl motorového létání a začaly se objevovat také první vrtulníky, na kterých tu v první polovině let sedmdesátých probíhal i výcvik, a to včetně výcviku nočních přistání na osvětlený heliport.\n\nOd roku 1989 provoz letiště převzal Aeroklub Točná, který vznikl rozpadem Svazarmu po sametové revoluci. Nevyřešené vztahy s majiteli pozemků pod dráhou vedly k tomu, že dráha byla zkrácena na 550 metrů.\n\nAeroklub Točná, který byl po zániku Svazarmu součástí Aeroklubu ČR, vyvíjel na letišti plachtařský a motorový provoz až do roku 2010. Aeroklub Točná nadále působí na letišti Slaný. Působí ve zdejších zrekonstruovaných prostorech bývalém areálu Agrochemického podniku.\n\nV roce 2008 letiště odkoupil český podnikatel a zakladatel serveru Seznam.cz, Ivo Lukačovič. V roce 2010 se provozovatelem stalo Letecké muzeum Točná s.r.o. (společnost Iva Lukačovice) a byl zahájen proces revitalizace letiště. Vyřešily se pozemkové spory a v roce 2011 se otevřelo letiště po rekonstrukci a s nejdelší dráhou v historii – 870 metrů.\n\nLetiště disponuje jednou travnatou dráhou o délce 870 metrů a šířce 30 metrů. Letiště je nově plně oploceno a po dobu rekonstrukce je na něm provoz řízen z provizorního stanoviště AFIS. Na letišti působí modeláři z občanského sdružení Modeláři Točná, o.s. Na letišti je dětské hřiště pro veřejnost.\n\nNa letišti byl v roce 2011 na pár měsíců uskladněn Pilatus PC-12, což je technicky nejsofistikovanější letoun, jenž zde kdy přistál, za celou dobu existence letiště.\n\nNa letišti Točná jsou trvale hangárována následující letadla:\n\n\n"}
{"id": "798595", "url": "https://cs.wikipedia.org/wiki?curid=798595", "title": "Moving Pictures (album)", "text": "Moving Pictures (album)\n\nMoving Pictures je osmé studiové album kanadaské rockové skupiny Rush. Album bylo nahráno a mixováno od října do listopadu 1980 v Le Studio v Morin Heights (Québec, Kanada) a vydáno 12. února 1981.\n\nStalo se nejprodávanějším albem skupiny v USA, kde dosáhlo třetí pozice v žebříčku časopisu \"Billboard\" a bylo nejpopulárnějším a komerčně nejúspěšnějším albem. Album bylo podle RIAA oceněno jako čtyřnásobně platinové, s prodejem 5 milionů výlisků k datu 27. ledna 1995.\n\n\"Moving Pictures\" je jedním ze dvou alb skupiny Rush zapsaných v seznamu \"1001 Albums You Must Hear Before You Die\" / \"1001 alb která musíte slyšet dříve než zemřete\" (\"2112\" je druhým z nich). Časopis \"Kerrang!\" uvedl toto album na 43. místě mezi \"100 Greatest Heavy Metal Albums of All Time\" / \"100 největších Heavy metalových alb všech dob\".\n\nVšechny texty napsal Neil Peart kromě textu písně \"Tom Sawyer\" který napsal Peart a Pye Dubois, hudbu složili Alex Lifeson a Geddy Lee kromě \"YYZ\", kterou složili Lee a Peart\n\n"}
{"id": "798596", "url": "https://cs.wikipedia.org/wiki?curid=798596", "title": ".30R Blaser", "text": ".30R Blaser\n\nNáboj .30R Blaser, v anglicky mluvících zemích označovaný jako .30R, je v roce 1992 firmou Blaser vyvinutý náboj do pušky, který je určen k lovu zvěře, především prasete divokého.\nCílem tohoto vývoje bylo vyvinout moderní náboj typu magnum s nábojnicí s okrajem do zlamovacích zbraní, používajících stejnou střelu jako .308 Winchester. Kvůli snížení zpětného rázu byla použita abnormálně dlouhá nábojnice.\n\nRáže: 7,62 × 68 mm\nHmotnost střely: 8,4–13 g (130–200 grainů)\nÚsťová rychlost: 800–1040 m/s\nÚsťová energie: 3000–4554 J\nMaximální tlak plynů: 380 MPa (3800 barů)\nTyp zápalky: velká pušková (LR) se středovým zápalem\n\n\n"}
{"id": "798598", "url": "https://cs.wikipedia.org/wiki?curid=798598", "title": "Valentiniánská dynastie", "text": "Valentiniánská dynastie\n\nValentiniánská dynastie byla císařská dynastie vládnoucí římské říši ve druhé polovině 4. století. Jejím zakladatelem se stal Valentinianus I., vojenský důstojník původem z Panonie, jehož v roce 364 zvolila armáda římským císařem. O vládu nad rozlehlým impériem se podělil se svým bratrem Valentem, kterému svěřil do správy východní provincie, zatímco sám si ponechal kontrolu nad západem. Po Valentinianovi převzali vládu na západě jeho synové Gratianus a Valentinianus II. Gratianus se oženil s Constantií, dcerou Constantia II., jejímž prostřednictvím se valentiniánský rod spojil s konstantinovskou dynastií. Když Valens přišel roku 378 o život v bitvě u Adrianopole, Gratianus ustavil východním císařem Theodosia I., jímž začala vláda theodosiovské dynastie. Protože Theodosius uzavřel manželství s Gallou, dcerou Valentiniana I., někteří moderní badatelé tyto dva rody slučují a společně je nazývají valentiniánsko-theodosiovská dynastie.\n\n\n"}
{"id": "798599", "url": "https://cs.wikipedia.org/wiki?curid=798599", "title": "Theodosius starší", "text": "Theodosius starší\n\nFlavius Theodosius († 376), případně Theodosius starší, byl vysoce postavený římský velitel a otec císaře Theodosia I. Z pověření Valentiniana I. vedl tažení v Británii a později bojoval s Alamany a v Mauretánii.\n\nFlavius Theodosius pocházel z malého města Cauca (dnešní Coca), nacházejícího se v hispánské provincii Gallaecia. Jeho otec se pravděpodobně jmenoval Honorius a se svojí manželkou Thermantií měl syny Honoria a Theodosia. Theodosius starší vyznával křesťanství a patřil k vyšším vrstvám místního obyvatelstva.\n\nCísař Valentinianus I. ho v roce 368 poslal do Sasy a Pikty ohrožované Británie, kde jako \"comes Britanniarum\" odrazil útoky barbarů, reorganizoval místní správu a vojsko a urovnal neklidné poměry na ostrově. Na této výpravě ho doprovázel jeho syn Theodosius a zřejmě také pozdější uzurpátor Magnus Maximus. Po návratu do Galie Theodosius povýšil do hodnosti generála jezdectva (\"magister equitum\"). V roce 370 se vypravil proti Alamanům, nad nimiž dosáhl vítězství a získal četné zajatce.\n\nRoku 373 byl vyslán do severní Afriky potlačit povstání maurského náčelníka Firma. Theodosius krátce po svém příchodu sesadil mocného a zkorumpovaného velitele Romana a po dvou letech bojů, během nichž si krutostí zjednal autoritu, zdolal kmeny v Mauretánii. Nedlouho po tomto úspěchu byl však zadržen, uvězněn v Kartágu a počátkem roku 376 popraven. Důvody jeho popravy nejsou známy, nicméně předpokládá se, že souvisely se soupeřením mocenských skupin v Itálii vyvolaném Valentinianovou náhlou smrtí v listopadu 375.\n\nJeho syn Theodosius se musel odebrat na rodinné statky v Gallaecii. Ale již o dva roky později, po římské porážce v bitvě u Adrianopole, ho císař Gratianus pověřil velením v Illyriku a v lednu 379 ho učinil svým spoluvládcem. Poté, co se mladší Theodosius domohl vlády, postaral se o očištění otcovy památky.\n\n"}
{"id": "798600", "url": "https://cs.wikipedia.org/wiki?curid=798600", "title": "Skotové (kmen)", "text": "Skotové (kmen)\n\nSkotové (latinsky \"Scoti\", případně \"Scotti\") byl keltský kmen sídlící v Irsku, podnikající ve 4. století nájezdy do římské Británie. V 5. století se usadili při západním pobřeží dnešního Skotska a založili zde království Dál Riata. Jeden z králů Dál Riata, Kenneth Mac Alpin se stal později také králem kmene Piktů, sídlících na celém území dnešního Skotska, a tím sjednotil území Skotska s královstvím Dál Riata. Tímto spojením založil království Alba, pozdější Skotsko.\n\n"}
{"id": "798601", "url": "https://cs.wikipedia.org/wiki?curid=798601", "title": "Firmus", "text": "Firmus\n\nFirmus († 375) byl římský uzurpátor, který vedl povstání proti císaři Valentinianovi I.\n\nNarodil se jako syn maurského knížete Nubela, sloužícího v římském vojsku a vyznávajícího křesťanství. Po Nubelově smrti na počátku sedmdesátých let 4. století Firmus zabil Zammaca, jednoho ze svých četných bratrů a oblíbence velitele v severní Africe (\"comes Africae\") Romana, jenž si neprávem osvojil otcův majetek. Romanus využil svého vlivu na císařském dvoře k Firmovu očernění, načež Firmus zahájil ze strachu o svoji bezpečnost vzpouru. Na jeho stranu se přidaly i některé římské vojenské oddíly a prohlásily ho za císaře.\n\nValentinianus v roce 373 vyslal z Galie do severní Afriky generála jezdectva (\"magister equitum\") Flavia Theodosia. Vojevůdce brzy po příjezdu do města Sitifis (dnešní Sétif) nařídil uvrhnout Romana do vězení a poté zamířil do provincie Mauretania Caesariensis, aby se vypořádal s Firmem. Ten se nejprve snažil dosáhnout smíru a poskytl Theodosiovi rukojmí. Theodosius však nevěřil Firmovým záměrům a posléze obnovil nepřátelství.\n\nKonflikt se odehrával převážně v suchých oblastech jižní Mauretánie, přičemž Firmus se opíral o podporu tamějších maurských kmenů a schizmatických donatistů, perzekvovaných Romanem. Firmus nechal dokonce v Rusuccuru zabít nicejské křesťany, protivníky donatistů. Theodosius opakovaně čelil mnohonásobné přesile nepřátel a ocital se na pokraji porážky. Firmus mající na své straně početné místní obyvatelstvo ho několikrát přiměl k ústupu. Nakonec Theodosius využil zrady jednoho z Firmových podřízených, který ho dal zadržet. Nicméně Firmus se vyvaroval zajetí tím, že spáchal sebevraždu.\n\n\n"}
{"id": "798602", "url": "https://cs.wikipedia.org/wiki?curid=798602", "title": "Laura Nyro", "text": "Laura Nyro\n\nLaura Nyro (, Bronx – , Dansbury, USA) byla americká hudební skladatelka, textařka, zpěvačka a pianistka. Ohlas u kritiků si získala zejména za svá alba \"Eli and the Thirteenth Confession\" a \"New York Tendaberry\" a měla komerční úspěch s umělci jako jsou zpěvačka Barbra Streisand nebo kapela The 5th Dimension, kteří nahráli její hity. Jejími styly byly hlavně pop, jazz, gospel, R&B, rock a soul. Často také psala hudbu pro divadelní hry.\n\nMezi lety 1968 až 1970, několik umělců mělo úspěch s jejími písněmi: The 5th Dimension s „Blowing Away“, „Wedding Bell Blues“, „Stoned Soul Picnic“, „Sweet Blindness“, „Save The Country“ a „Black Patch“; Blood, Sweat & Tears a Peter, Paul & Mary s písní „And When I Die“; Three Dog Night a Maynard Ferguson s „Eli's Coming“ a Barbra Streisand s „Stoney End“, „Time and Love“ a „Hands off the Man (Flim Flam Man)“. Nejúspěšnějším singlem samotné Laury Nyro byla její verze písně „Up on the Roof“ od zpěvaček Carole King a Gerry Goffin.\n\nLaura Nyro zemřela 8. dubna 1997 ve věku 49 let na rakovinu vaječníku. V roce 2012 byla přizvána in memoriam do Rock and Roll Hall of Fame.\n\n\n\n"}
{"id": "798603", "url": "https://cs.wikipedia.org/wiki?curid=798603", "title": "Zvonek okrouhlolistý", "text": "Zvonek okrouhlolistý\n\nZvonek okrouhlolistý (\"Campanula rotundifolia\") je sytě modře kvetoucí bylina s typickým zvonkovitým tvarem květu, je variabilní druh rozsáhlého rodu zvonek a obvykle se člení do několika poddruhů.\n\nVyrůstá v mírném podnebném pásu Eurasie, od západní Evropy až po východní Sibiř. V Evropě probíhá jeho jižní hranice výskytu Pyrenejemi, Apeninami a Balkánem, na severu Britskými ostrovy a Skandinávii (zasahuje až na Špicberky). Dále je rozšířen v Severní Americe (včetně jihu Grónska) a na jihu Jižní Ameriky (až v Ohňové zemi). V závislosti na poddruhu vyrůstá v širokém spektru vlhkých i suchých, otevřených a nenarušovaných stanovišť jako jsou trvalé travní porosty, okraje polních cest a světlých lesů i pevné písečné duny. Roste od nížin až po členité hornatiny, může prospívat v kyselých vřesovištích i v kamenitých půdách s vápnitým podložím. Snese poměrně studené prostředí.\n\nZvonek okrouhlolistý je vytrvalá rostlina, obvykle netrsnatého vzrůstu, s přímou, vystoupavou nebo téměř poléhavou holou nebo krátce chlupatou lodyhou. Dosahuje do 20 až 40, výjimečně i 60 cm výšky. Oblá lodyha vyrůstá z tenkého, větveného kořene s útlým plazivým oddenkem. Z kořene také vyrůstají neplodné výhonky s přízemními, u některých poddruhů již při kvetení zasychajícími listy. Tyto listy mají dlouhé řapíky a jejich vroubkované čepele mají tvar ledvinovitý až okrouhlý (odtud druhové pojmenování). Obvykle rozvětvené lodyhy jsou řídce porostlé přisedlými, úzce kopinatými až protáhle okrouhlými listy na okrajích často brvitými. Čím výše tím bývají užší a kratší, dolejší jsou oddáleně pilovité a horní většinou téměř celokrajné. Dosahují délky 1,5 až 8 cm a jejich střední šířka je okolo 1 cm. Je hemikryptofyt, obnovovací pupeny má těsně u země. V místě poranění roní bílou šťávu.\n\nPřevážně oboupohlavné, pětičetné, pravidelné, blankytně modré (ojediněle bílé) květy vyrůstající na tenkých, často prohnutých stopkách jsou sestaveny do řídkých hroznů. Zelené kališní lístky jsou čárkovité až čárkovitě kopinaté, bývají přímé nebo jen lehce odstávající. Koruna má široce zvonkovitý tvar a je dlouhá 12 až 30 mm. Korunní lístky jsou podlouhlé, lalokovité a na vrcholu většinou zašpičatělé. V květu je pět volných tyčinek jejichž nitky jsou stejně dlouhé jako žluté prašníky a dále čnělka s trojdílnou bliznou. Na spodním semeníku jsou nektarové žlázky pro opylující hmyz. Pro omezení samoopylení dozrávají vajíčka až po vysypání pylu z prašníků, vykvétá v květnu až září. Rostlina je velmi variabilní, nachází se ve formě diploidní (2n = 34) nebo polyploidní (tetraploidní nebo hexaplodní).\n\nPlodem je visící kuželovitá tobolka až 6 mm dlouhá otvírající se třemi dírkami v horní části. Zralá, podlouhlá, drobná semena tak mohou vypadávat jen při jejich rozkmitání způsobeném živočichem nebo větrem.\n\nV České republice rostou dva jeho poddruhy:\n\nČlenění zvonku okrouhlolistého do podruhů není jednoznačné. Zatím co převážně evropští botanici (včetně českých) jej v minulosti často rozdělovali do několika poddruhů (např.: \"Campanula rotundifolia\" L. subsp. \"lancifolia\" Mert. et Koch, \"Campanula rotundifolia\" L. subsp. \"arctica\" Lange, \"Campanula rotundifolia\" L. subsp. \"gieseckiana\" (Vest) Mela et Cajander, \"Campanula rotundifolia\" L. subsp. \"hispanica\" Willk., \"Campanula rotundifolia\" L. subsp. \"intercedens\" (Witasek) A. et D. Love, \"Campanula rotundifolia\" L. subsp. \"willkommii\" (Witasek) Blanca atd.) současní vědci většinou ze Spojeného království a Spojených států amerických taxonomickou hodnotu těchto poddruhů zpochybňují.\n\n \n"}
{"id": "798610", "url": "https://cs.wikipedia.org/wiki?curid=798610", "title": "Karl Waldbrunner", "text": "Karl Waldbrunner\n\nKarl Waldbrunner (25. listopadu 1906 Vídeň, Rakousko-Uhersko – 5. června 1980 Vídeň, Rakousko) byl rakouský politik Sociálně demokratické strany Rakouska.\n\nPo maturitě studoval elektrotechniku na Technické univerzitě ve Vídni. V roce 1932 odešel do Sovětského svazu a zde pracoval do roku 1937 jako vedoucí inženýr. Po návratu do Rakouska pracoval až do konce druhé světové války u firmy Schoeller-Bleckmann Stahlwerke.\nProsadil stavbu vídeňské městské dráhy S-BAHN jejíž první linka byla otevřena v lednu 1962, dnes má S-Bahn už 13 linek na 126 kilometrech tratí ve Vídni a v jejím okolí.\n\n\n"}
{"id": "798611", "url": "https://cs.wikipedia.org/wiki?curid=798611", "title": "Zborov (okres Bardejov)", "text": "Zborov (okres Bardejov)\n\nZborov je obec na Slovensku v okrese Bardejov. Na konci roku 2016 měla 3 433 obyvatel, první písemná zmínka pochází z roku 1355. Nachází se zde římskokatolický farní kostel svaté Markéty Antiochijské z první poloviny 17. století a dále pak římskokatolický kostel svaté Žofie z roku 1640; obě stavby jsou národní kulturní památkou Slovenské republiky.\n\nNedaleko ležící hrad Zborov, zvaný též Makovica podle stejnojmenného panství, byl zničen v roce 1684 a dnes z něj zůstala jen zřícenina. V okolí hradu byla již v roce 1926 zřízena přírodní rezervace Zborovský hradný vrch.\n\n"}
{"id": "798612", "url": "https://cs.wikipedia.org/wiki?curid=798612", "title": "Zlaté", "text": "Zlaté\n\nZlaté je obec na Slovensku v okrese Bardejov v Prešovském kraji. Obec leží v miokroregionu Bardejov- Horná Topľa na území historického regionu Šariše. Na konci roku 2010 mělo Zlaté 766 obyvatel.\n\nNázev obce napovídá, že její existence souvisela s těžbou drahých kovů. První písemná zmínka pochází z roku 1355, Kdy kastelán Makovického panství Mikuláš obdržel od krále Ludvíka I. povolení na těžbu zlata a dalších kovů. Již ve druhé polovině 14. století s ní splynula původně samostatná vesnice Konštantín, ležící v těsné blízkosti. Koncem 15. století byla kvůli nerentabilnosti ložiska těžba v této oblasti ukončena.\n\nV obci se nachází evangelický kostel z let 1957 až 1959 a dále pak římskokatolický kostel Panny Marie Sedmibolestné, postavený před rokem 1840 a v letech 1991 až 1992 po požáru opravený. Nedaleko vesnice stával klášter z 12. či 13. století, z něhož se zachovaly pouze zbytky.\n\n"}
{"id": "798614", "url": "https://cs.wikipedia.org/wiki?curid=798614", "title": "Daxner", "text": "Daxner\n\nPříjmení Daxner má více nositelů:\n\n"}
{"id": "798617", "url": "https://cs.wikipedia.org/wiki?curid=798617", "title": "Marianne Timmerová", "text": "Marianne Timmerová\n\nMaria Aaltje „Marianne“ Timmerová (* 3. října 1974 Sappemeer, Groningen) je bývalá nizozemská rychlobruslařka.\n\nNa mezinárodních závodech debutovala na začátku roku 1993, kdy se na sprinterském světovém šampionátu umístila na 27. místě. Začala závodit i ve Světovém poháru. Na Mistrovství světa juniorů 1994 získala bronzovou medaili. Prvních seniorských úspěchů dosáhla v sezóně 1996/1997, kdy se v celkovém hodnocení Světového poháru umístila na tratích 500 m, 1000 m a 1500 m v první desítce, na Mistrovství světa ve sprintu skončila na šestém místě a na světovém šampionátu na jednotlivých tratích vybojovala bronzovou medaili v závodě na 1500 m a zlatou na trati 1000 m. Obě tyto distance vyhrála o rok později na zimní olympiádě v Naganu. Poslední medaili získala na Zimních olympijských hrách 2006, kde zvítězila na kilometrové trati. V dalších letech skončila nejlépe pátá na sprinterském mistrovství světa, na olympiádě ve Vancouveru nestartovala kvůli zranění. Aktivní závodní kariéru ukončila na konci prosince 2010.\n\nV letech 2001–2003 byla vdaná za trenéra a bývalého rychlobruslaře Petera Muellera, jejím současným partnerem je bývalý fotbalista Henk Timmer.\n\n"}
{"id": "798627", "url": "https://cs.wikipedia.org/wiki?curid=798627", "title": "Wieser", "text": "Wieser\n\nPříjmení Wieser nosí více různých osobností:\n\n"}
{"id": "798629", "url": "https://cs.wikipedia.org/wiki?curid=798629", "title": "Menger", "text": "Menger\n\nPříjmení Menger nosí více různých osobností:\n\n"}
{"id": "798632", "url": "https://cs.wikipedia.org/wiki?curid=798632", "title": "Ostrów Wielkopolski", "text": "Ostrów Wielkopolski\n\nOstrów Wielkopolski je město v Polsku ve Velkopolském vévodství , centrum stejnojmenného okresu.\n\nŽije zde 72 526 obyvatel (31. 12. 2016).\n\n\n\n"}
{"id": "798636", "url": "https://cs.wikipedia.org/wiki?curid=798636", "title": "Obor pravdivosti", "text": "Obor pravdivosti\n\nObor pravdivosti je množina sdělení, pro kterou je výrok pravdivý. Tato množina tvoří podmnožinu definičního oboru. Obor pravdivosti se používá v matematické logice.\n\nV: x > 5\n\nD(V) ∈ R\nP(V) = (5;∞)\n\nTedy, máme výrok x > 5. Definičním oborem tohoto výroku (D(V)) je množina všech reálných čísel, kdežto oborem pravdivosti je množina čísel od 5 do nekonečna (P(V)). Množina pravdivosti, je tedy submnožinou definičního oboru.\n\nDalší příklad lze vytvořit ze složeného výroku:\n\nV: Wikipedista Tomáš je správce. ∨ Wikipedista Tomáš má práva founder.\n\nTento výrok je pravdivý, protože říká, že wikipedista Tomáš je správce, nebo má práva founder. Tzn., že D(V) = P(V).\n"}
{"id": "798659", "url": "https://cs.wikipedia.org/wiki?curid=798659", "title": "Arte della Tlampač", "text": "Arte della Tlampač\n\nArte della Tlampač je nezávislé divadlo založené v roce 2004 v Českých Budějovicích. Soubor je známý svým specifickým humorem inspirujícím se od skupin jako Monty Python či české divadlo Sklep, který promítá do své autorské tvorby. Čistě mužskou sestavu tvoří Adam Balažovič, Tomáš Plhoň, Jan Adámek, Martin Kindl, Jaroslav Trs, Tomáš Zetek, Viliam Kopál, Jakub Plachý a Jakub Malinka. Kromě toho má soubor celou řadu stálých spolupracovníků.\n\nPrvní představení souboru vznikla ještě v dobách studia na Gymnáziu v České ulici v Českých Budějovicích. Již tehdy se osmičlenný soubor projevil svými trvale charakteristickými rysy, když v krátké době uvedl premiéru dvou autorských celovečerních her \"Intergalaktický mezihvězdný koláček\" (2005) a \"Ryoherba Plus\" (2005). V následujících letech přidal soubor ještě další dvě celovečerní inscenace, \"Želatýnový pes\" (2006) a \"Krvavý týden na Dagoberském panství aneb pětiaktová hra bez jediného úmrtí se stínohrou Vladislava Klímy\" (2007). Od celovečerních her však soubor postupem času ustoupil a vrací se k nim jen výjimečně.\n\nRepertoár souboru především krátké scénky a skeče, doplněné řadou absurdních meziher, které spojují jednotlivé části do uceleného kabaretního celku. Arte della Tlampač takto uvedlo již tři série skečů nazvaných \"Operace: Kvasinky\" (2009), \"Zdola Sifon\" (2010) a \"Hovězí poluce\" (2011). Právě Hovězí poluce se zatím dočkala nejvýraznějšího úspěchu. Celkem dvacet repríz odehrál soubor po různých místech ČR, včetně Divadla Na Prádle či Divadla v Celetné. Inscenace byla také zařazena do prestižní přehlídky experimentálního divadla Šrámkův Písek. Skečová tvorba souboru pokračovala v roce 2013 pásmem : \"(Zde vepište název)\" a 2014 \"Představení zrušeno!\"\n\nKromě toho Arte della Tlampač už od svého vzniku koketuje s filmovou tvorbou. V roce 2007 proběhla v Českých Budějovicích premiéra amatérského filmu \"The Plumber\", v roce 2011 potom premiéra druhého snímku \"Tvrdá pomsta\". Ani jeden z těchto celovečerních počinů nicméně nezaznamenal větší úspěch. V roce 2011 skupina připravila filmový scénář pro snímek Terezy Kovářové, režisérky z Univerzity Tomáše Bati ve Zlíně, s názvem \"Skřely pracuje v továrně na žhavené droždí\". Členové souboru se od roku 2014 věnují také produkci pořadu \"Underground commedy\".\n\n"}
{"id": "798664", "url": "https://cs.wikipedia.org/wiki?curid=798664", "title": "Miloslav Zíka", "text": "Miloslav Zíka\n\nMiloslav Zíka (* 10. října 1927 Doubrava) byl český a československý generál ČSLA, politik Komunistické strany Československa, poslanec České národní rady, Sněmovny lidu a Sněmovny národů Federálního shromáždění za normalizace.\n\nV roce 1970 se připomíná na postu náčelníka štábu – 1. zástupce velitele 4. armády. Toho roku byl povýšen na generálmajora. K roku 1981 se profesně uvádí jako zástupce ministra národní obrany ČSSR. V roce 1987 přešel na výrazně méně významný post VLP (vojenský letecký přidělenec) v Polsku.\n\nXVI. sjezd KSČ zvolil Miloslava Zíku za kandidáta Ústředního výboru Komunistické strany Československa. XVII. sjezd KSČ ho ve funkci kandidáta potvrdil.\n\nZasedal i v zákonodárných sborech. Ve volbách roku 1976 byl zvolen do České národní rady. Ve volbách roku 1981 usedl za KSČ do Sněmovny lidu (volební obvod č. 109 - Znojmo-Třebíč, Jihomoravský kraj). Ve volbách roku 1986 přešel do české části Sněmovny národů (obvod Ostrava I, Severomoravský kraj). Ve Federálním shromáždění setrval do konce roku 1988, kdy „\"z důvodů dlouhodobého pracovního přidělení do zahraničí\"“ rezignoval na svůj post.\n\n"}
{"id": "798666", "url": "https://cs.wikipedia.org/wiki?curid=798666", "title": "Jan Zubík", "text": "Jan Zubík\n\nJan Zubík (* 24. června 1946) je český a československý politik, za normalizace poslanec Sněmovny lidu Federálního shromáždění za Komunistické strany Československa.\n\nK roku 1981 se profesně uvádí jako řidič. Ve volbách roku 1981 usedl za KSČ do Sněmovny lidu (volební obvod č. 104 - Uherské Hradiště, Jihomoravský kraj). Ve Federálním shromáždění setrval do konce funkčního období, tedy do voleb roku 1986.\n\nVstoupil do Strany Práv Občanů ZEMANOVCI. Za SPOZ kandidoval neúspěšně ve sněmovních volbách v roce 2010 ve Zlínském kraji.\n\n"}
{"id": "798672", "url": "https://cs.wikipedia.org/wiki?curid=798672", "title": "Silvester Ács", "text": "Silvester Ács\n\nSilvester Ács (* 15. ledna 1945) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1981 se profesně uvádí jako vedoucí oprav a údržby. Ve volbách roku 1981 zasedl do slovenské části Sněmovny národů (volební obvod č. 87 - Šaľa, Západoslovenský kraj). Ve Federálním shromáždění setrval do konce funkčního období, tedy voleb roku 1986.\n\n"}
{"id": "798685", "url": "https://cs.wikipedia.org/wiki?curid=798685", "title": "Jaroslav Adamík", "text": "Jaroslav Adamík\n\nJaroslav Adamík (* 3. června 1941 Vsetín) je bývalý český a československý politik Komunistické strany Československa a poslanec Sněmovny národů Federálního shromáždění za normalizace. Po roce 1989 komunální politik za KSČM, předseda její kroměřížské organizace, městský zastupitel a neúspěšný kandidát do senátu.\n\nPochází ze čtyř sourozenců ze Vsetínska. Po válce přesídlil s rodiči z Velkých Karlovic do Kroměříže, kde od té doby trvale žije. Vyučil se na odborném učilišti v Kroměříži a pak po třicet let pracoval v podniku Magneton Kroměříž coby soustružník, později na technických pozicích, coby vedoucí oddělení, odboru a technického úseku. V dalších patnácti letech profesní dráhy byl zaměstnancem podniku TOS Hulín na manažerských postech. Při zaměstnání vystudoval střední průmyslovou školu strojní a pak Vysoké učení technické v Brně se specializací na ekonomiku a řízení. V 70. letech byl aktivní ve vedení stavebního bytového družstva \"Svornost\" v Kroměříži (místopředseda a předseda představenstva). K roku 1981 se profesně uvádí jako náměstek ředitele.\n\nVe volbách roku 1981 usedl za KSČ do české části Sněmovny národů (volební obvod č. 55 – Kroměříž-Gottwaldov, Jihomoravský kraj). Ve Federálním shromáždění setrval do konce funkčního období, tedy do voleb roku 1986. Po roce 1986 byl poslancem MěNV v Kroměříži za KSČ.\nV politice se angažoval i po sametové revoluci. V komunálních volbách roku 1990 a ve všech následujících (volby 1994, volby 1998, volby 2002, volby 2006 a volby 2010) byl zvolen do zastupitelstva města Kroměříže, nyní již za KSČM, přičemž v jednom volebním období zasedal i v městské radě. Byl politicky aktivní i na krajské úrovni. V krajských volbách roku 2000 usedl do krajského zastupitelstva Zlínského kraje, mandát v něm obhájil i v krajských volbách roku 2004 a setrval zde až do konce funkčního období, tedy do krajských voleb roku 2008. Po roce 2008 se soustředil na stranickou práci na úrovni města. Je předsedou Městského výboru KSČM Kroměříž a předsedou ZO KSČM Kroměříž č. 6 (Vážany).\n\nPokoušel se rovněž o kandidaturu do senátu. V senátních volbách roku 1996, senátních volbách roku 1998 a senátních volbách roku 2010 kandidoval za KSČM v senátním obvodu č. 76 - Kroměříž. Nikdy ale nebyl zvolen a nedostal se ani do 2. kola (jeho procentní zisk v jednotlivých volbách v 1. kole dosáhl 17, 20 a 10 %).\n\n"}
{"id": "798687", "url": "https://cs.wikipedia.org/wiki?curid=798687", "title": "Norsko na Zimních olympijských hrách 1964", "text": "Norsko na Zimních olympijských hrách 1964\n\nNorsko na Zimních olympijských hrách 1964 v Innsbrucku reprezentovalo 58 sportovců, z toho 51 mužů a 7 žen. Nejmladším účastníkem byl Berit Unn Johansen (16 let, 197 dní), nejstarším pak Ingrid Wigernæs (35 let, 349 dní). Reprezentanti vybojovali 15 medailí, z toho 3 zlaté, 6 stříbrných a 6 bronzových.\n\n"}
{"id": "798690", "url": "https://cs.wikipedia.org/wiki?curid=798690", "title": "Norsko na Zimních olympijských hrách 1960", "text": "Norsko na Zimních olympijských hrách 1960\n\nNorsko na Zimních olympijských hrách 1960 v Squaw Valley reprezentovalo 29 sportovců, z toho 25 mužů a 4 ženy. Nejmladším účastníkem byl Liv Jagge-Christiansen (16 let, 361 dní), nejstarším pak Henry Hermansen (38 let, 314 dní). Reprezentanti vybojovali 6 medailí, z toho 3 zlaté, 3 stříbrné.\n\n"}
{"id": "798691", "url": "https://cs.wikipedia.org/wiki?curid=798691", "title": "Jablonov nad Turňou", "text": "Jablonov nad Turňou\n\nJablonov nad Turňou (maď. \"Szádalmás\") je obec na Slovensku v okrese Rožňava.\n\nNachází se v údolí Slovenského krasu mezi Dolným a Horným vrchom.\n\nPrvní písemná zmínka o obci pochází r roku 1235, kdy je obec uvedena jako sídlo fary. Od poloviny 14. století patřila rodu Bebeků. V roce 1720 zde žilo 13 zemanských a 30 poddanských rodin.\n\nNejstarší název obce zněl \"Almá\" (toto pojmenování má staroturecký původ), později \"Almás\" a z něj vyplývající pozdější maďarské \"Szádalmás\". Obyvatelé se v 19. století kromě zemědělství zabývali rovněž vinohradnictvím a ovocnářstvím.\n\n"}
{"id": "798732", "url": "https://cs.wikipedia.org/wiki?curid=798732", "title": "Endomysium", "text": "Endomysium\n\nEndomysium se nachází na povrchu svalových vláken a spolu s perimysiem a epimysiem představuje jednu z vazivových vrstev ve svalovině. Úlohou zdejší vazivové tkáně je mechanický přenos sil, které jsou tvořeny kontrahujícími se svalovými vlákny. Jednotlivá svalová vlákna často nedosahují od jednoho konce svalu k druhému. Síla je pak přenášena obklopujícím vazivem.\n\nEndomysium je tenká, jemná vrstva pojivové tkáně, která obklopuje jednotlivá svalová vlákna uvnitř těla. Skládá se z retikulárních vláken, které jsou tvořeny z kolagenu. Nachází se zde kapiláry, které, když je potřeba, pomáhají tělu odstranit přebytečné teplo. Obsahuje také nervy a lymfatické uzliny, které jsou součástí imunitního systému. Endomysium je důležité pro výměnu metabolitů mezi svalovým vláknem a kapilárami a pro tok iontů během excitace. Endomysium překrývá sarkolemu – buněčnou membránu svalových buněk.\n\n"}
{"id": "798739", "url": "https://cs.wikipedia.org/wiki?curid=798739", "title": "Perimysium", "text": "Perimysium\n\nPerimysium je vazivový obal, který obklopuje svazky svalových vláken. Spolu s ním se ve svalovině nachází ještě další dva vazivové obaly – endomysium a epimysium. Soustavou obalů prochází velmi bohaté cévní, lymfatické a nervové zásobování. Na konci svalu je tzv. junkční oblast, kde se vazivo endomysia, perimysia a epimysia stává stále hutnějším a pokračuje jako šlacha.\n\nPerimysium je membrána, která chrání a podporuje skupinu vláken uvnitř svalu. Dohromady s dalšími membránami je perimysium zodpovědné za tvarování a organizaci svalových vláken a za přenášecí síly ve svalu. Pojivo, zahrnující tyto membrány, stejně jako šlachy, odhadem tvoří asi 15 % hmotnosti jednoho svalu. Perimysium se skládá z kolagenních a elastických vláken. Kolagen dává tkáni pevnost, zatímco elastin pružnost.\n\n"}
{"id": "798740", "url": "https://cs.wikipedia.org/wiki?curid=798740", "title": "Lake Cavanaugh", "text": "Lake Cavanaugh\n\nLake Cavanaugh je obec v okrese Skagit v americkém státě Washington. V roce 2010 měla 167 obyvatel a patřila do metropolitní oblasti Mount Vernon-Anacortes. Podle důchodu na hlavu se jednalo nejen o 30. nejbohatší obec ve státě Washington, ale také o celkově nejbohatší v okrese Skagit. 59 % z rozlohy obce, která činí 5,5 km, tvoří vodní plocha. 99 % obyvatelstva tvořili běloši, necelé 1 % původní obyvatelé. K hispánskému původu se hlásilo necelé 1 % obyvatel obce.\n"}
{"id": "798742", "url": "https://cs.wikipedia.org/wiki?curid=798742", "title": "Kaple Panny Marie (Mělník)", "text": "Kaple Panny Marie (Mělník)\n\nKaple Panny Marie stála na návsi dnes zaniklé obce Mělník ve Vojenském újezdu Hradiště. Krátce po vysídlení Mělníka dne 15. června 1953 byla z důvodu zřízení vojenského výcvikového prostoru Hradiště spolu s obcí zbořena. Kaple byla vystavěna ze dřeva a o půdorysu čtverce, se stanovou střechou a hranolovou sloupkovitou zvonicí, která byla také zakončená stanovou střechou s křížkem. Obě střechy pokrýval eternit.\n\n"}
{"id": "798745", "url": "https://cs.wikipedia.org/wiki?curid=798745", "title": "Kaple Panny Marie (Tunkov)", "text": "Kaple Panny Marie (Tunkov)\n\nKaple Panny Marie stávala na návsi v Tunkově ve Vojenském újezdu Hradiště.\n\nKdy přesně byla kaple vystavěna, není známo. Muselo k tomu dojít až po roce 1846, protože v té době ji Johann Gottfried Sommer ve svém topografickém díle ještě neuvádí. Za první světové války byl její zvon použit na válečné účely, v roce 1919 se dočkala nového zvonu, který vyrobila firma Herold z Chomutova. V roce 1953 došlo k začlenění Tunkova do vojenského újezdu a někdy v této době byla kaple spolu s obcí zbořena.\n\nJednalo se o nevelkou dřevěnou kapli na půdorysu čtverce, se stanovou střechou a sloupkovitou zvonicí na vrcholu. Tu zakončovala jehlancová střecha. Ve vstupním průčelí bez štítu se nacházel obdélný vchod a před ním rostla dvojice jasanů.\n\n"}
{"id": "798746", "url": "https://cs.wikipedia.org/wiki?curid=798746", "title": "Epimysium", "text": "Epimysium\n\nEpimysium je vazivový obal na povrchu svalu. Dalšími vazivovými obaly ve svalovině jsou endomysium a perimysium. Společně jsou tyto vrstvy součástí fascia - sítě hustých, nepravidelných pojivových vláken, které oddělují svaly a podkožní vrstvu.\n\nEpimysium je vrstva pojiva, která obklopuje a drží celý sval v těle. Je to vrstva hustých, nepravidelně uspořádaných pojivových tkání. Skládá se z hustě uspořádaných fibroblastů a kolagenních vláken bez specializovaného směru orientace. Jeho primární funkcí je tvořit s dalšími svalovými pojivy silný, kolagenní provazec známý jako šlacha. Epimysium chrání sval před třením s dalšími svaly a kostmi.\n\n"}
{"id": "798749", "url": "https://cs.wikipedia.org/wiki?curid=798749", "title": "Vaterovo–Paciniho tělísko", "text": "Vaterovo–Paciniho tělísko\n\nVaterovo–Paciniho tělísko je jedním z důležitých mechanoreceptorů. Nachází se v podkožním vazivu pod škárou. Díky nim zaznamenáváme dotyk a tlak. Tělísko bylo objeveno a popsáno německým a italským vědcem, čteme tudíž [„Fátr - Pačínyho tělísko“].\n\nKůže se skládá ze tří základních částí:\n\nJedná se o nejsložitější tělísko s vnitřním sloupcem – tato tělíska jsou již komplikovaný sensitivní orgán. Vaterovo–Paciniho tělísko je oválného tvaru a měří až dva mm a je proto viditelné okem.\n\nDo tělíska vniká myelinisované nervové vlákno. Toto vlákno ztrácí myelinovou pochvu na počátku vnitřního sloupce. Střed tělíska tvoří právě bezmyelinové nervové zakončení, které je rozšířené. Kolem tohoto zakončení je tzv. vnitřní sloupec tvořený vrstvami lamel. Lamely jsou výběžky modifikovaných Schwannových buněk. Dál následují vrstvy buněk vzniklých z okolního vaziva a uspořádaných jako šlupky cibule. Na povrchu je několika vrstevné perineurium.\n"}
{"id": "798754", "url": "https://cs.wikipedia.org/wiki?curid=798754", "title": "Ejektor", "text": "Ejektor\n\nEjektor je proudové čerpadlo. Slouží k dopravě tekutiny (obvykle vody, ale též vzduchu) využitím kinetické energie jiné tekutiny (vody nebo páry).\nPoužívá se k vytváření podtlaku (vývěva) nebo k čerpání vody. Ke své práci potřebuje tlakovou vodu nebo páru. \n\nVodní ejektor je složen z vtokového hrdla s hnací tryskou, sacího koše a difuzoru. Do vtokového hrdla přiváděná voda vytváří podtlak, kterým je přisávána voda přes sací koš. Množství čerpané vody je závislé na manometrické výšce a na hnacím tlaku vody. \n\nVodní ejektory se používají v případech, kdy je třeba nasát vodu z větší hloubky, než umožňuje čerpadlo. Dále se používá k čerpání vody znečištěné abrazivními nečistotami, neboť tato nepřichází do kontaktu s žádnými pohyblivými díly.\n\nParní ejektory byly široce využívány v éře parních strojů. U některých parních lokomotiv sloužil parní ejektor jako zdroj vakua pro sací brzdu, často byl využíván i jako vodní čerpadlo pro doplňování vody do tendru. Speciální ejektor, sloužící k doplňování vody do kotle, pak měla většina lokomotiv. Nazýval se injektor. \n\nVzduchové ejektory se používají k dopravě sypkého materiálu, který je unášen proudem vzduchu. Nejčastěji se používají k přepravě dřevěných pilin nebo sena a slámy v zařízení zvaném fukar. Také k otryskávání povrchu předmětů se používá ejektorová komora, kde je abrazivo nasáváno do proudu vzduchu. \n\n"}
{"id": "798757", "url": "https://cs.wikipedia.org/wiki?curid=798757", "title": "Edmund Téry", "text": "Edmund Téry\n\nEdmund Viliam Téry (* 4. července 1856, Beba Veche (dnes Rumunsko) – 11. září 1917, Budapešť) byl uherský lékař, chirurg, horolezec a propagátor turistiky.\n\nPo vystudování medicíny na Trnavské univerzitě se uchytil jako zaměstnanec ministerstva ve zdravotnické oblasti. Usadil se v Banské Štiavnici, odkud podnikal túry do Vysokých Tater. Patří k průkopníkům turistiky i horolezectví v Tatrách, z jeho prvovýstupů lze zmínit např. Prostredný hrot nebo Pyšný štít. Na jeho počest získala jméno Téryho chata, druhá nejvýše položená chata v Tatrách.\n"}
{"id": "798759", "url": "https://cs.wikipedia.org/wiki?curid=798759", "title": "Tiso", "text": "Tiso\n\nPříjmení Tiso má více nositelů:\n\n"}
{"id": "798761", "url": "https://cs.wikipedia.org/wiki?curid=798761", "title": "Second hand", "text": "Second hand\n\nSecond hand v překladu z angličtiny znamená „z druhé ruky“. V českých podmínkách však toto slovní spojení zdomácnělo v jeho původní anglické verzi a označují se jím především obchody s použitým ošacením, jinak též přezdívané „sekáče“. Trend levného oblečení z druhé ruky do ČR přišel počátkem devadesátých let 20. století, kdy přebývající použité ošacení určené původně pro charitativní účely v západních evropských státech bylo zištně prodáváno v českých zemích. V současnosti se již neomezují jen na kamenné prodejny, objevují se i second hand eshopy, některé firmy vytvářejí i second handové řetězce.\n\nPrvní obchod v Anglii byl založen na Broad Street v Oxfordu a začala ho provozovat charitativní organizace Oxfam v prosinci roku 1947. Oxfam otevřel jedny z prvních second hand obchodů v Anglii. Jako nekomerčně výdělečný nicméně byl ve skutečnosti jeden z prvních Červený kříž, který zahájil charitativní prodej v 17 obchodech Old Bond Street v Londýně, již v roce 1941. A to z důvodu 2. světové války a z důvodu hmotné nouze obyvatel. Celkem bylo na 200 stálých charitativních obchodů Červeného kříže (po dobu trvání války) a asi 150 dočasných které byly otevřeny během válečných let. Licence vydané Board of Trade zaručovaly, že veškeré zboží nabízené k prodeji v těchto prvních second handech byly dary. Nákup pro zpětný prodej byl zakázán. Celý výtěžek z prodeje musel být předán vévodou z Gloucesteru Červenému kříži a St. John fondu. Většina prostor, kde se charity shopy provozovaly byly zapůjčeny bez nájemného a v některých případech majitelé také hradili náklady na vytápění a osvětlení.\n\nDnes putuje oblečení věnované na charitativní účely nebo sebrané v rámci recyklace textilií do specializovaných třídíren, je dezinfikováno a poté prodáváno v rámci četných velkoobchodů. V mnoha případech tak jeho prodej ztrácí svou charitativní funkci a jde o běžný výdělečný prodej. Mezi největší exportéry použitých oděvů v roce 2016 patřily USA, Velká Británie a Německo. Z těchto zemí pochází i většina oblečení prodáváného v českých second handech. Podle studie z roku 2014 stoupá i popularita second handů ve světě a většina zákaznic vnímá oblečení ze second handu jako identické nebo nijak horší kvality než oblečení nové.\n\nV Anglii jsou stále oblíbené kamenné obchody. Nejpopulárnější je zde Oxfam, jako provozovatel second hand obchodů tak jak je dnes známe, v současnosti největší počet charitativních obchodů ve Velké Británii se sítí více než 700 obchodů.\n\nMnoho těchto obchodů také prodává knihy. Organizace Oxfam nyní provozuje více než 70 specializovaných knihkupectví Oxfam, což ji dělá také největším prodejcem použitých knih v Británii. Mezi další charitativní organizace se silným zastoupením v Británii patří YMCA a British Heart Foundation, Barnardos a Roy Castle Lung Cancer Foundation, Oxfam, Save the Children, Sue Ryder Care. Mnoho místních hospiců provozuje také charitativní obchody a tím získávají další finanční prostředky na svůj provoz. Existuje více než 9000 dobročinných obchodů ve Velké Británii a Irsku. Jejich umístění je možné nalézt na charitativní Retail asociaci CRA internetových stránkách, spolu s informací o charitativních maloobchodních prodejnách – second hand shopech.\n\n„Standardní“ charitativní obchody prodávají kombinaci oblečení, knih, hudby a cetky (jako příbory a ozdoby). Některé obchody se specializují na určité zboží, jako vintage oblečení, nábytek, elektrické spotřebiče nebo CD a DVD nosiče. Second handy v České republice jsou specializované převážně na prodej použitého oblečení z Anglie, kde se oblečení nakupuje ve velkoskladech a třídírnách. Ceny nejkvalitnějších surovin, které je možno v Anglii zakoupit atakují hranici až 10 GBP za kilogram. Tzv. cream. Téměř všechny charitativní obchody v Anglii odprodávají neprodané oblečení (tj. nemoderní, znečištěný nebo poškozený materiál) na další textilní zpracování. To tvoří cca 363 000 tun ve všech charitativních obchodech ve Velké Británii, hodnota ušetřená tím, že se oblečení nedává na skládky, je při dani na 48 liber za tunu celkem 17 424 000 liber ročně a to při kurzu okolo 30 Kč za 1 libru je neuvěřitelných 522 720 000, tedy více než půl miliardy korun ročně ušetřených za odložení na skládky. Charitativní obchody ve Velké Británii si mohou ulevit 80 % z úhrady na svých prostorách, které jsou financovány centrální vládou (ne místními poplatníky) a je jednou z ukázek jejich podpory pro charitativní sektor a role dobročinných obchodů v získávání finančních prostředků pro charitativní organizace. Charity se mohou ucházet o diskreční reliéfu na zbývajících 20 %, což ale bývá zdrojem kritiky ze strany maloobchodníků, kteří toto musí platit v plné výši.\nV USA jsou obchody s použitým zbožím široce rozšířeny a odkazy na ně je možné najít po roce 2000 často i v pop-kultuře (například sitcom 2 socky nebo hudební interpret Macklemore). Běžně jsou označovány jako \"trift store\" a prodává se v nich často i použitý nábytek nebo knihy za zlomek původní ceny.\n\nNejznámější charitativní organizací zaměřenou na prodej použitého zboží je Goodwill. Organizace vznikla roku 1902 v Bostonu. Její zakladatel reverend E. J. Helms začal sbírat poškozené oblečení a domácí potřeby v bohatších částech města, poté je předával chudým občanům, kteří je za mzdu spravovali a zboží bylo následně darováno právě těmto lidem nebo přeprodáno. Dnes Goodwill přešahuje hranice USA a Kanady, jeho cílem je především umožnit zaměstnání a rozvoj různě znevýhodněným lidem - do roku 2017 se jich společnosti podařilo zaměstnat přes 288 tisíc.\n\nV Nizozemí operuje početná skupina obchodů z použitými produkty pro domácnost a elektronikou vedle ošacení, které naopak lze darovat i přímo charitativnim organizacím. Všechny tyto obchody mají v názvu \"Kringloop\" neboli v překladu uzavřený kruh. Jejich strategie spočívá v odvozu použitých produktů od dárců zadarmo, aby je pak nabídli ve svých prodejních prostorách za velmi lidové ceny zájemcům za řad nemajetných tak i majetných prospektoru starožitností.\n"}
{"id": "798766", "url": "https://cs.wikipedia.org/wiki?curid=798766", "title": "Ochtiná", "text": "Ochtiná\n\nOchtiná (maď. \"Martonháza\") je obec na Slovensku v okrese Rožňava.\n\nV obci se okolo roku 1650 narodil Jonáš Bubenka, slovenský učitel, výtvarník a hudebník.\n\nNedaleko se nachází Ochtinská aragonitová jeskyně zařazená v seznamu světového dědictví UNESCO.\n"}
{"id": "798770", "url": "https://cs.wikipedia.org/wiki?curid=798770", "title": "Șicula", "text": "Șicula\n\nȘicula je obec v Rumunsku v župě Arad. V roce 2009 zde žilo 4 495 obyvatel. Obec se skládá ze tří vesnic.\n\n"}
{"id": "798773", "url": "https://cs.wikipedia.org/wiki?curid=798773", "title": "Zlínsko", "text": "Zlínsko\n\nJméno Zlínsko může označovat různá území:\n"}
{"id": "798774", "url": "https://cs.wikipedia.org/wiki?curid=798774", "title": "Petr Nůsek", "text": "Petr Nůsek\n\nPetr Nůsek (* 21. dubna 1967 v Písku) je český profesionální choreograf, učitel a poradce dobových šermů i bojů, specialista na sportovní šerm fleret, na zbraně a zbroj pro film, divadlo, šermíř v šermířských představeních a show, bojovník, šermířský a herecký dubl ve filmu. Profesionálnímu šermu se věnuje od roku 1988.\n\nNarodil se 21. dubna 1967 v Písku. Absolvoval školu evropských historických bojových umění Magisterium. Působí jako profesionální lektor aprobovaný pro šerm historickými zbraněmi, v systému Ing. Petera Kozy je jako jediný držitelem hodnocení podmistra ve čtyřech školách (italská, německá, francouzská + evropská a orientální šavle). Je vysoce aprobovaný pro španělskou školu, vyučuje boj holí, cepem a ostatními dřevcovými zbraněmi. V současné době je jediným českým pedagogem, který se zabývá systematickou výukou boje šavlí používaného před rokem 1800.\n\nVyučuje od roku 1990. V současné době vede pravidelnou výuku v Praze, Táboře a Českých Budějovicích. Založil a řídí Akademii kreativního anachronismu. Zaměřuje se zejména na inscenovaný šerm, úpol, rekonstrukci, filosofii a etiku.\n\nZaložil a spolu se Sdružením Housův Mlýn provozuje Zážitkový skanzen husitského způsobu válečnictví v Táboře na Housově Mlýně. Výraznou zkušenost získal jako profesionální herec Divadla M v Českých Budějovicích a v legendárním souboru šermířského pouličního divadla „Krumlovští Petrovští“.\n\n\nČeské divadelní a muzikálové projekty, pro které Nůsek připravoval choreografie bojových scén:\n\nPetr Nůsek vede workshopy a vyučuje v zahraničí (Německo, Itálie, Dánsko, USA, Slovensko), pořádá přednášky a semináře pro divadelníky (Národní divadelní dílny Šumperk, Šrámkův Písek nebo Vyškov). Působí jako porotce například na divadelních a šermířských přehlídkách Budyňská koruna, Rožnovská valaška v Českém Krumlově a řadě dalších. Je ředitelem (kvestorem) a lektorem soplečnosti Magisteria, je zakládajícím členem a do roku 2004 byl prvním viceprezidentem České asociace šermířů. Je majitelem a art-directorem agentury pro historii v akci A.R.G.O. Je spoluzakladatelem kontaktních turnajů pro ověřování bojových technik (od roku 1993 do 1999).\n\n\n"}
{"id": "798775", "url": "https://cs.wikipedia.org/wiki?curid=798775", "title": "Messas", "text": "Messas\n\nMessas je obec ve Francii s přibližně 900 obyvateli. Obec se nachází v departementu Loiret, v regionu Centre-Val de Loire. Obec má rozlohu 5,21 km². Nejvyšší bod je položený 116 m n. m. a nejnižší bod 100 m n. m.\n\nMessas měl k roku 2009 celkem 877 obyvatel. Od počátku 21. století dochází k poklesu obyvatel obce.\n\n"}
{"id": "798780", "url": "https://cs.wikipedia.org/wiki?curid=798780", "title": "Optativ", "text": "Optativ\n\nOptativ je slovesný způsob, který vyjadřuje zpravidla doufání v něco nebo přání. Existoval již v praindoevropském jazyce. Tento slovesný způsob souvisí s konjunktivem. V češtině se optativ nevyskytuje.\n\nJak již bylo zmíněno, optativ se spolu s konjunktivem vyskytoval již v praindoevropském jazyce (ten měl původně čtyři: oznamovací způsob, spojovací způsob, optativ a rozkazovací způsob), ale většina indoevropských jazyků ho již nemá nebo splynul s konjunktivem.\n\nMezi indoevropské jazyky, ve kterých se dochoval, patří například arménština, albánština nebo některé indoíránské jazyky.\n\nGrónština je jeden z těch jazyků, ve kterých optativ nesplynul s konjunktivem.\n"}
{"id": "798788", "url": "https://cs.wikipedia.org/wiki?curid=798788", "title": "Lorne Carr-Harris", "text": "Lorne Carr-Harris\n\nLorne Howland Carr-Harris (15. prosince 1899, Kingston, Ontario – 7. dubna 1981) byl britský reprezentační hokejový obránce.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798789", "url": "https://cs.wikipedia.org/wiki?curid=798789", "title": "Ivana Machalová", "text": "Ivana Machalová\n\nIvana Machalová rozená Huspeková (* 5. ledna 1981 Teplice) je česká divadelní herečka. Je absolventkou Vyšší odborné školy herecké v Praze. V letech 2003–2011 byla členkou souboru Malého Vinohradského divadla, které spoluzakládala. Působí v souboru Geisslers Hofcomoedianten a dalších divadlech.\n\n\n\n\n\n"}
{"id": "798790", "url": "https://cs.wikipedia.org/wiki?curid=798790", "title": "Colin Carruthers", "text": "Colin Carruthers\n\nColin Gordon Carruthers (17. září 1890, Ontario, Kanada – 10. listopadu 1957, Kanada) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924). Následně v roce 1928 vybojoval na zimních olympijských hrách s Britskou reprezentací 4. místo.\n\n\n"}
{"id": "798796", "url": "https://cs.wikipedia.org/wiki?curid=798796", "title": "Richard Knotek", "text": "Richard Knotek\n\nRichard Knotek (4. června, 1962, Praha – 1. srpen, 2007, Snohomish, Washington, USA) byl dětský filmový herec.\n\nPoprvé se objevil před kamerou ve svých čtrnácti letech v roce 1976 ve filmu Odysseus a hvězdy, kde vytvořil jednu ze tří hlavních dětských rolí vedle Gustava Bubníka a Vladimíra Vondry.\n\nZnámým se stal o rok později, v roce 1977, kdy hrál hlavní dětskou roli, Vláďu Karase, ve stále populárním a reprízovaném seriálu režiséra Ludvíka Ráži Tajemství proutěného košíku. Hrál zde s takovými herci, jako byli Jiří Krampol, Jana Šulcová, Josef Kemr, Martin Štěpánek, Josef Větrovec, Dana Hlaváčová, Rudolf Jelínek a další. Druhou hlavní roli jeho nevlastního bratra hrál Michael Dymek.\n\nV roce 1979 se objevil v televizním filmu Jedničky má papoušek, kde si zahrál s Vladimírem Menšíkem, v roce 1980 pak ve filmu Dívka s mušlí. Naposled se objevil před kamerou v roce 1981 při natáčení filmu Zakázaný výlet.\n\nVystudoval hotelovou školu v Praze, studia dokončil v roce 1981, ale oboru se nevěnoval. V roce 1982 emigroval do Seattlu v USA, tady se již herectví nevěnoval. Podnikal ve sféře oděvního průmyslu.\n\nZemřel předčasně, tragicky, 1. srpna 2007 ve Snohomishi ve státě Washington v USA.\n"}
{"id": "798799", "url": "https://cs.wikipedia.org/wiki?curid=798799", "title": "Mutua Madrileña Madrid Open 2012 – muži", "text": "Mutua Madrileña Madrid Open 2012 – muži\n\nTenisový turnaj na okruhu ATP Mutua Madrileña Madrid Open 2012 se konal ve dnech 7. až 13. května ve španělském hlavním městě Madridu. Jednalo se o první turnaj v historii profesionálního tenisu, který se odehrával na otevřených dvorcích s modrou antukou a současně jediný takový turnaj na okruhu. Událost patřila do druhé nejvyšší kategorie ATP Masters 1000. Odměny činily 3 090 150 EUR.\n\nVe finálovém zápase nejprve Tomáš Berdych získal první set, ale následující dvě sady prohrál a Roger Federer tak zvítězil 3–6, 7–5, 7–5 a připsal si třetí turnajovou trofej. V následné pondělní klasifikaci žebříčku ATP se posunul před Nadala na druhé místo.\n\nV závorce je kolo, ve kterém hráč vypadl. Osm nejvýše nasazených hráčů mělo v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nVšechny nasazené páry měly v 1. kole volný los.\n\n"}
{"id": "798800", "url": "https://cs.wikipedia.org/wiki?curid=798800", "title": "Mutua Madrileña Madrid Open 2012 – ženy", "text": "Mutua Madrileña Madrid Open 2012 – ženy\n\nTenisový turnaj na okruhu WTA Mutua Madrileña Madrid Open 2012 se konal ve dnech 7. až 13. května ve španělském hlavním městě Madridu. Jednalo se o první ročník, který se hrál na otevřených dvorcích s modrou antukou a současně jediný takový turnaj na okruhu. Událost patřila do druhé nejvyšší kategorie Premier Mandatory. Odměny činily 4 500 000 EUR.\n\nVítězkou dvouhry se stala devátá nasazená Američanka Serena Williamsová a na žebříčku WTA postoupila o tři místa na 6. příčku. Semifinálová účast kvalifikantky Lucie Hradecké jí zajistila návrat do první světové stovky, když v následném pondělním hodnocení poskočila ze 105. na 55. místo klasifikace žen.\n\nV závorce je kolo, v němž hráčka vypadla.\n\nNásledující hráčky obdržely do hlavní soutěže divokou kartu od pořadatelů:\n\n\nNásledující hráčky se probojovaly do hlavní soutěže z kvalifikace:\n\n\nČtyři nejvýše nasazené páry měly v 1. kole volný los.\n\n"}
{"id": "798801", "url": "https://cs.wikipedia.org/wiki?curid=798801", "title": "Stipe Šuvar", "text": "Stipe Šuvar\n\nStipe Šuvar (17. února 1936, Zagvozd – 29. června 2004, Záhřeb) byl jugoslávský komunistický politik z Chorvatska.\n\nBěhem existence SFRJ zastával celou řadu společenských funkcí. Jeho vzestup mu umožnila především kritika chorvatského jara - procesu, který komunistická moc označila za pokus o kontrarevoluci. V roce 1974 se stal chorvatským republikovým sekretářem školství a kultury (de facto ministrem), v roce 1982 pak člen předsednictva Svazu komunistů Chorvatska. Na konci 80. let byl členem předsednictva SFRJ a předsednictva ústředního výboru Svazu komunistů Jugoslávie. V celojugoslávském předsednictvu vydržel až do poloviny roku 1990, kdy byl nahrazen Stipem Mesićem. Stipe Šuvar byl - podobně jako řada tehdejších chorvatských komunistických politiků - značně neoblíben srbským vedením, které vůči němu prostřednictvím tisku vedlo štvavou kampaň, podobně jako např. proti Josipu Vrhovci. Poté, co se v Chorvatsku dostalo k moci HDZ se Šuvar stáhl z politického života a začal působit na filozofické fakultě Univerzity v Záhřebu.\n"}
{"id": "798808", "url": "https://cs.wikipedia.org/wiki?curid=798808", "title": "Norsko na Zimních olympijských hrách 1956", "text": "Norsko na Zimních olympijských hrách 1956\n\nNorsko na Zimních olympijských hrách 1956 v Cortině d'Ampezzo reprezentovalo 45 sportovců, z toho 37 mužů a 8 žen. Nejmladším účastníkem byl Astrid Sandvik (16 let, 119 dní), nejstarším pak Reidar Alveberg (39 let, 221 dní). Reprezentanti vybojovali 4 medaile, z toho 2 zlaté, 1 stříbrnou a 1 bronzovou.\n\n"}
{"id": "798810", "url": "https://cs.wikipedia.org/wiki?curid=798810", "title": "Vladimír Bačík", "text": "Vladimír Bačík\n\nVladimír Bačík (4. srpna 1948 – 2010) byl slovenský a československý politik a bezpartijní poslanec Sněmovny národů Federálního shromáždění za normalizace. Po roce 1989 regionální a komunální politik za stranu SMER - sociálna demokracia v Trenčínském kraji a Považské Bystrici.\n\nK roku 1981 se profesně uvádí jako dělník. Ve volbách roku 1981 zasedl do slovenské části Sněmovny národů (volební obvod č. 117 - Považská Bystrica, Středoslovenský kraj). Ve Federálním shromáždění setrval do konce funkčního období, tedy voleb roku 1986.\n\nPo vzniku samostatného Slovenska pracoval jako regionální politik, zastupitel v Trenčínském kraji a dlouhodobě i jako zastupitel Považské Bystrice za stranu SMER - sociálna demokracia, kde byl služebně nejstarším zastupitelem.\n\n"}
{"id": "798814", "url": "https://cs.wikipedia.org/wiki?curid=798814", "title": "Světlana Žurovová", "text": "Světlana Žurovová\n\nSvětlana Sergejevna Žurovová ( ; * 7. ledna 1972 Pavlovo, Leningradská oblast, Ruská SFSR) je ruská politička a bývalá sovětská a ruská rychlobruslařka.\n\nNa Světovém poháru debutovala v listopadu 1989 v Berlíně, na mezinárodní scéně ale začala pravidelně závodit až od sezóny 1992/1993. Na zimní olympiádě 1994 skončila sedmá v závodě na 500 m, v sezóně 1994/1995 Světového poháru se v celkovém hodnocení v závodech na 500 m umístila na třetím místě. Světový pohár na 500 m vyhrála poprvé a naposledy v následující sezóně, tehdy také získala zlatou medaili na této nejkratší sprinterské dráze na premiérovém světovém šampionátu na jednotlivých tratích. V následujících letech získala na distanci 500 m ještě několik dalších medailí, často se umísťovala na předních příčkách sprinterských závodů. Po mateřské pauze v sezóně 2003/2004 se ještě vrátila k rychlobruslení, přičemž kariéru završila druhým místem v celkovém hodnocení závodů na 500 m ve Světovém poháru 2005/2006, vítězstvím na Mistrovství světa ve sprintu 2006 a zlatou medailí ze zimní olympiády v Turíně z trati 500 m. Následující sezónu již nestartovala a v březnu 2007 ohlásila konec závodní kariéry.\n\nV prosinci 2007 byla zvolena v parlamentních volbách za stranu Jednotné Rusko do Státní dumy, kde působila jedno volební období, do roku 2011.\n\nOd roku 2003 je vdaná za bývalého tenistu Arťjoma Černěnka, se kterým má dva syny.\n\n"}
{"id": "798815", "url": "https://cs.wikipedia.org/wiki?curid=798815", "title": "Irena Balánová", "text": "Irena Balánová\n\nIrena Balánová (* 1. dubna 1949) je bývalá česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako provozní technička. Ve volbách roku 1981 zasedla do české části Sněmovny národů (volební obvod č. 46 - Trutnov, Východočeský kraj). Mandát obhájila ve volbách roku 1986 (obvod Trutnov). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nK roku 2011 se uvádí bytem Trutnov.\n\n"}
{"id": "798821", "url": "https://cs.wikipedia.org/wiki?curid=798821", "title": "Štefan Balogh", "text": "Štefan Balogh\n\nŠtefan Balogh (* 21. května 1943) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako zootechnik. Ve volbách roku 1981 zasedl do slovenské části Sněmovny národů (volební obvod č. 138 - Sobrance, Východoslovenský kraj). Ve Federálním shromáždění setrval do konce funkčního období, tedy voleb roku 1986.\n\n"}
{"id": "798825", "url": "https://cs.wikipedia.org/wiki?curid=798825", "title": "Jitka Bicková", "text": "Jitka Bicková\n\nJitka Bicková, provdaná Jitka Jurásková (* 11. května 1958), byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako ošetřovatelka dojnic. Ve volbách roku 1981 zasedla za KSČ do české části Sněmovny národů (volební obvod č. 73 - Přerov, Severomoravský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798828", "url": "https://cs.wikipedia.org/wiki?curid=798828", "title": "Elena Bónová", "text": "Elena Bónová\n\nElena Bónová (* 10. října 1935) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako laborantka. Ve volbách roku 1981 zasedla do slovenské části Sněmovny národů (volební obvod č. 79 – Nové Mesto-Vinohrady, Bratislava). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "798831", "url": "https://cs.wikipedia.org/wiki?curid=798831", "title": "Elektrocyklistika", "text": "Elektrocyklistika\n\nElektrocyklistika je novodobý sport. Elektrocyklistika je spojením klasické cyklistiky využívající přídavnou pomoc elektromotoru do kopců.\n\nKolu osazenému elektromotorem se říká elektrokolo a dle platné vyhlášky nesmí být v ČR osazeno motorem převyšujícím výkon 250 W. Elektrokola existují již několik let, avšak jejich rozmach a masivnější používání se datuje k roku 2010, kdy se začalo hojně využívat nových technologií v bateriích. Staré akumulátory byly nahrazeny novými typy, a to Li-ion a později Li-FePO4 (nižší hmotnost při stejném výkonu a vyšší počet nabíjecích cyklů).\n\nPrvní elektrokola přišla na svět s vynálezem elektromotorů a konstruktér prvního elektrokola byl Hosea W. Libbey z Bostonu. Princip je jednoduchý, hlavní problém byl ale v napájení, neboť neexistovaly dostatečně výkonné baterie.\n\nVelký rozmach elektrokol defakto začal až s objevením lithium-iontových baterií, které elektrokolu umožnily slušný dojezd a relativně malou váhu celého kola. Od roku 2012 zažívá elektrocyklistika obrovský boom, jelikož umožňuje i méně zdatným jezdcům zdolávat nepříjemné převýšení.\n\nDojezdy dnešních elektrokol se standardní 10Ah Li-ion baterií se pohybují v náročnějším terénu mezi 30–40 km s vydatnou pomocí příšlapu a s průměrnou hmotností cyklisty cca 70 kg, zvlášť když je nutno překonávat velké převýšení. Po rovině lze ujet 50–60 km do úplného vybití baterie. Nově se také počítá metodika 4Wh/Km.\n\nOd roku 2017 se objevují menší rámové baterie s kapacitou i 20Ah/36V a také se baterie začínají postupně integrovat a zapouštět do rámu. \n\n"}
{"id": "798836", "url": "https://cs.wikipedia.org/wiki?curid=798836", "title": "Eric Carruthers", "text": "Eric Carruthers\n\nEric Dudley Carruthers (10. listopadu 1895 Ontario, Kanada – 19. listopadu 1931, Pidworth) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924). Následně v roce 1928 vybojoval na zimních olympijských hrách s Britskou reprezentací 4. místo.\n\n\n"}
{"id": "798837", "url": "https://cs.wikipedia.org/wiki?curid=798837", "title": "The Monster Ball Tour", "text": "The Monster Ball Tour\n\nThe Monster Ball bylo druhé koncertní turné americké zpěvačky Lady Gaga na podporu svého alba \"The Fame Monster\" (2009). Turné probíhalo od 27. listopadu 2009 do 6. května 2011. Během série se odehrálo celkem 201 vystoupení v Severní Americe, Evropě, Austrálii a Asii. Americká televize HBO natočila v únoru 2011 jeden z koncertů v newyorské Madison Square Garden. Film byl odvysílán v květnu a 21. listopadu vydán na DVD a Blu-Ray pod názvem \"\".\n\n\nod 27. listopadu 2009 do 26. ledna 2010\n\nod 18. února 2010 do 6. května 2011\n\nAkt 1: City\n\nAkt 2: Subway\n\n\nAkt 3: Forest\n\nAkt 4: Monster Ball\n\nPřídavek\n\n"}
{"id": "798838", "url": "https://cs.wikipedia.org/wiki?curid=798838", "title": "Miloslav Dočkal", "text": "Miloslav Dočkal\n\nMiloslav Dočkal (6. dubna 1939 - 18. června 2006) byl český a československý politik Komunistické strany Československa, předseda Socialistického svazu mládeže, poslanec České národní rady a Sněmovny národů Federálního shromáždění za normalizace.\n\nV průběhu vysokoškolského studia na Filosofické fakultě Masarykovy univerzity v Brně, obor český jazyk - historie, se stal členem KSČ. Po vojně působil jako odborný asistent v Ústavu marxismu-leninismu Vysoké školy zemědělské v Brně. Poté navštěvoval jednoroční kurz pro učitele marxismu-leninismu na Vysoké škole stranické (1963-1964), kde složil státní zkoušky z mezinárodního dělnického hnutí a zkoušku kandidátského minima pro dějiny KSČ. Poté začal pracovat v aparátu Československého svazu mládeže, kde působil ve vysokoškolské radě, odkud musel v březnu 1968 na naléhání reformně smýšlejících členů studentského hnutí odejít.\n\nV období normalizace přešel do nově vzniklého Socialistického svazu mládeže (SSM). letech 1971–1974 byl předsedou českého vysokoškolského ústředí Socialistického svazu mládeže, v letech 1974–1977 pak předsedou českého Ústředního výboru Socialistického svazu mládeže a místopředsedou federálního ÚV SSM. V období let 1977–1982 zastával post předsedy federálního Ústředního výboru Socialistického svazu mládeže. Zároveň v letech 1973–1982 působil coby člen předsednictva Ústředního výboru Národní fronty České socialistické republiky.\n\nZastával rovněž vysoké posty v komunistické straně. V letech 1982–1984 byl zástupcem vedoucího a od roku 1984 vedoucím oddělení školství a vědy Ústředního výboru Komunistické strany Československa. XV. sjezd KSČ ho zvolil kandidátem Ústředního výboru Komunistické strany Československa. Na postu kandidáta ÚV KSČ ho potvrdil XVI. sjezd KSČ. Členem ÚV KSČ ho zvolil XVII. sjezd KSČ. V období říjen – listopad 1989 byl navíc členem a tajemníkem Výboru pro stranickou práci v České socialistické republice.\n\nV 70. letech pokračoval i jeho akademická kariéra. Získal dva akademické tituly PHDr. na Filozofické fakultě Univerzity Jana Evangelisty Purkyně v Brně (1973) a titul CSc. na Vysoké škole politické při ÚV KSČ v Praze (1976).\n\nZasedal v zákonodárných sborech. Ve volbách roku 1976 byl zvolen do České národní rady. Ve volbách roku 1981 zasedl za KSČ do české části Sněmovny národů (volební obvod č. 47 – Brno-město I, Jihomoravský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798839", "url": "https://cs.wikipedia.org/wiki?curid=798839", "title": "Edward Pitblado", "text": "Edward Pitblado\n\nEdward Bruce Pitblado (23. února 1896, Winnipeg, Manitoba – 2. prosince 1951) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798840", "url": "https://cs.wikipedia.org/wiki?curid=798840", "title": "Wang Man-li", "text": "Wang Man-li\n\nWang Man-li (; * 17. března 1973 Mu-tan-ťiang) je bývalá čínská rychlobruslařka.\n\nV mezinárodních závodech se poprvé objevila v roce 1993, první medaili získala na Asijských zimních hrách 1999, kde skončila třetí v závodě na 500 m. Startovala na Světovém poháru, na mistrovstvích světa i na olympijských hrách, Světového poháru se pravidelněji účastnila až po roce 2000, v celkovém hodnocení na trati 500 m skončila např. pátá v sezóně 2002/2003. V této sezóně též získala další dvě medaile z Asijských zimních her a vybojovala stříbro na světovém šampionátu na jednotlivých tratích. V následujících letech dvakrát vyhrála Světový pohár v závodech na 500 m, získala další medaile (včetně zlatých) a pravidelně se umísťovala na předních příčkách závodů na 100, 500 i 1000 m. Svoji závodní kariéru završila v roce 2006 ziskem stříbrných medailí z mistrovství světa ve sprintu a ze závodu na 500 m na zimních olympijských hrách. V říjnu 2006 se ještě objevila na startu jednoho čínského závodu.\n"}
{"id": "798841", "url": "https://cs.wikipedia.org/wiki?curid=798841", "title": "Michal Duhančik", "text": "Michal Duhančik\n\nMichal Duhančik (* 20. října 1937) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1981 se profesně uvádí jako horník. Ve volbách roku 1981 zasedl do slovenské části Sněmovny národů (volební obvod č. 145 - Spišská Nová Ves, Východoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798848", "url": "https://cs.wikipedia.org/wiki?curid=798848", "title": "George Holmes", "text": "George Holmes\n\nGeorge Holmes (1894 – 1964) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798850", "url": "https://cs.wikipedia.org/wiki?curid=798850", "title": "Božena Fuchsová", "text": "Božena Fuchsová\n\nBožena Fuchsová (* 26. srpna 1944) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako technička. Ve volbách roku 1981 zasedla za ČSS do české části Sněmovny národů (volební obvod č. 25 - Karlovy Vary, Západočeský kraj). Ve Federálním shromáždění setrvala do konce funkčního období, tedy do voleb roku 1986.\n\nPo roce 1989 se okrajově angažovala v komunální politice. V komunálních volbách roku 1998 neúspěšně kandidovala za Českou stranu národně sociální (polistopadová nástupkyně ČSS) do zastupitelstva města Nejdek. Profesně je tehdy uváděna jako technička.\n\n"}
{"id": "798852", "url": "https://cs.wikipedia.org/wiki?curid=798852", "title": "George Clarkson", "text": "George Clarkson\n\nGeorge Elliott \"Guy\" Clarkson (1. ledna 1891, York County, Ontario – Říjen 1974) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798855", "url": "https://cs.wikipedia.org/wiki?curid=798855", "title": "Boulanger", "text": "Boulanger\n\nBoulanger:[\"bulanžé\"] (francouzsky pekař) může znamenat:\n\n\n"}
{"id": "798856", "url": "https://cs.wikipedia.org/wiki?curid=798856", "title": "Jozef Fundák", "text": "Jozef Fundák\n\nJozef Fundák (* 25. září 1931) byl československý politik ze Slovenska ukrajinské respektive rusínské národnosti a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako frézař. Ve volbách roku 1981 zasedl do slovenské části Sněmovny národů (volební obvod č. 132 - Snina, Východoslovenský kraj). Mandát obhájil ve volbách roku 1986 (obvod Snina). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798858", "url": "https://cs.wikipedia.org/wiki?curid=798858", "title": "Ross Cuthbert", "text": "Ross Cuthbert\n\nCuthbert Ross Cuthbert (6. únor 1892, Calgary, Alberta – 1970) byl britský reprezentační hokejový útočník.\n\nS reprezentací Velké Británie získal jednu bronzovou olympijskou medaili (1924).\n\n\n"}
{"id": "798868", "url": "https://cs.wikipedia.org/wiki?curid=798868", "title": "Ladislav Gerle", "text": "Ladislav Gerle\n\nLadislav Gerle (26. listopadu 1936 Kozlovice — 25. ledna 2015 Praha) byl český a československý politik Komunistické strany Československa, ministr hutnictví a těžkého průmyslu, místopředseda vlád ČSSR a ministr hutnictví, strojírenství a elektrotechniky, poslanec Sněmovny národů Federálního shromáždění za normalizace. Po sametové revoluci se věnoval soukromému podnikání.\n\nV roce 1959 absolvoval Fakultu strojního inženýrství na Vysoké škole báňské v Ostravě. Pracoval v Nové huti Klementa Gottwalda jako pomocník valcíře, mistr válcovny trub, vedoucí válcovací tratě a v letech 1966–1970 se pak v tomto podniku stal vedoucím výroby závod Karviná. Angažoval se v ROH a byl poslancem MěNV v Karviné. Postupně se posouval na vládní posty. V roce 1970 byl jmenován zástupcem náměstka (později náměstkem) ministra pro technický rozvoj a investice Nové huti Klementa Gottwalda. V roce 1975 usedl na post technického ředitele Generálního ředitelství VHJ Hutnictví železa Praha.\nOd 1. května 1978 do roku 1979 působil jako náměstek ministra a v letech 1979–1981 jako ministr hutnictví a těžkého průmyslu ČSSR v třetí vládě Lubomíra Štrougala. Od roku 1981 do roku 1988 byl místopředsedou vlád ČSSR v čtvrté vládě Lubomíra Štrougala a páté vládě Lubomíra Štrougala, aby zakončil svou vládní kariéru coby ministr hutnictví, strojírenství a elektrotechniky v šesté vládě Lubomíra Štrougala v roce 1988.\n\nZastával rovněž vysoké posty v komunistické straně. XVI. sjezd KSČ ho zvolil členem Ústředního výboru Komunistické strany Československa. Na postu člena ÚV KSČ ho potvrdil XVII. sjezd KSČ.\n\nZasedal i v zákonodárných sborech. Ve volbách roku 1981 zasedl za KSČ do české části Sněmovny národů (volební obvod č. 15 – Mladá Boleslav, Středočeský kraj). Mandát obhájil ve volbách roku 1986 (obvod Mladá Boleslav). Ve Federálním shromáždění setrval do konce roku 1988, kdy „z důvodů dlouhodobého pracovního přidělení do zahraničí“ rezignoval na svůj post.\n\nPočátkem 21. století stanul před soudem v kauze údajného vytunelování podniku Válcovny trub Chomutov. Skupina obžalovaných včetně Gerleho čelila podezření, že majetek firmy VT Chomutov (dříve VT Dioss Chomutov) a jejích tří dceřiných společností v hodnotě 1,7 miliardy korun převedli v roce 1997 na jinou firmu (Válcovny trub Chomutov se sídlem v Karlových Varech). V lednu 2009 ale Krajský soud všechny zprostil obžaloby.\n\n"}
{"id": "798876", "url": "https://cs.wikipedia.org/wiki?curid=798876", "title": "Výrov (hradiště)", "text": "Výrov (hradiště)\n\nVýrov je pozdně halštatské a raně středověké hradiště na stejnojmenném vrchu (510 metrů) v severozápadních Čechách, 1,5 kilometru jižně od Třeskonic v okrese Louny. \n\nTvoří ho lichoběžníkové plató na vrcholu kopce, nazývaného kdysi také \"Vysoký Kuk,\" o rozloze 5,9 hektaru. Po obvodu hradiště běží v délce 1,7 km porušený kamenný val, který má charakter terénní vlny. Nejzachovalejší je na severní straně, kde dosahuje místy výšky 2 metrů. Původní vstup na hradiště ležel pravděpodobně v místech dnešního přístupu lesní cestou na severovýchodě. \n\nV šedesátých letech 20. století byl zplanýrován příčný val, který ve směru východ – západ dělil hradiště na dvě části. Poslední archeologický výzkum na Výrově byl proveden roku 1983. Při něm bylo zjištěno, že vnější strana východního valu je tvořena opukovou lícovanou zdí. Sondážemi uvnitř hradiště a na úpatí valů byly získány zejména střepy z pozdní doby halštatské (asi 500–420 př. n. l.) a z doby raného středověku (nejspíše 8. a 9. století). Jako opevněná lokalita byl Výrov založen v starší době železné. Slované pak v době hradištní využili a zpevnili starší fortifikaci. Vzhledem k významné strategické poloze v dolním Poohří byl zřejmě Výrov obýván ve většině pravěkých období. Svědčí o tom starší nálezy z doby neolitu, eneolitu, knovízské kultury, doby laténské a doby římské.\n\nOd vysílače na vrcholu je rozhled západním směrem na Doupovské hory.\n\n\n\n"}
{"id": "798879", "url": "https://cs.wikipedia.org/wiki?curid=798879", "title": "Ján Hanus", "text": "Ján Hanus\n\nJán Hanus (* 23. ledna 1932) byl československý politik Komunistické strany Československa z českých zemí slovenské národnosti a poslanec Sněmovny národů Federálního shromáždění za normalizace.\n\nNarodil se na východním Slovensku v chudých poměrech. V roce 1947 se jako dobrovolník podílel na vykládce obilných dodávek ze Sovětského svazu. Jako brigádník potom pracoval na stavbě mládeže (železniční trať z Hronské Dúbravy do Banské Štiavnice). Učňovské roky strávil ve slovenských rudných dolech. Pak následovala vojenská služba a po ní nastoupil na Sokolovsko v západních Čechách. Tam se oženil a stejně jako jeho tchán začal pracoval v Dole Marie Majerové. Po čtyřech letech se věku 23 let stal předákem. Vedl skupinu čtyřiceti horníků, která získala četná vyznamenání. Z počátečního průměru 21 tun uhlí na osobu se postupně dostali na 30 tun a při některých směnách i na 40 nebo 48 tun. Hanus získal vyznamenání Hrdina socialistické práce. K roku 1981 se profesně uvádí jako předák porubářů.\n\nVe volbách roku 1981 zasedl do české části Sněmovny národů (volební obvod č. 28 - Sokolov-Mariánské Lázně, Západočeský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798880", "url": "https://cs.wikipedia.org/wiki?curid=798880", "title": "Kajetán Tichý", "text": "Kajetán Tichý\n\nKajetán Tichý (23. února 1859 Jičín – 27. března 1937 Turnov) byl český kantor a hudební skladatel.\n\nOd dětství se učil hrát na klavír. Při studiu na jičínské reálce a později v Pardubicích se naučil základům hry na klavír, zpěvu a kompozice. Jako samouk se naučil hrát ještě na housle, violu, violoncello, kontrabas, flétnu, hoboj, klarinet, trubku, lesní roh a varhany. Začal i komponovat. Ještě na gymnáziu složil \"Skotskou polku\" pro klavír, která se setkala s takovým úspěchem, že byla vydána tiskem. Po maturitě na gymnáziu v Pardubicích se vrátil do Jičína, kde v letech 1876-1878 navštěvoval \"Ústav ku vzdělávání učitelů\". Učil na školách v Rovensku pod Troskami, v Turnově a v Českém Dubu. V roce 1886 se stal místopředsedou zdejší \"Učitelské jednoty\". V letech 1887–1898 působil v Radostíně jako řídící učitel a konečně od roku 1898 byl řídícím učitelem v Jenišovicích.\n\nVedle výuky na škole vyučoval hře na housle, hoboj i lesní roh a působil i jako učitel v rodině knížete Rohana, který sídlil na nedalekém zámku Sychrově. Zde se seznámil s Antonínem Dvořákem i jeho zetěm Josefem Sukem. V Jenišovicích byl také ředitelem kůru a dirigentem chrámového sboru a sboru \"Cyril\". V roce 1891 založil \"Turnovské orchestrální sdružení\". Oženil se s Antonií, dcerou Antonína Šikoly, berního sluhy v Českém Dubu. Měli tři děti: Dalibora Kajetána, Vratislavu Annu a Milenu Marii.\n\nKromě hudby byl činný literárně. Přispíval do místního tisku a psal filozoficko-satirické aforismy, které reagovaly na společenské i politické události.\n\nKomponoval nejprve spíše lehčí žánry. Jeho polky byly blízké skladbám Bedřicha Smetany a \"Dvojzpěvy\" upoutaly i Antonína Dvořáka. Pozornost věnoval lidové písni a zejména tvorbě pro děti. Skládal pro ně dětské písně a pohádky v duchu starých barokních mistrů. Mezi nejoblíbenější patřila pohádka \"O silném kovářovi\" nebo \"Královna rudých máků\". Jako hluboce věřící člověk napsal mnoho chrámových skladeb a kostelních hymnů a písní.\n\nVálečná léta se významně dotkla skladatelova života. Bezprostřední dojmy a postřehy se nám dochovaly v deníku, který si ve válečných letech vedl. Uchovával u sebe také kostelní zvony, aby nebyly použity na výrobu děl rakouské armády.\n\nV roce 1919 odešel na trvalý odpočinek. Přestěhoval se do Turnova, kde se věnoval kompozici. Zemřel na mozkovou mrtvici 27. března 1937, když na Bílou sobotu o velikonočních svátcích řídil sbor na kůru kostela sv. Františka z Assisi v Turnově. Jednou z jeho posledních skladeb bylo \"Pět slavnostních sborů \"Zazni písni v české nivy\"\" pro smíšený sbor.\n\nJeho písemná pozůstalost je uložena v archivu Muzea Českého ráje v Turnově.\n\nPodle skladatelova soupisu zkomponoval na 266 skladeb. Mezi jinými 49 klavírních skladeb a 47 skladeb pro housle. Napsal mnoho písní, sborů, skladeb pro děti a řadu Instruktivních skladeb pro zpěv, klavír a housle.\n\n\n\n"}
{"id": "798881", "url": "https://cs.wikipedia.org/wiki?curid=798881", "title": "Július Helbich", "text": "Július Helbich\n\nJúlius Helbich (* 15. března 1936) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako důlní technik. Ve volbách roku 1981 zasedl do slovenské části Sněmovny národů (volební obvod č. 98 - Šaštín-Stráže, Západoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "798884", "url": "https://cs.wikipedia.org/wiki?curid=798884", "title": "Norsko na Zimních olympijských hrách 1952", "text": "Norsko na Zimních olympijských hrách 1952\n\nNorsko na Zimních olympijských hrách 1952 v Oslu reprezentovalo 73 sportovců, z toho 61 mužů a 12 žen. Nejmladším účastníkem byl Egil Bjerklund (18 let, 163 dní), nejstarším pak Arne Holst (47 let, 342 dní). Reprezentanti vybojovali 16 medailí, z toho 7 zlatých, 3 stříbrné a 6 bronzových.\n\n"}
{"id": "798886", "url": "https://cs.wikipedia.org/wiki?curid=798886", "title": "Vojtěch Hadaščok", "text": "Vojtěch Hadaščok\n\nVojtěch Hadaščok (* 8. ledna 1992, Opava) je český fotbalový útočník a bývalý mládežnický reprezentant. V současnosti hraje za FC Sellier & Bellot Vlašim, kde hostuje z FC Slovan Liberec.\nJe synem dlouholetého opavského fotbalisty Pavla Hadaščoka. S fotbalem začínal v Opavě.\n\nDne 1. února 2011 přestoupil do Slovanu Liberec. K prvnímu ligovému zápasu nastoupil za Liberec 27. února 2011, kdy v zápase proti Jablonci vystřídal v 56. minutě Bořka Dočkala.\nV sezóně 2011/12 nastoupil za Slovan k 17 utkáním Gambrinus ligy (většinou jako střídající hráč) a čtyřmi góly se podílel na mistrovském titulu.\n\nNastoupil v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Vojtěch v prvním střetnutí nastoupil na hřiště v průběhu zápasu, ve druhém byl v základní sestavě.\n\nOd února do června 2013 byl na hostování v Hradci Králové, který po sezóně sestoupil z Gambrinus ligy. Nastoupil zde ke 12 ligovým zápasům, branku nevstřelil. Poté se vrátil do Liberce.\n\nS Libercem si zahrál ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). S týmem zažil vyřazení v šestnáctifinále proti nizozemskému AZ Alkmaar.\n\nLiberec obsadil v Gambrinus lize 2013/14 pohárovou 4. příčku a následující sezonu se Hadaščok představil v Evropské lize UEFA 2014/15.\n\nV srpnu 2015 odešel na půlroční hostování do 1. FK Příbram. V lednu 2016 se vydal na další hostování, tentokrát do druholigového českého mužstva FC Sellier & Bellot Vlašim.\n\nV červenci 2011 se s českou reprezentací do 19 let zúčastnil Mistrovství Evropy hráčů do 19 let 2011 v Rumunsku. Na ME nastoupil v jediném zápase 20. července 2011 proti Rumunsku, kdy střídal a vsítil gól (výhra 3:1, web UEFA.com jej jako střelce ale neuvádí). S týmem tak dosáhl svého největšího úspěchu, když získal stříbrnou medaili po porážce se Španělskem ve finále 2:3 po prodloužení.\n\nNastoupil i za české reprezentační výběry U20 a U21.\n\n"}
{"id": "798888", "url": "https://cs.wikipedia.org/wiki?curid=798888", "title": "Žen Chuej", "text": "Žen Chuej\n\nŽen Chuej (; * 11. srpna 1983 I-čchun) je bývalá čínská rychlobruslařka.\n\nVe Světovém poháru debutovala na podzim 2002, v roce 2003 se poprvé zúčastnila Mistrovství světa ve sprintu, kde skončila na 25. místě. V následující sezóně se již několikrát umístila v první desítce v závodech na 500 a 1000 m ve Světovém poháru a na Mistrovství světa na jednotlivých tratích vybojovala na distanci 500 m bronzovou medaili. V roce 2006 se mimo jiné zúčastnila i sprinterského světového šampionátu, kde dojela na pátém místě, a Zimních olympijských her v Turíně, na nichž získala na trati 500 m bronzovou medaili. V dalších letech se pravidelně umisťovala v závodech na 500 a 1000 m na Světovém poháru mezi prvními deseti, v roce 2009 však její výkonnost klesla. Poslední zaznamenaný závod odjela v únoru 2010 na Zimních olympijských hrách, kde na trati 1000 m skončila na 33. místě.\n"}
{"id": "798890", "url": "https://cs.wikipedia.org/wiki?curid=798890", "title": "Léon-Étienne Duval", "text": "Léon-Étienne Duval\n\nLéon-Étienne kardinál Duval (9. listopadu 1903, Chênex, Horní Savojsko, Francie – 30. května 1996, Alžír, Alžírsko) byl francouzský kardinál a arcibiskup v Alžíru.\n\nLéon-Étienne Duval studoval v Annecy a Římě katologickou{fakt?} teologii a filozofii. Na kněze byl vysvěcen 18. prosince 1926 a stal se knězem v Annecy a vyučujícím v místním semináři. V letech 1942 až 1946 byl generálním vikářem v Alžíru.\n\nV roce 1946 ho Pius XII. jmenoval biskupem z Constantiny, 1954 arcibiskupem Alžíru. Léon-Etienne Duval se v období 1962 až 1965 účastnil druhého vatikánského koncilu. V letech 1963 až 1988 vedl Severoafrickou biskupskou konferenci (CERNA).\n\nRoku 1965 ho Pavel VI. jmenoval kardinálem a byl mu přidělen titulární kostel \"Santa Balbina\". O rok později mu bylo uděleno alžírské občanství. V roce 1988 se vzdal vedení arcibiskupství. Zemřel v Alžíru a je pochován v místní katedrále.\n\nRouenský arcibiskup, Joseph Duval, byl jeho synovec.\n\n"}
{"id": "798893", "url": "https://cs.wikipedia.org/wiki?curid=798893", "title": "Norsko na Zimních olympijských hrách 1948", "text": "Norsko na Zimních olympijských hrách 1948\n\nNorsko na Zimních olympijských hrách 1948 v Svatý Mořic reprezentovalo 49 sportovců, z toho 45 mužů a 4 ženy. Nejmladším účastníkem byl Bjarne Arentz (19 let, 62 dní), nejstarším pak Arne Holst (43 let, 327 dní). Reprezentanti vybojovali 10 medailí, z toho 4 zlaté, 3 stříbrné a 3 bronzové.\n\n"}
{"id": "798896", "url": "https://cs.wikipedia.org/wiki?curid=798896", "title": "Dana Hornáčková", "text": "Dana Hornáčková\n\nDana Hornáčková (* 8. července 1953) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako nástrojářka. Ve volbách roku 1981 zasedla do slovenské části Sněmovny národů (volební obvod č. 101 - Nové Mesto nad Váhom, Západoslovenský kraj). Mandát obhájila ve volbách roku 1986 (obvod Nové Mesto nad Váhom). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "798897", "url": "https://cs.wikipedia.org/wiki?curid=798897", "title": "Házená na Letních olympijských hrách 1996", "text": "Házená na Letních olympijských hrách 1996\n\nHázená na Letních olympijských hrách 1996 probíhala v hale Georgia World Congress Center v Atlantě. Finále turnaje mužů se odehrálo na stadionu Georgia Dome v Atlantě.\n\nTurnaj se odehrál v rámci XXVI. olympijské hry ve dnech 24. července - 4. srpna 1996 v Atlantě.\n\nTurnaje se zúčastnilo 12 mužstev, rozdělených do dvou šestičlenných skupin. První dvě mužstva postopili do play off, týmy na třetím místě hráli o páté místo, týmy na čtvrtém místě hráli o sedmé místo atd. Olympijským vítězem se stalo mužstvo Chorvatska.\n\n Rusko - Kuvajt 32:20 (19:10)\n\n24. července 1996 (10:00) – Atlanta\n\n24. července 1996 (14:30) – Atlanta\n\n24. července 1996 (19:00) – Atlanta\n\n25. července 1996 (10:00) – Atlanta\n\n25. července 1996 (14:30) – Atlanta\n\n25. července 1996 (20:45) – Atlanta\n\n27. července 1996 (11:45) – Atlanta\n\n27. července 1996 (14:30) – Atlanta\n\n27. července 1996 (19:00) – Atlanta\n\n29. července 1996 (11:45) – Atlanta\n\n29. července 1996 (16:15) – Atlanta\n\n29. července 1996 (19:30) – Atlanta\n\n31. července 1996 (11:45) – Atlanta\n\n31. července 1996 (14:30) – Atlanta\n\n31. července 1996 (20:45) – Atlanta\n\n Francie - Španělsko 27:25 (10:9)\n\n24. července 1996 (11:45)– Atlanta\n\n24. července 1996 (16:15) – Atlanta\n\n24. července 1996(20:45) – Atlanta\n\n25. července 1996 (11:45) – Atlanta\n\n25. července 1996 (16:15) – Atlanta\n\n25. července 1996 (19:00) – Atlanta\n\n27. července 1996 (10:00) – Atlanta\n\n27. července 1996 (16:15) – Atlanta\n\n27. července 1996 (20:45) – Atlanta\n\n29. července 1996 (10:00) – Atlanta\n\n29. července 1996 (14:30) – Atlanta\n\n29. července 1996 (19:00) – Atlanta\n\n31. července 1996 (10:00) – Atlanta\n\n31. července 1996 (16:15) – Atlanta\n\n31. července 1996 (19:00) – Atlanta\n\n Švédsko - Španělsko 25:20 (11:12)\n\n2. srpna 1996 (16:15) – Atlanta\n\n2. srpna 1996 (20:45) – Atlanta\n\n Švédsko - Chorvatsko 26:27 (11:16)\n\n4. srpna 1996 (12:45) – Atlanta\n\n Španělsko - Francie 27:25 (13:12)\n\n4. srpna 1996 (11:00) – Atlanta\n\n Egypt - Rusko 26:29 (11:15)\n\n2. srpna 1996 (19:00) – Atlanta\n\n Švýcarsko - Německo 16:23 (10:12)\n\n2. srpna 1996 (14:30) – Atlanta\n\n Alžírsko - USA 26:27pp (22:22, 10:12)\n\n2. srpna 1996 (11:45) – Atlanta\n\n Kuvajt - Brazílie 25:31 (13:16)\n\n2. srpna 1996 (10:00) – Atlanta\n\n1. Chorvatsko\n2. Švédsko\n3. Španělsko\nTurnaj se odehrál v rámci XXVI. olympijské hry ve dnech 26. července - 3. srpna 1996 v Atlantě.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Dánska.\n\n Maďarsko - Čína 29:19 (14:11)\n\n26. července 1996 (10:00)– Atlanta\n\n26. července 1996 (14:30) – Atlanta\n\n28. července 1996 (12:00) – Atlanta\n\n28. července 1996 (14:30) – Atlanta\n\n30. července 1996 (10:00) – Atlanta\n\n30. července 1996 (16:30) – Atlanta\n\n Norsko - Angola 30:18 (15:7)\n\n26. července 1996 (12:00) – Atlanta\n\n26. července 1996 (16:30) – Atlanta\n\n28. července 1996 (10:00) – Atlanta\n\n28. července 1996 (16:30) – Atlanta\n\n30. července 1996 (12:00) – Atlanta\n\n30. července 1996 (14:30) – Atlanta\n\n Dánsko - Norsko 23:19 (12:6)\n\n1. srpna 1996 (11:30) - Atlanta\n\n1. srpna 1996 (16:00) - Atlanta\n\n Dánsko - Korejská republika 37:33pp (13:17, 29:29 - 37:33)\n\n3. srpna 1996 (17:00) - Atlanta\n\n Maďarsko - Norsko 20:18 (6:9)\n\n3. srpna 1996 (15:30) - Atlanta\n\n Německo - Čína 26:28 (12:16)\n\n1. srpna 1996 (14:30) - Atlanta\n\n USA - Angola 23:24 (11:11)\n\n1. srpna 1996 (10:00) - Atlanta\n\n1. Dánsko\n2. Korejská republika\n3. Maďarsko\n"}
{"id": "798898", "url": "https://cs.wikipedia.org/wiki?curid=798898", "title": "Anna Hrabíková", "text": "Anna Hrabíková\n\nAnna Hrabíková (* 17. července 1947) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako účetní. Ve volbách roku 1981 zasedla do české části Sněmovny národů (volební obvod č. 26 - Plzeň-jih-Plzeň-město, Západočeský kraj). Mandát obhájila ve volbách roku 1986 (obvod Plzeň-jih-Plzeň-město). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "798899", "url": "https://cs.wikipedia.org/wiki?curid=798899", "title": "Raiatea", "text": "Raiatea\n\nRaiatea je ostrov ve Francouzské Polynésii, který je součástí tzv. Závětrných ostrovů v rámci souostroví Společenských ostrovů (Ostrovů Společnosti). Má rozlohu 238 km² a žije na něm okolo 12 tisíc obyvatel (2007). Hlavním centrem je město Uturoa. Jde o čtvrtý největší ostrov Francouzské Polynésie (po ostrovech Tahiti, Nuku Hiva a Hiva Oa). Je obklopen stejnou lagunou jako sousední ostrov Tahaa. Téměř po celé 2. tisíciletí n. l. (s výjimkou 20. stol.) hrála Raiatea důležitou roli díky posvátnému Marae Taputapuatea v lokalitě Opoe. Šlo o nejdůležitější kultovní místo celé východní Polynésie, k němuž se pravidelně sjížděli Polynésané z velké části Tichomoří, z oblastí od Nového Zélandu až po Havaj.\n"}
{"id": "798900", "url": "https://cs.wikipedia.org/wiki?curid=798900", "title": "František Hrudál", "text": "František Hrudál\n\nFrantišek Hrudál byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace. Po roce 1989 okresní funkcionář Komunistické strany Slovenska v Čadci.\n\nK roku 1983 se zmiňuje jako tajemník Okresního výboru KSS Čadca. Po volbách roku 1981 zasedl do slovenské části Sněmovny národů (volební obvod č. 109 – Čadca, Středoslovenský kraj). Křeslo nabyl až dodatečně v listopadu 1982 po doplňovacích volbách poté, co zemřel poslanec Michal Cyprich. Ve Federálním shromáždění setrval do konce funkčního období, tedy do voleb roku 1986.\n\nPoliticky se angažoval i po roce 1989. V roce 2004 se uvádí jako předseda Okresního výboru Komunistické strany Slovenska v Čadci.\n\n"}
{"id": "798909", "url": "https://cs.wikipedia.org/wiki?curid=798909", "title": "Ladislav Iván", "text": "Ladislav Iván\n\nLadislav Iván, též László Iván (* 2. ledna 1953 Veľké Slemence), je bývalý československý politik ze Slovenska maďarské národnosti a bezpartijní poslanec Sněmovny národů Federálního shromáždění za normalizace. Po roce 1989 maďarský menšinový aktivista, člen SMK a její místní i regionální politik.\n\nK roku 1981 se profesně uvádí jako odborný učitel. Ve volbách roku 1981 zasedl do slovenské části Sněmovny národů (volební obvod č. 136 - Moldava nad Bodvou, Východoslovenský kraj). Ve Federálním shromáždění setrval do konce funkčního období, tedy do voleb roku 1986.\n\nNa kandidátní listině Strany maďarské koalice pro slovenské parlamentní volby roku 2002 figuruje Ing. Ladislav Iván, věk 49 let, profesí zemědělský inženýr, bydliště Moldava nad Bodvou. V letech 2005–2009 byl zastupitelem Košického kraje za SMK a člen komise cestovního ruchu a přeshraniční spolupráce a komise pro hospodaření s majetkem KSK. Působil i jako místostarosta Moldavy nad Bodvou, kde žije od roku 1979.\n\n"}
{"id": "798911", "url": "https://cs.wikipedia.org/wiki?curid=798911", "title": "Sedmisegmentovka", "text": "Sedmisegmentovka\n\nSedmisegmentový displej je nejpoužívanější případ segmentového displeje. Je vhodný pouze pro zobrazování číslic, maximálně hexadecimálních číslic a až f. Pro číslicový indikátor je minimální počet segmentů právě sedm. Jako ostatní segmentové displeje existují různé technologie zobrazení segmentů – LED, LCD, žárovková vlákna, dokonce i ovládání mechanicky u největších displejů. Nejlevnější a nejpoužívanější z nich jsou sedmisegmentovky tvořené světelnými diodami. Ty se též vyrábějí sériově pro průmyslové použití, jsou ale i dostupné pro nadšence do elektroniky a dají se za sebou modulárně skládat do libovolně dlouhého displeje. Takový modul se familiérně nazývá sedmisegmentovka.\n\nDiodové sedmisegmentovky mají relativně rychlou odezvu, přibližně 10 nanosekund, a spotřebu od 0,5 až 1 mA proudu na jeden segment u těch nejmenších (tzn. celá sedmisegmentovka 3,5–7 mA). Napětí anody je závislé na barvě – 1,5 až 2,5 V, mohou tedy fungovat napájeny z jedné klasické baterie. Aby se ovládání diod zjednodušilo, mají diody navzájem propojeny anody či katody.\n"}
{"id": "798924", "url": "https://cs.wikipedia.org/wiki?curid=798924", "title": "Osborneův efekt", "text": "Osborneův efekt\n\nOsborneův efekt je termín, který se používá pro označení situace, kdy výrobce určitého zboží nebo poskytovatel služeb učiní prohlášení o spuštění svého nového produktu nebo služby, které mu způsobí škody – typicky ztráty v prodejnosti stávajících produktů/služeb. Osborneovým efektem může být příliš předčasné oznámení – slib, který vzhledem k vyvstalým okolnostem nebude moci společnost splnit – spojený s absencí zpětné kompatibility či strategií „přechodného období“ k tomuto novému produktu/službě. Většinou se ale takto neoznačují případy odsunutí termínu vydání kvůli problémům ve fázi řízení jakosti nebo když společnost nezvládá pro velký zájem uspokojovat poptávku.\n\nOsborneův efekt je druhem tzv. sebezničující předpovědi (opak sebenaplňující předpovědi), kdy sama předpověď (a reakce na ni) se stává hlavní překážkou k uskutečnění toho, co předpovídá.\n\nTermín nese jméno Adama Osbornea, výkonného ředitele Osborne Computer Corporation, který na začátku roku 1983 vystoupil s prohlášením o modelech počítačů nové generace, která jeho firma zamýšlela vyrobit, přestože v té době koncepce výroby těchto modelů u Osborne Computer Corporation ani nezačala. Osborne zdůraznil, že tyto nové počítače výkonnostně předčí tehdejší konkurenci. Jeho zákazníci a odběratelé se rozhodli nekupovat jeho stávající modely a počkat si na ty avizované. Trvalo však více než rok, než je společnost dokázala dodat, a toto prodlení jí způsobilo tak bolestné ztráty, že v roce 1985 musela ohlásit úpadek.\n\n\n"}
{"id": "798926", "url": "https://cs.wikipedia.org/wiki?curid=798926", "title": "Josef Nežerka", "text": "Josef Nežerka\n\nJosef Nežerka (* 30. prosince 1954) je československý horolezec a český pískař. S lezením začal ve věku 4 let. V roce 1985 absolvoval svou první himálajskou expedici. Úspěšně dokázal vystoupit na 4 osmitisícovky, z toho na Nanga Parbat jako první Čech spolu s Josefem Rakoncajem. Na Annapurnu navíc vystoupil novou cestou v severozápadní stěně. Nežerka je vystudovaný stavební inženýr a má 3 syny.\n\n\n\n\n"}
{"id": "798927", "url": "https://cs.wikipedia.org/wiki?curid=798927", "title": "Ratnerův efekt", "text": "Ratnerův efekt\n\nRatnerův efekt je termín popisující situaci, kdy zákazníci zareagují poklesem zájmu o zboží nebo služby společnosti, jejíž ředitel nebo jiný představitel je (ať už v žertu, úmyslně nebo nedopatřením) veřejně shodil a zpochybnil jejich kvalitu a hodnotu, či dokonce označil za hloupé si toto zboží nebo služby za danou cenu kupovat.\n\nTermín je pojmenován po Geraldu Irvingu Ratnerovi, britském podnikateli a vlastníku někdejší skupiny firem Ratners Group, obchodujících se šperky, který 23. března 1991 ve veřejném projevu organizace \"Istitute of Directors\" řekl:\n\nJeho řeč obsahovala i další narážky, např. to, že některé jím dodávané náušnice jsou levnější než garnátové sendviče od Mark&Spencer, ale pravděpodobně nevydrží tak dlouho jako ony. Řeč nejdříve vzbudila krátký poprask, který se přerodil v hněv, kdy se dotčení zákazníci dlouhou dobu cíleně vyhýbali síti Ratnerových obchodů se šperky. Během několika měsíců spadla hodnota Ratnerova jmění o půl miliardy liber a jeho firmy téměř zkrachovaly. V listopadu 1992 Ratner rezignoval a skupina se v září 1993 přejmenovala na Signet Group, aby z názvu odstranila jeho jméno.\n\nRatner s odstupem času na svou obranu řekl, že předpokládal, že řeč přednášel v uzavřené společnosti a nepředpokládal, že se dostane na veřejnost. Nicméně, jeho projev se stal nechvalně známým učebnicovým příkladem toho, jak se může vymstít výsměch a neskrývané opovržení vůči vlastním zákazníkům. V zasvěcených kruzích se vžilo i spojení „dělat Ratnera“.\n\n\n"}
{"id": "798928", "url": "https://cs.wikipedia.org/wiki?curid=798928", "title": "Jan Trávníček", "text": "Jan Trávníček\n\nJan Trávníček (* 20. května 1976 Plzeň) je český cestovatel a horolezec. Původním povoláním geodet. Působí také jako pedagog, manažer hudební skupiny a organizátor cyklistických závodů. Ve vysokých horách začal lézt v roce 2000. Do roku 2014 úspěšně vylezl na čtyři osmitisícovky. V letech 2009 a 2011 spolu s Jakubem Vaňkem vystoupili na Gašerbrum I a Manáslu. Roku 2012 potom s Radkem Jarošem úspěšně zdolali vrchol desáté nejvyšší hory světa Annapurny. Stali se tak teprve čtvrtým a pátým Čechem na vrcholu této hory. S Jarošem v červenci roku 2014 podnikl expedici na K2. Tato expedice byla úspěšná a Jaroš s Trávníčkem, se stali teprve čtvrtým a pátým Čechem, kteří dokázali na K2 vystoupit, navíc bez použití kyslíkových přístrojů.\n\n\n\n"}
{"id": "798939", "url": "https://cs.wikipedia.org/wiki?curid=798939", "title": "Norsko na Zimních olympijských hrách 1936", "text": "Norsko na Zimních olympijských hrách 1936\n\nNorsko na Zimních olympijských hrách 1936 v Garmisch-Partenkirchen reprezentovalo 31 sportovců, z toho 45 mužů a 6 žen. Nejmladším účastníkem byla Laila Schou Nilsenová (16 let, 327 dní), nejstarším pak Alf Konningen (34 let, 228 dní). Reprezentanti vybojovali 15 medailí, z toho 7 zlatých, 5 stříbrných a 3 bronzové.\n\n"}
{"id": "798945", "url": "https://cs.wikipedia.org/wiki?curid=798945", "title": "Polandball", "text": "Polandball\n\nPolandball, též známý jako countryball, je druh rage komiksu vytvořený uživateli, který vznikl na německém imageboardu Krautchan.net v druhé polovině roku 2009. Tyto komiksy si dělají legraci z národních stereotypů a mezinárodních vztahů zemí, které zde ztvárňují kulaté postavičky s vlajkou oněch zemí.\n\nPolandball má své kořeny v \"kyber-válce\" ze srpna 2009 mezi polskými internetovými uživateli a uživateli zbylého internetového světa na stránce drawball.com. Tato stránka, která nabízí virtuální plátno ve tvaru koule, zde dovoluje lidem kreslit cokoliv chtějí a kreslit přes kresby ostatních. Na polském internetu vznikla myšlenka vyplnit plátno polskou vlajkou, a tak se tisíce Poláků spojily a společně nakreslily přes celé plátno polskou vlajku s nápisem \"POLSKA\" (Polsko) uprostřed. Po koordinaci z imageboardu 4chan byla tato vlajka překryta obrovským hákovým křížem.\n\nKrautchan.net je německý imageboard, který je navštěvován anglicky mluvícími uživateli internetu. Počátek Polandballu je přičítán uživateli \"Falco\", Britovi, který v září 2009 vytvořil v programu MS Paint první Polandball, aby v apolitickém stylu trolloval polského uživatele jménem \"Wojak\", který psal lámanou angličtinou, proto Polandbally začaly být s nadšením kresleny Rusy.\n\nPolandball nemá žádné jednoznačné tvůrce a může je dělat každý.\n\nPolandball, který měl představovat Polsko a jeho historii, vztahy s jinými zeměmi a stereotypy získal popularitu v důsledku havárie ve Smolensku, kde zahynul polský prezident Lecha Kaczyński. Interakce mezi countrybally bývají psány lámanou angličtinou a internetovým slangem a připomínají memy s kočkami (lolcaty) a také obrázek Polska, typicky znázorněného v pláči, který je záměrně nakreslen obráceně, než je polská vlajka.\n\nČást komiksů s Pollandball je spojena s tím, že Polsko nemá vlastní kosmický program a možnost poslat přímo něco do vesmíru ze svého území. Jeden z nejpopulárnějších komiksů začíná tím, že se k zemi blíží velký meteorit, který by mohl zničit Zemi. Komiks pokračuje tak, že Countrybally (koule hrající v komiksu) ze zemí, které mají nějaký kosmický program opustí Zemi a odletí do vesmíru a jen polský zůstane na zemi a se slzami v očích řekne jen lámavou angličtinou: \"Polland cannot to space\" (\"Polsko nemůže do vesmíru\"). Má se za to, že takovým způsobem Rusové začali diskuzi o tom, který stát je vyspělejší. V jiném komiksu jde zase o historicko-politickou satiru. Pollandball nudí ostatní Countrybally (koule) svými nudnými řečmi ve stylu: \"So when we crushed Russia and the Turks were were the biggest country in the world\" (A tak jsme porazili Rusko a Turecko a stali jsme se největší zemí na světě), ostatní koule se začnou smát Polandballu a naštvaný Polanball zařve kurwa a ukazuje tabulku s nadpisem: \"Internet serious business\" (\"Internet je vážná věc\"). Takový slogan se používá, pokud někdo chce říct, že se někdo chová neuctivě. Zase nakonec komiks končí pláčem Polandballu. Nové komiksy už odcházejí od tématu bezmocnosti Polska a týkají se nedávných událostí v politice. K Polandballu se často přimalovávají křídla.\nJednoduchost Polandballu, uznání světových dějin a zaměření na aktuální události, dělá komix vhodný ke komentování mezinárodních událostí. Události, které jsou v Polandballu jsou například: papežské konkláve 2013, při kterých byl Jorge Mario Bergoglio zvolen novým papežem, Ukrajinská krize, Krymská krize a také se týká Filipínských imigrantů na Taiwanu.\n\nWojciech Oleksiak, řekl, že každý by měl být schopen nakreslit Polandball komiks a že existence Polandballu umožňuje lidem vyjádřit svoje názory. Polandball je příklad \"par excellence\" na internetě, dál říkal, že tenhle komiks by měl být nezdvořilý, neslušný, rasistický, nebo prostě jen debilní slátanina, ale upozornil na to, že by se lidé při jeho kreslení měli snažit, aby zůstal dál atraktivní a zajímavý.\nOleksiak také říká, že Polandball často přehnaně ukazuje polské stereotypy, například to, že Poláci nedokážou mluvit dobře Anglicky nebo že Poláci jsou přihlouplí lidé. Jedna z věci častých v Polandballu jsou Polské koule neustále mluvící o slavné historii cizích zemí a za svoje neúspěchy viní ostatní.\n\nOleksiak dál říká, že Polandballs učí Poláky smyslu pro humor a brát s humorem i věci, které je štvou.\n\nAutoři se většinou drží těchto pravidel:\n\nExistují mappeři, kteří místo jmen států používají právě polandbally. Pro tento typ polandballů se používá název FoEbally (Future of Europe bally). Tento trend stvořil na konci roku 2014 uživatel Emartis ✖ Arotanika ✖ It's excellent. FoEbally jsou populární, jelikož se s nimy dají dobře vyjádřit jakési emoce, které zažívá konkrétní stát. \n\nExistuje mnoho komiksů ve stejném stylu jako Polandball v dalších zemích, ve kterých se koule hrající v nich se také mohou nazývat Countryballs, ale stejně často se nazývají také Polandballs. V podobě koulí se zobrazují nejen různé státy, ale i jejich části. Svoje různé koule mají jednotlivé státy USA, Německé Bavorsko, španělské Katalánsko nebo ruská Sibiř a Ural. Některé Countrybally jsou také velmi zvláštní, Singapurský se nazývá Triangapore a vypadá jako trojúhelník, Izraelský má podobu hyperkrychle (narážka na židovskou fyziku), kazachstánský zase vypadá jako koberec (někdo říká že vypadá spíše jako cihla). U srbského jsou výrazné lícní kosti, britský má vždy cylindr a monokl a německá říše má jako countryball obdélník postavený nastojato. Pokud je ve vlajce státu znak, tak se u Countryballu maluje na pásku přes oko (např. Slovensko, Srbsko atd.).\n\n"}
{"id": "798948", "url": "https://cs.wikipedia.org/wiki?curid=798948", "title": "Jan Costin Wagner", "text": "Jan Costin Wagner\n\nJan Costin Wagner (* 13. října 1972, Langen) je německý spisovatel.\n\nWagner absolvoval studium germanistiky a historie na frankfurtské univerzitě, které zakončil magisterskou prací o Adalbertu Stifterovi. Píše kriminální romány, které jsou překládány do mnoha jazyků.\n\nJe aktivním členem autorské organizace Autonama a žije střídavě v Německu a Finsku, odkud pochází jeho manželka.\n\n\n\n"}
{"id": "798952", "url": "https://cs.wikipedia.org/wiki?curid=798952", "title": "Norsko na Zimních olympijských hrách 1932", "text": "Norsko na Zimních olympijských hrách 1932\n\nNorsko na Zimních olympijských hrách 1932 v Lake Placid reprezentovalo 19 sportovců, z toho 18 mužů a 1 žena. Nejmladším účastníkem byl Kåre Walberg (19 let, 224 dní), nejstarším pak Ole Hegge (33 let, 262 dní). Reprezentanti vybojovali 10 medailí, z toho 3 zlaté, 4 stříbrné a 3 bronzové.\n\n"}
{"id": "798957", "url": "https://cs.wikipedia.org/wiki?curid=798957", "title": "Norsko na Zimních olympijských hrách 1928", "text": "Norsko na Zimních olympijských hrách 1928\n\nNorsko na Zimních olympijských hrách 1928 v St. Moritz reprezentovalo 25 sportovců, z toho 22 mužů a 3 ženy. Nejmladším účastníkem byl Sonja Henie (15 let, 312 dní), nejstarším pak Hagbart Håkonsen (32 let, 94 dní). Reprezentanti vybojovali 10 medailí, z toho 3 zlaté, 4 stříbrné a 3 bronzové.\n\n"}
{"id": "798958", "url": "https://cs.wikipedia.org/wiki?curid=798958", "title": "Strange Clouds", "text": "Strange Clouds\n\nStrange Clouds je druhé studiové album amerického rappera B.o.B vydané 1. května 2012 u společností Grand Hustle Records, Rebel Rock Entertainment a Atlantic Records. Z alba pochází úspěšné singly \"Strange Clouds\" (ft. Lil Wayne) a \"So Good\".\n\nB.o.B název \"Strange Clouds\" vysvětluje jako mix mezi sci-fi inspirací a rekreačním stylem života, kdy lidé myslí odlišným způsobem než v běžných dnech. Během nahrávání svým fanouškům slíbil odlišný zvuk, než mělo jeho debutové album.\n\nMimo jeho produkci album obsahuje nahrávky od producentů jako Alex da Kid, Dr. Luke, Valentino Khan, Cirkut, Nard & B, Ryan Tedder, Frequency, Super Water Sympathy, Kutta nebo Kool Kojak.\n\nPrvním singlem k albu byla píseň \"Strange Clouds\" (ft. Lil Wayne), byla vydána na iTunes 27. září 2011. Za první týden se v USA prodalo 197 000 kopií písně, a tím debutovala na 7. příčce Billboard Hot 100. Celkem se písně prodalo přes 1 300 000 kusů a získala platinovou certifikaci od společnosti RIAA.\n\nDruhý singl, píseň \"So Good\", byl vydán 21. února 2012. Píseň debutovala v USA na 11. příčce se 164 000 prodanými kusy. Později také získala platinovou certifikaci.\n\nJako třetí singl bude vydána píseň \"Both of Us\" (ft. Taylor Swift). Již po vydání alba se však prodalo 143 000 kusů, čím debutovala na 18. příčce v USA.\n\nJako promo singly byly vydány písně \"Play the Guitar\", \"Where Are You (B.o.B vs. Bobby Ray)\" a \"So Hard to Breathe\".\n\nAlbum debutovalo na páté příčce žebříčku Billboard 200 a na prvních příčkách v Top R&B/Hip-Hop Albums a Top Rap Albums, a to s 76 000 prodanými kusy v první týden prodeje v USA. Úspěch zaznamenalo i v Kanadě a ve Spojeném království. Celkem se alba v USA prodalo okolo 200 000 kusů.\n\n"}
{"id": "798959", "url": "https://cs.wikipedia.org/wiki?curid=798959", "title": "Hana Kantorová", "text": "Hana Kantorová\n\nHana Kantorová (* 18. ledna 1954) je bývalá česká a československá politička; za normalizace poslankyně Sněmovny národů Federálního shromáždění, nejprve jako bezpartijní, později coby členka Komunistické strany Československa.\n\nK roku 1981 se profesně uvádí jako notářská čekatelka. Ve volbách roku 1981 zasedla jako bezpartijní poslankyně do české části Sněmovny národů (volební obvod č. 61 - Žďár nad Sázavou, Jihomoravský kraj). Mandát získala i ve volbách roku 1986 (obvod Žďár nad Sázavou), nyní již jako členka KSČ. Ve Federálním shromáždění setrvala do ledna 1990, kdy rezignovala na svůj post v rámci procesu kooptací do Federálního shromáždění po sametové revoluci.\n\nNyní působí jako notářka ve Žďáru nad Sázavou.\n\n"}
{"id": "798969", "url": "https://cs.wikipedia.org/wiki?curid=798969", "title": "Miroslav Kordiak", "text": "Miroslav Kordiak\n\nMiroslav Kordiak (* 20. dubna 1950) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nK roku 1981 se profesně uvádí jako vedoucí odboru řízení a kontroly. Ve volbách roku 1981 zasedl jako bezpartijní do české části Sněmovny národů (volební obvod č. 37 - Teplice, Severočeský kraj). Ve Federálním shromáždění setrval do konce funkčního období, tedy do voleb roku 1986. Pak ve volbách roku 1986 přešel do České národní rady, nyní již jako člen KSČ. Setrval zde do konce funkčního období, tedy do voleb roku 1990. Netýkal se ho proces kooptací do ČNR po sametové revoluci.\n"}
{"id": "798970", "url": "https://cs.wikipedia.org/wiki?curid=798970", "title": "Julia Pfrengle", "text": "Julia Pfrengle\n\nJulia Pfrengle (* 10. května 1995, Ludwigshafen) je německá krasobruslařka.\n\nJulia je dcera krasobruslařů Claudie Leistnerové a Stefana Pfrengleho. S krasobruslením začala ve třech letech v Mannheimu. Je označována za jeden z velkých německých krasobruslařských talentů. Jako nejmladší účastnice dokázala při svém debutu na Mistrovství Německa v roce 2010 v Mannheimu získat bronz.\n\nJ = Junioři, JGP = Junior Grand Prix\n\n"}
{"id": "798972", "url": "https://cs.wikipedia.org/wiki?curid=798972", "title": "Zdenek Kováč", "text": "Zdenek Kováč\n\nZdenek Kováč (* 11. září 1947) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1981 se profesně uvádí jako hlavní ekonom JZD. V únoru 1985 Ing. Zdenek Kováč nastoupil na post předsedy JZD Záhorská Niva se sídlem v obci Vysoká pri Morave. V roce 1990 z postu předsedy JZD rezignoval ze zdravotních důvodů.\nVe volbách roku 1981 zasedl do slovenské části Sněmovny národů (volební obvod č. 82 - Malacky, Západoslovenský kraj). Mandát obhájil ve volbách roku 1986 (obvod Malacky). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "798977", "url": "https://cs.wikipedia.org/wiki?curid=798977", "title": "Kováč", "text": "Kováč\n\nPříjmení Kováč (slovenský výraz pro kováře) nosí tyto osobnosti:\n\n\n"}
{"id": "798983", "url": "https://cs.wikipedia.org/wiki?curid=798983", "title": "Kategoriální sloveso", "text": "Kategoriální sloveso\n\nKategoriální sloveso (anglicky \"light verb)\" je sloveso, které se používá ve složeném slovesně-jmenném přísudku (verbonominální predikát). Nejde o přísudek jmenný se sponou. Kategoriální sloveso samo se příliš nepodílí na významu celého přísudku; hlavní význam mu propůjčuje jmenná složka. Kategoriální sloveso však přispívá slovesnými mluvnickými kategoriemi osoby, čísla, času aj.\n\nČeským příkladem kategoriálního slovesa je \"mít\" ve spojení \"mít strach\". V jiných kontextech ovšem toto sloveso funguje jako způsobové \"(to by neměl dělat)\" nebo plnovýznamové \"(nemám dost peněz)\". Anglickým příkladem je třeba sloveso \"take\" ve spojení \"take a nap\" \"(dát si šlofíka, zdřímnout si)\".\n\nV některých jazycích je používání kategoriálních sloves velmi rozšířené a pokrývá mnohé významy, pro které má čeština samostatné sloveso. Např. hindské sloveso करना \"karnā\" samo o sobě lze přeložit jako \"dělat\", ale používá se v řadě spojení jako आराम करना \"ārām karnā\" \"(odpočívat, dělat odpočinek);\" इंतज़ार करना \"intazār karnā\" \"(čekat, dělat čekání);\" कोशिश करना \"kośiś karnā\" \"(pokusit se, udělat pokus).\"\n\nTermín \"kategoriální sloveso\" užívá akademická \"Mluvnice češtiny\" (Daneš F., Grepl M., Hlavsa Z., 1987) a další významné referenční příručky jako \"Skladba češtiny\" (Grepl M., Karlík P., 1998) a \"Encyklopedický slovník češtiny\" (Karlík P. et al., 2002). Můžeme se setkat i s pojmem \"podpůrné sloveso\" (kalk z francouzského \"verbe support),\" případně \"funkční sloveso\" (z německého \"Funktionsverb),\" \"operační sloveso\" aj. Termín \"lehké sloveso\" (doslovný překlad anglického \"light verb)\" se v češtině nepoužívá.\n"}
{"id": "798995", "url": "https://cs.wikipedia.org/wiki?curid=798995", "title": "Rudolf Abderhalden", "text": "Rudolf Abderhalden\n\nRudolf Abderhalden (8. října 1910 Berlín – 23. srpna 1965 Merano) byl švýcarský fyziolog a patolog. Byl synem biochemika Emila Abderhaldena. Jako ředitel institutu pro endokrinní diagnostiku v Binningenu u Basileje pracoval především na výzkumu alergií a funkcí různých enzymů.\n\n\n"}
{"id": "799001", "url": "https://cs.wikipedia.org/wiki?curid=799001", "title": "Anna Marie Františka Toskánská", "text": "Anna Marie Františka Toskánská\n\nAnna Marie Františka Terezie, princezna Sasko-Lauenburská, hraběnka z Neuburgu a velkovévodkyně Toskánská (13. června 1672, Ostrov nad Ohří – 15. října 1741, Zákupy) patřila k nejvýznamnějším šlechtičnám barokního období v Českém království. Proslula svou zbožností, ale také luxusním životem a velmi nákladnou přestavbou svých sídel.\n\nDcera Julia Františka vévody Sasko-Lauenburského a Hedviky Marie Augusty von Pfalz-Sulzbach se narodila 13. června 1672 v Ostrově nad Ohří. Jejím rodičům, kteří po sobě zanechali pouze dva potomky doživší se dospělosti – Annu Marii Františku a její sestru Sybillu Marii Augustu, patřila různá území v západních, středních i severních Čechách, například byli vlastníky panství zákupského, ploskovického, hornopolického, buštěhradského, dále Ostrova nad Ohří, Svádova, Zvoleněvsi, Míkovic atd. Tento majetek byl po smrti Julia Františka v roce 1689 rozdělen mezi dvě dcery. Zatímco o tři roky mladší Sybille Marii Augustě připadne jen panství Ostrov nad Ohří, dědí starší sestra většinu statků, které její otec během svého úspěšného života nashromáždil, což z Anny Marie Františky činilo velmi atraktivní nevěstu.\n\n1. října 1690 se zasnoubila s Filipem Vilémem Augustem princem a falckrabětem z Neuburgu, švagrem císaře Leopolda I., se kterým ji sezdal ještě během října téhož roku na lobkovickém zámku v Roudnici nad Labem tamní probošt Horneck. Novomanželé si za své sídlo zvolili zámek v Zákupech, který v té době byl právě upravován významným italským barokním architektem, působícím především v severních Čechách, Giuliem Broggiem, u něhož si zakázku objednal ještě předchozí majitel a otec Anny Marie Františky: Julius František. Z dnes dostupných informací můžeme soudit, že manželství bylo relativně šťastné, a že si manželé rozuměli i po stránce citové. Téměř na den přesně rok po svatbě se narodila jejich první dcera, Leopoldina Eleonora, která ale zemřela ještě v batolecím věku v roce 1693. Ve stejný rok se narodila druhá dcera, Marie Anna Karolína, která se dožila dospělosti, ale krátce po jejím narození zemřel její otec, ani ne pětadvacetiletý Filip Vilém August, manžel Anny Marie Františky, která se tak v jednadvaceti letech stala vdovou.\n\nNa naléhání svého švagra, císaře Leopolda I., se v Düsseldorfu roku 1697 znovu provdala, přestože byla původně rozhodnuta zůstat vdovou, a to za posledního mužského potomka velkovévodského toskánského rodu Medici, jehož jí zprostředkovali její bavorští příbuzní a sestra ženicha, Giana Gastona. Tento svazek byl uzavřen z politických důvodů, jeho cílem bylo přivést na svět mužského potomka, což naprosto selhalo. Manželé se shodovali ve vysokých nárocích na život v luxusu, ale měli rozdílné zájmy, manželka se Gastonovi jevila jako neforemně tlustá, závislá na nepatřičné vášni pro lov a především Gaston byl homosexuál, který o manželské povinnosti neměl zájem. Život v Čechách bez vlastní společnosti ho po několika letech omrzel a roku 1708 se odstěhoval do Florencie, kde dožil roku 1737, aniž by s manželkou později setkal. Podle manželské smlouvy po něm ovdovělá Anna Marie Františka nic kromě titulu nedědila, avšak její statky nv Čechách tvořily dosti pevnou ekonomickou jednotku, která jí vynášela dostatečné prostředky na pokrytí obrovských výdajů na úpravy, rekonstrukce a rozšiřování jejích statků, jakož i podporu dvorského luxusu a duchovního života.\n\nJak lze vyčíst z již zmíněného, většinu života věnovala velkovévodkyně zvelebování svých panství. Stavěla nové zámky, fary, kostely, zakoupila ostatky několika svatých (např. sv. Pavla, sv. Kristýny) z Říma do kostelů na svých državách. Dokonce roku 1718 koupila palác vystavěný hrabětem Thunem na pražském Hradčanském náměstí, dnešní Toskánský palác, sídlo Ministerstva zahraničních věcí ČR. Je také znám její vlídný vztah k sedlákům, hajným a dalším lidem, kteří měli podíl na správě jejích majetků. Ačkoliv milovala luxus a přepych, měla také sociální cítění a pravidelně navštěvovala své poddané, což u nich budilo respekt. V Zákupech žila 52 let, dala zde postavit roku 1708 sousoší Nejsvětější Trojice a po ničivém krupobití v roce 1725 dala vybudovat zámecký rybník. Vévodkyně, v Zákupech nazývaná časem „Stará výsost“, měla na zámku 120 dvořanů, řemeslníků a služebníků, vydržovala si zde i stáj pro velbloudy.\n\nDalší smrt v rodině Annu Marii Františku velmi zasáhla, neboť to byla smrt její sestry Sybilly Marie Augusty v roce 1733, se kterou si byla velmi blízká. O pět let později, když zemřel manžel její dcery Marie Anny Karolíny Ferdinand, vévoda Bavorský, se její dcera přestěhovala zpět do Zákup, kde žila se svou matkou až do 15. října 1741, kdy Anna Marie Františka umírá. Byla pohřbena pod sakristií děkanského kostela sv. Fabiána a Šebestiána v Zákupech, kde leží oděna do roucha celestýnek po boku svého prvního manžela. Většinu majetku dědila její dcera, další velkovévodkyní toskánskou se ovšem stala císařovna Marie Terezie.\n\nZ prvního manželství s Filipem Vilémem, falckrabětem z Neuburgu se velkovévodkyni narodila dne 30. ledna 1693 jediná dcera Marie Anna Karolína. Ta se roku 1719 provdala za Ferdinanda, vévodu bavorského z rodu Wittelsbachů, bratra Karla VII. Bavorského.\n\n\n"}
{"id": "799002", "url": "https://cs.wikipedia.org/wiki?curid=799002", "title": "Venezia Santa Lucia", "text": "Venezia Santa Lucia\n\nVenezia Santa Lucia je železniční stanice v Benátkách (italsky Venezia, benátsky Venesia nebo Venexia), hlavním městě severoitalské oblasti Benátsko.\n\nŽelezniční stanice Venezia Santa Lucia byla otevřena v roce 1861, je jednou ze dvou nejvýznamnějších železničních stanic v Benátkách, druhou je Venezia Mestre. Tyto železniční stanice provozuje společnost Grandi Stazioni, stanice jsou vzájemně propojeny Mostem svobody (italsky Il Ponte della Libertà), který spojuje města Benátky a Mestre.\n\nStanice je hlavová, laicky řečeno koncová, ze které mohou vlaky odjíždět pouze do stejného směru, ze kterého přijely. V prostoru před nádražní budovou protéká Canal Grande hlavní dopravní tepna Benátek, obsluhují jej vodní autobusy a benátská vodní taxi.\n\nStanice obslouží cca 82 000 cestujících, 450 vlaků denně, přibližně pak 30 milionů cestujících ročně. Dálkové vlaky používají centrální nástupiště, regionální a příměstské vlaky pak nástupiště umístěné více na západ. Nádraží v minulosti obsloužilo také několik slavných vlaků, včetně „krále vlaků“ Venice Simplon Orient Expressu (VSOE).\n\nVodní autobusy - Obyvatelé Benátek stejně jako zahraniční turisté jsou zvyklí přepravovat se v rámci města prostřednictvím vodních autobusů. Tyto autobusy jsou velice podobné běžným autobusům městské hromadné dopravy, které jezdí v každém městě kde mají namísto vody asfaltový povrch. Vodní autobusy jezdí na pravidelných linkách a zastávky těchto autobusů jsou umístěný na všech ostrovech které tvoří Benátky. Vodní autobusy jsou provozovány společností pro veřejnou dopravu v Benátkách ACTV, která provozuje i městské autobusy.\n\nBenátská vodní taxi - Jedná se o nejpřepychovější způsob přepravy po Benátkách. Každá cesta vyjde na cca 100 eur. Jde o velice zajímavý způsob přepravy, neboť vodní taxi vás zaveze až k vstupním dveřím hotelu. Vodní taxi je vlastně malá luxusní jachta, uvnitř velmi prostorná s kapacitou maximálně pro 10 osob. Společnost provozující tuto přepravní službu se jmenuje Venezia Taxi.\n\nLodě soukromé společnosti Alilaguna - Společnost Alilaguna nabízí možnost přímého spojení za použití lodí střední velikosti mezi letištěm Marca Polo a náměstím Sv. Marka v centru Benátek, také nabízí organizované turistické prohlídky Benátek.\n\nŽelezniční stanice Venezia Santa Lucia obsluhuje dálkové vnitrostátní i mezinárodní vlaky spojující města Milán, Udine, Trento, Terst, Vídeň, Mnichov, ale také mnohé regionální vlaky.\n\n\n\n"}
{"id": "799006", "url": "https://cs.wikipedia.org/wiki?curid=799006", "title": "James Connolly (politik)", "text": "James Connolly (politik)\n\nJames Connolly (5. června 1868 – 12. května 1916) byl irský (ve skotském Edinburghu narozený) republikánský a socialistický politik, klíčová postava tzv. Velikonočního povstání z roku 1916, během něhož se Irové pokusili vyhlásit nezávislost na Británii. Byl též významným marxistickým teoretikem své doby. V roce 2010 byl zvolen čtvrtým největším Irem všech dob, a v roce 2002 v anketě BBC i 64. největším Britem.\n\nJako malý chlapec pracoval v tiskárně; ve 14 letech vstoupil do britské armády (sloužil v Irsku), odkud ve 21 letech zběhl. Skoro ihned poté se vrátil do Skotska a vstoupil do dělnického hnutí. V roce 1889 žil v Dundee, kde se stal členem Socialistické ligy. Roku 1903 odjel do USA, kde se na čas usadil a pořádal mítinky o socialistické myšlence. Sešel se zde i s předsedou Socialist Labor Party of America, Danielem De Leonem. Nenašli společnou řeč a tak nenavázali spolupráci. Connolly během Velikonočního povstání vedl jednu z povstaleckých skupin, Irskou občanskou armádu (Irish Citizen Army). Za účast na povstání byl britskými orgány popraven v Kilmainham.\n\n"}
{"id": "799007", "url": "https://cs.wikipedia.org/wiki?curid=799007", "title": "Michel Aflak", "text": "Michel Aflak\n\nMichel Aflaq (1910 Damašek, Sýrie – 23. června 1989 Paříž, Francie) byl arabský politik a zakladatel strany Baas.\n\nSpolu se svým spolupracovníkem Salah al-Din Bitarem formuloval filosofii panarabského nacionalismu, která se stala základním prvkem při zakládání jeho nové politické strany v Sýrii. Založení Sjednocené arabské republiky v roce 1958 se stalo největším úspěchem jeho ideologie. Byl to první důležitý krok k dosažení panarabské unie. Jeho ideologie hluboce ovlivnila budoucí politický vývoj v Iráku, Jordánsku, Libanonu, Egyptě, Libyi a Sýrii v období po druhé světové válce.\nNarodil se v Damašku v roce 1910. Mezi léty 1918–1920 studoval v Paříži na Sorbonně. Ve třicátých letech, po ukončení studií ve Francii, se živil jako pedagog na gymnáziu v Damašku. Tam vyučoval až do roku 1942, kdy se začal naplno věnovat politice. Společně s Bitarem založil stranu Arabského zmrtvýchvstání (Al-Hizb al Baath Arabi), jež byla formálně etablována roku 1947. Během svého života dosáhl pouze jednou veřejné funkce. V roce 1949 se stal po dobu třech měsíců ministrem školství v Sýrii. Jako politický lídr strany Baas, zvaný „amid“ či generální sekretář, se udržel až do roku 1965, kdy byl nahrazen Munifem Razzazem. Michel Aflaq v roce 1968 dosáhl funkce generálního sekretáře strany Baas v Bagdádu.\nV Iráku žil až do své smrti v červnu roku 1989, ale jeho úřad ve irácké straně Baas měl spíše formální charakter. Reálnou moc již držel jeho asistent Saddám Husajn.\n\nMezi nejznámější hesla jeho ideologie patří: „Jeden arabský národ s nesmrtelnou misí“, „Jednota, Svoboda a Socialismus, „ Hranice všech arabských zemí jsou hranicemi celého arabského národa“...\nZákladem filosofie bylo hledání svobody, nejen ve smyslu osvobodit lid od politické tyranie a chudoby, ale také spojit arabský národ v jeho smýšlení společným duchem národa. Jeho filosofie odmítá jakékoliv zahraniční vlivy, především ty západní kapitalistické.\n\nPo pádu Osmanské říše v roce 1918 arabští nacionalisté ustanovili arabský stát s hlavním městem v Damašku. Existence státu skončila dva roky poté díky intervenci francouzské armády. Sýrie byla rozdělena mezi dvě sféry vlivu. Palestina a Zajordánsko spadaly pod mandát Velké Británie a Sýrie s Libanonem pod mandát francouzský. Francouzi tak spojili teritoria, která historicky byla vždy spojena s Damaškem, se sanjakem v libanonských horách, aby mohli dále formovat pobřežní města. Proti Francouzům tak vypuklo v létech 1925–1927 v Jabal-Druze a v Damašku krvavé povstání. V syrské ústavě z roku 1928 bylo deklarováno, že Sýrie, která zahrnuje Palestinu, Libanon a Zajordánsko je teritoriem politicky nedělitelným. Francouzská vojska opustila Sýrii v roce 1946.\n\nBěhem prvních let nezávislosti se Michel Aflaq pokoušel vyhrát ve volbách, ale nikdy toho nedocílil. Vojenské intervence byly nedílnou součástí politického života v Sýrii. Michel Aflaq i Bitar byli dvakrát zatčeni a Aflaq dokonce musel odejít na rok do exilu do Beirútu. Po vyhnání třetího syrského diktátora za pomoci ozbrojených sil v roce 1954 se vojenští lídři spojili se stranou Baas a ve volbách získali 16 křesel v parlamentu. Jejich politický program spočíval v sociálních reformách kombinovaných s panarabskými myšlenkami a s propagandou proti politickým vlivům příchozím ze západu.\nV roce 1958 Aflaq a Bitar společně s prezidentem Egypta Gamálem Násirem docílili obrovského úspěchu vytvořením Arabské Republiky spojením dvou arabských států Sýrie a Egypta. Ta se udržela pouze po dobu jednoho roku. Pokus o spojení Arabské Republiky s Irákem zkrachoval.\nPo tomto fiasku se velmi oslabil Aflaqův politický vliv.\n\n23. února 1966 vůdci ozbrojených sil získali kontrolu nad stranou Baas a také nad syrskou vládou. Michel Aflaq tak musel odejít do exilu a už se nikdy nevrátil do rodné země. Od roku 1966 existovaly dvě politické strany Baas. Jedna v Iráku a jedna v Sýrii. V roce 1968 Michel Aflaq přijal funkci generálního sekretáře strany Baas v Bagdádu. Do Iráku se natrvalo přestěhoval v 80. létech. Tam žil až do roku 1989. Zemřel 23. června 1989 v Paříži.\n\nPolitická strana Baas byla založena Michelem Aflaqem a Salah ad-Din Bitarem v roce 1947. Formálně etablována byla až v roce 1947 v Damašku a stala se nejdůležitější organizací prosazující myšlenku panarabismu.\nSe založením strany Baas začal Michel Aflaq publikovat své periodikum s názvem al Baath. V Sýrii v roce 1953 strana Baas uzavřela koalici se syrskou Socialistickou stranou. 8. března 1963, po rozpuštění syrského parlamentu, byla svržena vláda příznivci pro-egyptské politiky. Ti našli podporu u některých členů strany Baas. Koalice tak skončila v květnu téhož roku. Svůj podíl na svržení vlády měly i pouliční nepokoje v Damašku, které byly vyprovokovány členy frakce strany Baas prosazující pro-Násirovu politiku. I přes další pokusy frakce vytvořit novou vládu si členové strany Baas udrželi politickou moc. Ale jejich snaha svrhnout moc pokračovala po celá 70. léta, a to především kvůli ideologickým rozepřím mezi přívrženci nacionalismu a progresisty.\n\nStrana Baas byla založena i v jiných arabských státech. Silnou pozici si udrželi členové strany Baas například v Iráku.\n\n\n\n"}
{"id": "799012", "url": "https://cs.wikipedia.org/wiki?curid=799012", "title": "Jason Pierce", "text": "Jason Pierce\n\nJason Pierce (* 19. listopadu 1965), používající také umělecké jméno J. Spaceman či Spaceman, je anglický hudebník pocházející z města Rugby v hrabství Warwickshire. V letech 1982–91 byli spolu s Petem Kemberem vůdčími postavami alternativně rockové skupiny Spacemen 3 a v současnosti je hlavním a také jediným stálým členem skupiny Spiritualized.\n\nKromě tvorby se Spiritualized a Spacemen 3, spolupracoval Pierce v průběhu let také s řadou free jazzových hudebníků a improvizátorů a dalších uznávaných umělců, jako jsou např. skupiny Black Rebel Motorcycle Club, Primal Scream, jazzový pianista Dr. John, hudebník a umělec Daniel Johnston či Yoko Ono.\n\nV roce 2006 vydal Jason Pierce své první sólové album nazvané Guitar Loops a složil hudbu pro uměleckou instalaci Silent Sound (Tichý zvuk) britských autorů Iaina Forsytha a Jane Pollard. Živé provedení v liverpoolské St. George's Hall bylo vydáno v limitované CD edici, s podpisy a čísly jednotlivých nosičů. Stejně tak tomu bylo u druhého živého provedení Silent Sound v roce 2010 v rámci festivalu AV na radnici města Middlesbrough. \n\nMezi 6. a 8. únorem 2007 odehrál Pierce několik benefičních koncertů pro londýnskou nadaci pomáhající palestinským dětem HOPING.\n\nV roce 2007 se také výrazně podílel na soundtracku k filmu Mister Lonely (Pan Osamělý), který natočil režisér Harmony Korine.\n\nV červenci 2008 poskytl Jason Pierce rozhovor americkému veřejnoprávnímu rádiu NPR a následně odehrál koncert v legendárním washingtonském klubu 9:30. Rozhovor i záznam koncertu si je možné \nposlechnout na stránce NPR.\n\nZe spolupráce s americkým jazzovým pianistou Matthewem Shippem vznikla nahrávka nazvaná Spaceshipp, která vyšla v roce 2008.\n\nPierce také pracoval na různých sólových projektech, remixoval např. singly uskupení LFO, Global Communication a 22-20's.\n\nV posledních letech se Jason Pierce ocitl dvakrát v ohrožení života. V roce 2005 ho postihl vážný zápal plic, při kterém došlo i k zástavě srdce. Poté vzniklo album Spiritualized Songs in A&E. V roce 2012 pak u něj lékaři zjistili závažné onemocnění jater. V průběhu dlouhodobého léčení vznikalo album Spiritualized Sweet Heart Sweet Light.\n"}
{"id": "799013", "url": "https://cs.wikipedia.org/wiki?curid=799013", "title": "Slavošovce", "text": "Slavošovce\n\nSlavošovce (maď. \"Nagyszabos\") jsou obec na Slovensku v okrese Rožňava.\n\nSlavošovce leží v jihovýchodní části Slovenského rudohoří a v severovýchodním výběžku štítnické doliny pod vrcholy Kohúta (1409 m n. m.) a Stolice (1476 m n. m.). Hornatý povrch katastru tvoří paseky a málo úrodné a těžko obdělávatelné pole s podzolovitou hnědou, na severu písečnou, půdou.\n\nVznik obce spadá do začátku 14. století. První zmínka je z roku 1318. Ves patřila štítnickému rodu Bebeků, od 17. století rodu Andrássy. V 17. a 18. století zde vznikají železné hamry, ze kterých se později stávají papírové mlýny. Ve Slavošovcích existovalo několik cechů, např. obuvnický, krejčířský, tkalcovský, rozšířené bylo rovněž formanství. V obci se rovněž nachází papírna, která má dlouhou tradici výroby. Její počátky sahají do roku 1817. Výroba byla převážně ruční, zaměřená hlavně na balicí papíry. Zakladatelka papírny Johanna Gyurkyová v roce 1841 zavedla strojovou výrobu papíru, první v celých Uhrách.\n\n\n"}
{"id": "799014", "url": "https://cs.wikipedia.org/wiki?curid=799014", "title": "Norsko na Zimních olympijských hrách 1924", "text": "Norsko na Zimních olympijských hrách 1924\n\nNorsko na Zimních olympijských hrách 1924 v Chamonix reprezentovalo 14 sportovců, z toho 13 mužů a 1 žena. Nejmladším účastníkem byl Sonja Henie (11 let, 295 dní), nejstarším pak Thorleif Haug (29 let, 127 dní). Reprezentanti vybojovali 17 medailí, z toho 4 zlaté, 7 stříbrných a 6 bronzových.\n\n"}
{"id": "799016", "url": "https://cs.wikipedia.org/wiki?curid=799016", "title": "Snoot", "text": "Snoot\n\nSnoot (z angličtiny \"frňák\"), komínek je ve fotografii plášť válce, kvádru nebo podobného objektu, připevněného na blesk fotoaparátu, zábleskové hlavy nebo lampy, který pomáhá omezit směr rozptýleného světla a vytváří světlo modulované. Vzniká úzký směrový paprsek světla s malou intenzitou, který se používá k prosvětlení malé části objektu. Pomocí komínku má fotograf větší kontrolu nad emitovaným světlem, zvýrazňuje předmět nebo jeho část, kam světlo dopadá. Světlo ze zdrojů se snooty mívá relativně ostrý přechod mezi osvětlenou a zatemněnou plochou. Mohou se používat samostatně i jako doplněk ke konvenčnímu osvětlení s tím, že pomohou zjasnit cílený předmět snímku, zvýraznit jinak příliš temné partie scény nebo naznačit, kam by měla být směřována divákova pozornost.\n\nPři portrétní fotografii se často používá k prosvětlení vlasů (takzvaná \"vlasovka\"), případně k vytvoření přechodového efektu za portrétem. Komínkem se velmi dobře osvětlují vybrané detailní části těla, například ruce.\n\nSoučástí komínku bývá i voštinový filtr na změkčení záblesku a sada barevných filtrů (červený, zelený, modrý, žlutý).\n\n"}
{"id": "799017", "url": "https://cs.wikipedia.org/wiki?curid=799017", "title": "Leonard Cheshire", "text": "Leonard Cheshire\n\nLeonard Cheshire, baron Cheshire, VC, OM, DSO**, DFC (7. září 1917 – 31. července 1992) byl britský válečný pilot, nejvíce vyznamenávaný britský letec za druhé světové války. Za své zásluhy pilota bombardéru byl vyznamenán Viktoriiným křížem (\"Victoria Cross\"), nejvyšším vyznamenáním, jaké může britský voják získat. Po válce se začal věnovat charitativní činnosti, roku 1948 založil \"Leonard Cheshire Disability\", největší charitativní organizaci v Británii. Jeho první ženou byla americká herečka Constance Binneyová, druhou pak známá charitativní pracovnice Sue Ryder.\n\n\n"}
{"id": "799030", "url": "https://cs.wikipedia.org/wiki?curid=799030", "title": "Bad Oeynhausen", "text": "Bad Oeynhausen\n\nBad Oeynhausen je lázeňské město na březích řeky Vezery v Severním Porýní-Vestfálsku. Má rozlohu 64,8 čtverečních kilometrů a žije v něm necelých padesát tisíc obyvatel.\n\n\n"}
{"id": "799032", "url": "https://cs.wikipedia.org/wiki?curid=799032", "title": "Rooney Mara", "text": "Rooney Mara\n\nPatricia Rooney Mara (* 17. dubna 1985 Bedford, New York) je americká herečka, která na filmovém plátně debutovala roce 2005. Objevila se v remaku \"Noční můra v Elm Street\" (2010), \"The Social Network\" a v roli mladé nezávislé vyšetřovatelky Lisbeth Salanderové ve Fincherově thrilleru \"Muži, kteří nenávidí ženy\", za níž získala kladné odborné kritiky a nominace na Zlatý glóbus za nejlepší ženský herecký výkon – drama a Oscara za nejlepší ženský herecký výkon v hlavní roli.\n\nVedle herectví se věnuje také charitativní činnosti v rámci nadace Uweza Foundation, která podporuje programy pro děti a rodiny v nairobském slumu Kibera, jednom z největších v Africe. Starší sestra Kate Mara je také herečka.\n\nNarodila se roku 1985 v severonewyorském Bedfordu, kde také vyrostla. Otec Timothy Christopher Mara pracuje jako viceprezident profesionálního klubu amerického fotbalu New York Giants a matka Kathleen McNultyová (rozená Rooneyová) je realitní makléřka na částečný úvazek. Má dva bratry Daniela a Conora a starší sestru Kate.\n\nPo obou rodičích má irské kořeny. Příjmení Rooney má původ v Newry severoirského hrabství Down. Babička z matčiny strany má italský původ. Děd z otcovy strany Wellington Mara byl dlouho spoluvlastníkem klubu Giants. Děd z matčiny strany Timothy James Rooney, pak od roku 1972 provozoval dostihové závodiště Yonkers Raceway. Mara je prapravnučkou zakladatele New York Giants Tima Mary a zakladatele Pittsburských oceláren (Pittsburgh Steelers) Arta Rooneyho staršího. Její prastrýc Dan Rooney je prezidentem těchto oceláren a od roku 2009 také americkým velvyslancem v Irsku.\n\nPo dokončení střední školy Fox Lane High School v roce 2003, odjela na čtyřměsíční studijní pobyt zaměřený na životní prostředí do Ekvádoru, Peru a Bolívie. Následně rok navštěvovala Univerzitu George Washingtona, ze které přestoupila na Gallatin School of Individualized Study Newyorské univerzity, na níž vystudovala psychologii, mezinárodní sociální politiku a neziskové organizace. Absolvovala v roce 2010.\n\nK roku 2012 žila na losangelském předměstí Los Feliz. V rozhovoru pro \"New York Post\" označila americký fotbal \"„za tmel, který drží jejich rodinu pohromadě“\".\n\n"}
{"id": "799033", "url": "https://cs.wikipedia.org/wiki?curid=799033", "title": "Norsko na Letních olympijských hrách 2008", "text": "Norsko na Letních olympijských hrách 2008\n\nNorsko na Letních olympijských hrách 2008 v Pekingu reprezentovalo 84 sportovců, z toho 30 mužů a 54 žen. Nejmladším účastníkem byla Marita Skammelsrud Lund (11 let, 295 dní), nejstarším pak Stein Endresen (48 let, 319 dní). Reprezentanti vybojovali 9 medailí, z toho 3 zlaté, 5 stříbrných a 1 bronzovou.\n\n"}
{"id": "799037", "url": "https://cs.wikipedia.org/wiki?curid=799037", "title": "Eric Morecambe", "text": "Eric Morecambe\n\nJohn Eric Bartholomew známý pod uměleckým jménem Eric Morecambe (14. května 1926 – 28. května 1984) byl britský komik, televizní moderátor a bavič. Umělecké jmébo Morecambe si zvolil podle svého rodiště, městečka Morecambe v Lancashire. Od roku 1941 až do své smrti vystupoval ve dvojici s Ernie Wisem. Spolu s ním vytvořil mimořádně populární televizní šou \"The Morecambe & Wise Show\" (1968–1978 pro BBC, 1978–1983 pro Thames Television), kam přijala pozvání řada osobností, mimo jiné Beatles, Cliff Richard, Laurence Olivier, Tom Jones, Elton John či britský ministerský předseda Harold Wilson. Roku 1981 vydal novelu \"Mister Lonely\". O jeho mimořádné popularitě v britském kulturním prostoru svědčí, že roku 2002 byl v anketě BBC zvolen 32. největším Britem.\n\n"}
{"id": "799038", "url": "https://cs.wikipedia.org/wiki?curid=799038", "title": "Compress", "text": "Compress\n\nCompress je un*xový program na kompresi dat metodou \"LZC\", což je implementace algoritmu LZW využívající proměnně dlouhé ukazatele podobně jako LZ77. Program, který takto komprimované soubory umí dekomprimovat, se jmenuje uncompress.\n\nSoubory komprimované programem compress mají obvykle příponu .Z. Většina programů typu tar interpretuje přepínač -Z tak, že výstup prožene rourou přes compress (\"tar\" samotný pouze skládá soubory do jednoho, neumí provést kompresi). V takovém případě je koncovka souboru obvykle .tar.Z.\n\nAlgoritmus LZW použitý v compresu patentovala Sperry Research Center v roce 1983. Terry Welch napsal článek pro IEEE o algoritmu v roce 1984, ale nezmínil se v něm, že už bylo zažádáno o patent. Spencer Thomas pak podle článku implementoval \"compress\" v roce 1984, aniž by věděl, že použití je omezeno patentem (podobně využíval LZW kompresi obrázkový formát GIF). Pod vedením Josepha M. Orosta byla dokončena \"konečná\" verze (4.0) compressu a byla uvolněna coby svobodný software na usenetové skupině 'comp.source.unix' v roce 1985. Patent byl udělen v roce 1985 a compress tak nesměl být používán bez placení poplatku Sperry Research (později pohlceno Unisysem). V některých skupinách uživatelů, například v prostředí Linuxu, se tak compress dlouhodobě příliš neuchytil - plně svobodné programy gzip a bzip2 začaly být záhy oblíbenější. Naproti tomu na Unixech a BSD systémech byl stále používán. Patent na LZW kompresi vypršel v roce 2003, od té doby je tedy volně použitelný i compress.\n"}
{"id": "799043", "url": "https://cs.wikipedia.org/wiki?curid=799043", "title": "Kuklík (příjmení)", "text": "Kuklík (příjmení)\n\nPříjmení Kuklík nosí více různých osobností:\n\n"}
{"id": "799045", "url": "https://cs.wikipedia.org/wiki?curid=799045", "title": "Hypocentrum (rozcestník)", "text": "Hypocentrum (rozcestník)\n\nSlovo hypocentrum má následující významy:\n\n"}
{"id": "799048", "url": "https://cs.wikipedia.org/wiki?curid=799048", "title": "Plazmacytoidní dendritická buňka", "text": "Plazmacytoidní dendritická buňka\n\nPlazmacytoidní dendritické buňky (pDC) představují odlišnou populaci dendritických buněk (DC) od “klasických“ myeloidních DC (mDC). Na rozdíl od mDC, pDC nefungují primárně jako antigen prezentující buňky, ale jako buňky produkující zánětlivé cytokiny: interferony I typu (IFN I). Produkcí těchto cytokinů aktivují „natural-killer“ (NK) buňky (tzv. přirozené zabíječe) a spouštějí tím vrozenou imunitní odpověď či zahajují zánětlivou reakci.\n\nJako u většiny tělních buněk, potažmo buněk imunitního systému, existují mezi jednotlivými druhy buněčných organismů určité fenotypické rozdíly. Při studiu imunitního systému je využíváno hlavně lidských a myších buněk.\nLidské pDC jsou charakterizované jako exprimující CD4, CD45RA, CD123 (IL-3Rα), ILT3 a neexprimují CD11c ani CD14, což je odlišuje od konvenčních mDC či monocytů. Další dva identifikované povrchové markery jsou exprimovány pouze na pDC přítomných v periferní krvi a kostní dření. Jedná se o BDCA-2 a BDCA-4. BDCA-2 umožňuje pDC internalizovat extracelulární antigeny a při jeho blokaci protilátkou dochází k zastavení produkce IFN-α. BDCA-4 pravděpodobně nemá pro pDC esenciální funkci, ale slouží jako dobrý marker pro izolace pDC z periferní krve člověka.\nMyší pDC se od lidských liší expresí CD11c, Ly6G a B220. Tyto proteiny propůjčují myším pDC částečný fenotyp mDC, neutrofilních granulocytů a dokonce B-lymfocytů.\nDiferenciace pDC není zcela prozkoumána, nicméně na jejich vývoji z hematopoetických buněk se podílí Flt3-L a dále CD40L a IL-3, které slouží jako růstové faktory pDC. Exprese receptoru pro IL-3 je hlavním znakem, podle kterého se v krvi a tkáních pDC identifikují. Není ovšem stále jasné, zda pDC pocházejí z myeloidní či lymfoidní linie buněk kostní dřeně. Přítomnost určitých genů důležitých pro tvorbu B a T receptorů poukazují na původ lymfoidní linie. Naproti tomu při blokaci některých povrchových receptorů důležitých pro vývoj buněk myeloidní linie (IRF-8) se pDC, stejně jako klasické mDC, nevyvíjejí. \n\nPlazmacytoidní DC byly identifikovány ve fetálních játrech, thymu a kostní dřeni, usuzuje se proto, že vznikají z hematopoetického prekurzoru v těchto primárních lymfoidních orgánech. V průběhu dospělosti jsou pDC konstantně produkovány v kostní dřeni, odkud průběžně migrují do lymfatických uzlin, sleziny a slizničních lymfoidních orgánů (mucosal-associated lymphoid tissue, MALT). V lymfoidních orgánech se pDC vyskytují nejčastěji v T-buněčných zónách kolem tlustostěnných endoteliálních žilek (high endothelial venules, HEV). \nMigrace pDC je umožněna expresí L-selektinu, do lymfatických uzlin migrují pDC též specificky v reakci na rozeznanou infekci. V odpovědi na prozánětlivé prostředí (IFN-γ a jím indukované chemokiny jako jsou CXCL9 nebo CXCL10) orientují pDC svůj pohyb do lymfatických uzlin, ve kterých probíhá zánětlivá odpověď. Tato migrace je řízena chemokinovými receptory CXCR3, CXCR4 ale i dalšími. Heterodimerizace těchto receptorů posiluje adhezivní interakce pDC s HEV, které jsou dále zprostředkovány též integrinovými molekulami LFA-1, VLA4 nebo VLA5. \n\nProdukce IFN I pDC je indukována detekcí virové DNA nebo RNA. Pro tyto účely jsou buňky vybaveny toll-like receptory (TLR), v tomto případě TLR7 a TLR9. TLR9 přítomný v membráně endosomálních váčků pDC rozpoznává oligonukleotidy bohaté na demethylované repetice CpG. TLR7 lokalizovaný taktéž v endosomech je zase citlivý vůči guanosinovým analogům (imidazochinolin) a jednovláknové (ss)RNA, tedy je pravděpodobným kandidátem na rozpoznávání RNA virů. Signalizace od těchto receptorů je vedena přes molekulu MyD88 až k transkripčnímu faktoru NFκB, tedy hlavnímu transkripčnímu faktoru podílejícím se na regulaci imunitních odpovědí. \n\nPlazmacytoidní DC produkují velké množství cytokinů, především IFN I, což jsou interferony-α a β (IFN-α a IFN-β). Těmi regulují záněty a propojují vrozenou a adaptivní imunitu. IFN I uvolňované lidskými pDC aktivují cytotoxickou aktivitu NK buněk, ale zároveň chrání neinfikované buňky od lyze zprostředkované NK buňkami. Lidské pDC mohou také prostřednictvím sekrece IL-12 vyvolat v NK buňkách produkci IFN-γ, ačkoliv méně efektivně než aktivované klasické mDC. IFN I ale podporují diferenciaci, zrání a imunostimulační funkce dendritických buněk. Díky současné produkci IFN I a IL-6 hrají pDC velmi důležitý aspekt při regulaci adaptivní imunity, která spočívá ve schopnosti indukovat lidské B buňky k diferenciaci v plazmatické buňky produkující imunoglobuliny (Ig). Navíc B lymfocyty aktivované prostřednictvím pDC přednostně produkují IgG na úkor IgM. To naznačuje, že se pDC mohou specificky zaměřovat na paměťové B buňky. Lidské i myší pDC jsou navíc účinnými producenty chemokinů, které mohou během imunitní reakce zesilovat adaptivní imunitní odpověď, díky přilákání pomocných (CD4) a cytotoxických (CD8) T lymfocytů. \nZásadní funkcí lidských pDC je produkce IFN I (IFN-α) jako odpovědi na setkání s viry. Plazmacytoidní DC totiž exprimují receptory nukleových kyselin TLR-7 a TLR-9, které jsou velmi účinně stimulovány virovými RNA, resp. DNA. pDC tedy udržují antivirový stav, tj. indukují syntézu některých enzymů, které potlačují replikaci virů. Produkce IFN-α je důležitá i pro aktivaci NK a NK-T buněk, které také velmi významně přispívají k obraně organismu proti virům.\n\nČerstvě izolované lidské i myší pDC prezentují antigen velmi neefektivně, protože zachycují, zpracovávají a vystavují antigen na MHC molekulách výrazně méně účinně než klasické DC. Díky tomu velmi špatně indukují proliferaci T lymfocytů. To potvrzují i studie, které popisují, že pDC endocytují antigeny podstatně hůře než klasické mDC. Navíc pDC mají nízkou expresi proteáz (katepsinu S a katepsinu D), které se účastní při zpracovávání antigenů v lysozomech. Velmi podstatné je i to, že v porovnání s klasickými mDC exprimují čerstvě izolované pDC minimální množství molekul MHC II třídy a kostimulačních molekul. Naopak aktivované pDC vykazují značnou expresi povrchových kostimulačních molekul i MHC II glykoproteinů, což značně zvyšuje jejich schopnost stimulovat T lymfocyty. Tudíž aktivované pDC vyvolávají rozvoj populace paměťových cytotoxických T buněk a pomocných T1 buněk, které jsou specifické pro rozeznávání endogenních antigenů a virů chřipky. \n\nV závislosti na stádiu zrání a povaze a koncentraci antigenu jsou pDC při řízení T buněčné odpovědi značně flexibilní. Virem aktivované pDC vyvolávají silnou polarizaci směrem k T1 odpovědi, což přiměje T buňky produkovat velké množství IFN-γ nebo i IFN-γ společně s IL-10. Polarizace směrem k T1 zprostředkovaná zralými pDC je závislá na IFN I, nebo na současné produkci IFN I a IL-12.\n\nČerstvě izolované pDC vyvolávají u lidí anergii CD4 T buněčných klonů s různými antigenními specifitami a mohou indukovat CD4 CD25 T regulační (Treg) buňky. Produkce IL-2 a IFN-γ je u těchto T buněk snížena, zatímco produkce IL-10 se zvyšuje. Myší, čerstvě izolované pDC ze sleziny indukují pouze minimální proliferaci antigenně specifických T buněk. Tyto T buňky posléze získají regulační aktivitu. Stimulace pDC pomocí inhibičního ligandu CTLA4-Ig, indukuje tvorbu indolamin 2,3-dioxygenázy, která má silný inhibiční účinek na proliferaci T buněk a může přispět k tolerogennímu potenciálu těchto buněk. pDC, zvláště v jejich nezralém stavu nebo v určitých anatomických lokalitách, mohou mít tolerogenní funkce, ačkoli přesnou povahu a mechanismy těchto funkcí je ještě třeba prozkoumat.\n\nLidské pDC exprimují molekuly CD4, CXCR4 a CCR5, což naznačuje, že by mohly být napadeny virem HIV. Skutečně byla popsána přítomnost virového antigenu p24 v pDC, nejspíš tedy skutečně dochází k produktivní infekci těchto buněk virem HIV, která vede k následnému zabíjení infikovaných buněk, tudíž snižování jejich počtů. V periferní krvi HIV-pozitivních pacientů je tedy redukován počet pDC, což současně koreluje se sníženou schopností mononukleárních buněk periferní krve produkovat IFN-α v odpovědi např. na stimulaci herpes simplex virem (HSV). \nTaké bylo nalezeno propojení mezi autoimunitním onemocněním systémový lupus erythematodess (SLE) a pDC, resp. IFN-α. Počty pDC jsou v periferní krvi při tomto onemocnění také snížené, což je ale v tomto případě vlivem infiltrace aktivovaných pDC do kožních lézí, kde produkují velká množství IFN-α. pDC jsou v případě SLE nejspíše aktivovány imunokomplexy protilátek a jejich ligandu dsDNA z apoptotických buněk. Tyto zvýšené koncentrace IFN-α následně pravděpodobně aktivují mDC, které tak podporují vznik T-buněčné autoimunity.\nNádory jsou často infiltrovány nezralými mDC i pDC. Tyto mDC jsou jen obtížně aktivovány a selhávají tak v aktivaci T buněk. V případě rakoviny prsu nebo vaječníků byly v nádoru identifikována vysoká množství pDC. Přítomné buňky mohou být spoluzodpovědné za zvýšení rizika vzniku metastází a relapsů. pDC exprimují receptor pro IL-3 (CD123) a po stimulaci preferenčně indukují T2 nebo Teg buňky resp. CD4 nebo i CD8 buňky s regulačním fenotypem, malým proliferačním potenciálem a slabou cytolytickou aktivitou. Tyto pDC jsou také ve spádových mízních uzlinách schopné produkovat indolamin 2,3-dioxygenázu potenciálně tvořící lokální supresivní mikroprostředí pro T-buněčnou protinádorovou odpověď.\nOba typy nezralých buněk, mDC a pDC, selhávají v aktivaci buněčné protinádorové odpovědi a naopak mohou indukovat vznik Treg buněk se supresivním účinkem na imunitní reakce. pDC přítomné v nádorech by ale mohly být aktivovány ligandy TLR a indukované IFN I by mohly skrze aktivaci infiltrovaných mDC podpořit protinádorovou T buněčnou reakci. \n"}
{"id": "799049", "url": "https://cs.wikipedia.org/wiki?curid=799049", "title": "Carl Josefsson", "text": "Carl Josefsson\n\nCarl \"Kalle-Knubb\" Josefsson (1. září 1895, Stockholm – 3. listopadu 1974, Huddinge) byl švédský reprezentační hokejový brankář.\n\nV roce 1924 byl členem Švédské hokejové týmu, který skončil čtvrtý na zimních olympijských hrách. Odehrál dva zápasy jako brankář.\n\n"}
{"id": "799051", "url": "https://cs.wikipedia.org/wiki?curid=799051", "title": "Einar Olsson", "text": "Einar Olsson\n\nEjnar \"Hund-Eje\" Olsson (9. červenec 1896, Ärla – 24. ledna 1925, Bollnäs) byl švédský reprezentační hokejový brankář.\n\nV roce 1924 byl členem Švédské hokejové týmu, který skončil čtvrtý na zimních olympijských hrách. Odehrál čtyři zápasy jako brankář.\n\n"}
{"id": "799053", "url": "https://cs.wikipedia.org/wiki?curid=799053", "title": "Jan Tausinger", "text": "Jan Tausinger\n\nJan Tausinger (1. listopadu 1921 Piatra Neamt, (Rumunsko) – 29. července 1980 Praha) byl český dirigent a hudební skladatel.\n\nMaturoval na gymnáziu v Rumunsku. Na konzervatoři v Bukurešti studoval dirigování a skladbu u Dimitrie Cuclina, Mihaila Jory a Alfreda Mendelssohna. V letech 1948-1952 pokračoval v Praze na Hudební a taneční fakultě Akademie múzických umění ve studiu dirigování u Metoda Doležila, Karla Ančerla a Roberta Brocka a ve studiu kompozice u Aloise Háby a Pavla Bořkovce. Založil a řídil \"Vysokoškolský umělecký soubor\" v Praze a \"Dělnický umělecký soubor Vítkovických železáren\" v Ostravě. Dirigoval rozhlasové orchestry v Bukurešti, v Plzni a v Ostravě. V roce 1954 se stal ředitelem \"Vyšší hudebně-pedagogické školy\" v Ostravě. V letech 1971–1976 byl ředitelem Státní konzervatoře v Praze a poté ředitelem hudebního vysílání Českého rozhlasu.\n\nJeho skladatelská činnost vycházela z lidových písní, které také sbíral v oblasti Beskyd a na Lašsku. Komponoval dětské a mládežnické budovatelské písně a politicky motivované kantáty (\"Kantáta o Klementu Gottwaldovi, Píseň o vrchním veliteli\"), psané v tradičním tonálním systému. V roce 1964 absolvoval letní kursy moderní hudby v Darmstadtu a poté začal používat i soudobé kompoziční techniky. Kantáta \"Ave Maria\" se sopránovým sólem, získala 1. místo v Mezinárodní skladatelské tribuně UNESCO v Paříži.\n\n\n\n\n\n\n"}
{"id": "799054", "url": "https://cs.wikipedia.org/wiki?curid=799054", "title": "Steve Redgrave", "text": "Steve Redgrave\n\nSteven Geoffrey Redgrave (* 23. března 1962) je bývalý anglický veslař, držitel pěti zlatých olympijských medailí, které vybojoval na pěti po sobě jdoucích olympijských hrách. Je rovněž devítinásobným mistrem světa. První zlato vybojoval ve čtyřveslici s kormidelníkem na olympijských hrách v Los Angeles roku 1984 (s Martinem Crossem, Adrianem Ellisonem, Andy Holmesem, Richardem Budgettem). V Soulu 1988 získal zlato na dvouveslici bez kormidelníka (s Andy Holmesem). V Barceloně 1992 zlato na dvouveslici obhájil, tentokrát ve dvojici s Matthew Pinsentem, se kterým vybojovali stejné zlato i v Atlantě 1996. Poslední zlato si připsal v Sydney roku 2000 na čtyřveslici bez kormidelníka (s Matthew Pinsentem, Timem Fosterem a Jamesem Cracknellem). Mistrem světa byl v letech 1986, 1987, 1991, 1993, 1994, 1995, 1997, 1998 a 1999. Roku 2002 byl zvolen 36. největším Britem všech dob.\n\n"}
{"id": "799055", "url": "https://cs.wikipedia.org/wiki?curid=799055", "title": "Birger Holmqvist", "text": "Birger Holmqvist\n\nBirger Ivar „Bigge“ Holmqvist (28. prosince 1900, Stockholm – 9. dubna 1989, Bromma) byl švédský reprezentační hokejový obránce.\n\nV roce 1924 a 1928 byl členem Švédské hokejové týmu, kde skončil na olympijských hrách prvně čtvrtý a pak dosáhl na první švédskou hokejovou medaili ze ZOH.\n\n"}
{"id": "799056", "url": "https://cs.wikipedia.org/wiki?curid=799056", "title": "Zbyslava Kyjevská", "text": "Zbyslava Kyjevská\n\nZbyslava Kyjevská (rusky \"Сбыслава Ярославна\", polsky \"Zbysława Kijowska\"; 1085/90 – 1112/14) byla princezna Kyjevské Rusi z rodu Rurikovců a polská kněžna. Jejím otcem byl kníže Svjatopolk II. Izjaslavič.\n\nBěhem bojů se svým nevlastním bratrem Zbyhněvem uzavřel Boleslav III. Křivoústý spojenectví s Kyjevskou Rusí a Uherskem. Na důkaz zpečetění aliance s Kyjevskou Rusí se Boleslav zasnoubil s nejstarší knížecí dcerou Zbyslavou. Manželství bylo uzavřeno v roce 1002 nebo na začátku roku 1003. Jejich jediným synem byl budoucí kníže Vladislav II. Vyhnanec, narozený v roce 1105.\n\nDatum úmrtí Zbyslavy není jisté, ale stalo se tak nejpozději v roce 1114, protože o rok později (v roce 1115) se Boleslav III. oženil podruhé se Salomenou z Bergu.\n"}
{"id": "799058", "url": "https://cs.wikipedia.org/wiki?curid=799058", "title": "Francisco Javier Errázuriz Ossa", "text": "Francisco Javier Errázuriz Ossa\n\nFrancisco Javier kardinál Errázuriz Ossa (* 5. září 1933, Santiago de Chile, Chile) je emeritní arcibiskup Santiaga de Chile. Jeho rodiče byli baskického původu.\n\nVystudoval katolickou teologii. Po vysvěcení na kněze 16. července 1961 získal na univerzitě v německém Freiburgu licenciát z teologie.\n\nPoté pracoval jako kaplan pro členy Schönstattského hnutí a regionální představený v Chile. Roku 1971 byl jako člen vedení hnutí vyslán do Německa. V letech 1974 až 1980 byl generálním představeným Schönstatt-Patres, od roku 1979 předsedou představenstva.\n\nV roce 1990 ho Jan Pavel II. jmenoval titulárním biskupem z \"Hólaru\" a tajemníkem Kongregace pro společnosti zasvěceného života a společnosti apoštolského života. Biskupské svěcení přijal 6. ledna 1991. V letech 1996 až 1998 byl biskupem ve Valparaísu s osobním titulem arcibiskupa, od roku 1998 působil jako arcibiskup Santiaga de Chile. Byl prezidentem chilské biskupské konference a v letech 2003 až 2007 prezidentem Rady latinskoamerických biskupských konferencí (CELAM).\nPři konzistoři 21. února 2001 jmenoval Jan Pavel II. Errázurize Ossu kardinálem-knězem s titulárním kostelem \"Santa Maria della Pace\". V roce 2005 o něm média spekulovala jako o možném budoucím papeži. Papež Benedikt XVI. přijal 15. prosince 2010 jeho odstoupení z funkce arcibiskupa z důvodu vysokého věku.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se přes svůj vysoký věk stal i kardinál Errázuriz Ossa.\n\n\n"}
{"id": "799065", "url": "https://cs.wikipedia.org/wiki?curid=799065", "title": "Usedlost", "text": "Usedlost\n\nUsedlost je venkovským, samostatně stojícím obytným objektem. Je považována za základní sídelní jednotku krajiny. Obvykle byl tento objekt spojen s rolnickým hospodářstvím. Toto označení se objevuje po období feudalismu.\n\n"}
{"id": "799067", "url": "https://cs.wikipedia.org/wiki?curid=799067", "title": "Užitková voda", "text": "Užitková voda\n\nUžitková voda je hygienicky nezávadná voda, které se však nepoužívá jako pitná voda a na vaření, ale jen na mytí, koupání a pro výrobní účely. Může pocházet z jakéhokoliv zdroje, pokud vyhovuje zdravotním a technickým požadavkům.\n\nNa užitkovou vodu se nekladou taková přísná kriteria, pokud jde o fyzikální vlastnosti (teplota, barva, zákal), jako na pitné vody, ale nesmí obsahovat toxické látky a ze zdravotního hlediska musí vyhovovat většině požadavků na pitnou vodu.\n\nZvláštní použití vody obvykle pro hospodářské účely. Na jejich používání se vztahuje vodní zákon.\n\n\n\nTeplá voda v domácnostech – dříve označovaná jako \"teplá užitková voda\" (zkratka TUV), – se podle zákona o ochraně veřejného zdraví vyrábí z pitné vody, ale za pitnou se nepovažuje. Hlavní důvody jsou dva:\n"}
{"id": "799068", "url": "https://cs.wikipedia.org/wiki?curid=799068", "title": "Gustaf Johansson", "text": "Gustaf Johansson\n\nJulius Gustaf Mauritz \"Lulle\" Johansson (14. září 1900, Stockholm – 1. července 1971, Stockholm) byl švédský reprezentační hokejový obránce.\n\nV roce 1924 a 1928 byl členem Švédské hokejové týmu, kde skončil na olympijských hrách prvně čtvrtý a pak dosáhl na první švédskou hokejovou medaili z ZOH.\n\n"}
{"id": "799070", "url": "https://cs.wikipedia.org/wiki?curid=799070", "title": "Ruben Allinger", "text": "Ruben Allinger\n\nKarl Ruben Allinger (23. prosince 1891, Uppsala – 9. ledna 1979, Tumba) byl švédský reprezentační hokejový útočník.\n\nV roce 1924 byl členem Švédské hokejové týmu, který skončil čtvrtý na zimních olympijských hrách.\n\n"}
{"id": "799073", "url": "https://cs.wikipedia.org/wiki?curid=799073", "title": "Pacific Surfliner", "text": "Pacific Surfliner\n\nPacific Surfliner (česky Tichomořský surfař) je 563 km dlouhá železniční linka společnosti Amtrak, která provozuje osobní železniční dopravu v jižní Kalifornii mezi San Diegem a San Luis Obispo. \n\nV roce 2011 linka přepravila téměř 2,8 milionu cestujících, což představuje 6,6% nárůst oproti roku 2010. Příjmy trati byli na úrovni $55,317,127, co je 11,7% růst v porovnání s rokem 2010.[1] Pacific Surfliner je třetí nejvytíženější tratí Amtraku, a nejvytíženější mimo Severovýchodní koridor. \n\nOd března 1938 jezdil na lince vlak \"San Diegan\", provozovaný společností \"Atchison, Topeka, and Santa Fe Railroad\", který pokračoval v provozu i později po převzetí trati Amtrakem.Jméno \"Pacific Surfliner\" dostala linka po 1. červnu 2000.\n\nSeverní část tratě provozuje čtyři spojení denně, jižní část má ještě větší frekvenci. Cesta ze San Luis Obispo do San Diega trvá osm a půl hodiny. Velkou část cestovního času trať lemuje kalifornské pobřeží Tichého oceánu. Provoz je částečně financován kalifornským oddělením dopravy Department of Transportation. Momentálně úpravy tratě umožňují dosahovat rychlost až 180 km/h.\n\n"}
{"id": "799075", "url": "https://cs.wikipedia.org/wiki?curid=799075", "title": "Láska v hrobě", "text": "Láska v hrobě\n\nLáska v hrobě je český dokumentární film režiséra Davida Vondráčka a kameramana Jana Kadeřábka z roku 2011. Má formu tzv. časosběrného dokumentu, který zachycuje soužití dvou bezdomovců, bývalé prostitutky Jany a nezaměstnaného zedníka Jana, žijících spolu s dalšími na bývalém evangelickém hřbitově v Praze-Strašnicích. V roce 2012 film získal cenu Zlatý ledňáček za nejlepší dokumentární film na plzeňském festivalu Finále a cenu za nejlepší zahraničním dokument na festivalu nezávislého filmu RIFF v Římě. V roce 2013 tvůrci filmu získali cenu Trilobit a cenu za nejlepší dokument na Cenách české filmové kritiky i na Českých lvech.\n\n\n"}
{"id": "799080", "url": "https://cs.wikipedia.org/wiki?curid=799080", "title": "Rovinka (rozcestník)", "text": "Rovinka (rozcestník)\n\nRovinka může být:\n\n"}
{"id": "799087", "url": "https://cs.wikipedia.org/wiki?curid=799087", "title": "Lazdijai", "text": "Lazdijai\n\nLazdijai (česky zastarale \"Lozdie\") je litevské okresní město v Alytuském kraji, 52 km na jihozápad od Alytusu, 7 km od státní hranice s Polskem, 152 km na západ od Vilniusu. Město slaví svůj svátek 17. května. Ve městě je neobarokní trojlodní katolický kostel svaté Anny (poprvé postaven roku 1560, nynější roku 1895) se dvěma věžemi, pravoslavný kostel, památník nezávislosti (postaven r. 1938, obnoven r. 1990), památník místním rezistentům a dalším obětem okupace, gymnázium Motiejuse Gustaitise, škola umění, oblastní muzeum, dvě knihovny, kulturní dům, sportovní klub „Sakalas“, pošta (PSČ: LT-67001), okresní nemocnice a poliklinika. Městem protéká potok Raišupis, jinak nazývaný také Lazdija; podle druhého názvu dostalo město jméno. Má se za to, že název \"Raišupis\" je původu jotvingského s významem (lískový) oříšek (litevsky riešutas) nebo líska (litevsky lazdynas), tedy odvozeným přejetím vznikl litevský název potoka Lazdija nebo Lazda (litevsky lazda je hůlka lískovka). Potok Raišupis protéká městem od jihu k severu; na jižním okraji města protéká jezerem Baltajis. ještě o něco jižněji je další jezero Palazdijis.\n\n\nZde se narodili:\n"}
{"id": "799088", "url": "https://cs.wikipedia.org/wiki?curid=799088", "title": "Křelina (rozcestník)", "text": "Křelina (rozcestník)\n\nKřelina může být:\n\n\n"}
{"id": "799095", "url": "https://cs.wikipedia.org/wiki?curid=799095", "title": "Motorola Atrix", "text": "Motorola Atrix\n\nMotorola Atrix je smartphone od společnosti Motorola vypuštěný na trh v 1. čtvrtletí roku 2011 (představen 5. ledna na CES 2011). Má chipset Tegra 2.\nPo připojení k televizi přes speciální Multimedia Dock je možné využít operační systém Linux. K telefonu je možné dokoupit i tzv. lapdock, který vypadá jako notebook, ale veškerý výkon, výpočty a služby obstarává telefon samotný, který je vložen do lapdocku.\n\nKoncem října roku 2012 společnost Motorola oficiálně oznámila, že se Motorola Atrix nedočká updgradu na Android 4.0 Ice Cream Sandwich přesto, že byl upgrade v plánu na třetí kvartál roku 2012.\n"}
{"id": "799096", "url": "https://cs.wikipedia.org/wiki?curid=799096", "title": "Lake McMurray", "text": "Lake McMurray\n\nLake McMurray je obec v okrese Skagit v americkém státě Washington, ve které žilo roku 2010 192 obyvatel. Obec patří do metropolitní oblasti Mount Vernon-Anacortes a podle důchodu na hlavu se jedná o 43. nejbohatší ve státě.\n\n19 % z celkové rozlohy obce tvoří vodní plocha. Ze 192 obyvatel, kteří zde žili roku 2010, tvořili 88 % běloši a 5 % Asiaté. 11 % obyvatel bylo hispánského původu. Obec patří do školního obvodu Conway. Prochází jí dvě důležité silnice - Washington State Route 9 a Washington State Route 534. Nedaleko se nachází také mezistátní dálnice Interstate 5.\n\nObec byla naplánována roku 1890 Dr. Marcusem Kenyonem v do té doby nedotčeném lese. Nedaleko se nacházela důležitá železnice Seattle & Lake Shore Railway a pilařský závod Atlas, který zpracovával obrovské borovice a cedry, které v okolních lesích rostly. Pila společně se železnicí urychlila růst obce, které se roku 1910 začlenilo jako město. Na svém vrcholu dosáhla populace obce sotva 400 obyvatel, přestože zdejší podniky a pila nabízely pracovní místa. Roku 1923 zdejší občané zvolili zrušení začlenění obce, jelikož se jim nedařilo platit daně na provoz města poté, co byla pila zavřena. Železnice, která byla v té době vlečkou patřící k Northern Pacific Railroad, byla vytrhána roku 1973. Obec je od té doby tichou komunitou v malebném prostředí okolo jezera, které proslulo mezi rybáři svými pstruhy a okouny.\n"}
{"id": "799103", "url": "https://cs.wikipedia.org/wiki?curid=799103", "title": "Národní park Folgefonna", "text": "Národní park Folgefonna\n\nNárodní park Folgefonna ( ) je jeden z norských národních parků. Má rozlohu 545,2 čtverečních kilometrů a leží v kraji Hordaland, kde spadá do území obcí Jondal, Kvinnherad, Etne, Odda a Ullensvang. Byl slavnostně otevřen 14. května 2005 královnou Sonjou.\n"}
{"id": "799107", "url": "https://cs.wikipedia.org/wiki?curid=799107", "title": "Emília Kubištová", "text": "Emília Kubištová\n\nEmília Kubištová (24. března 1956 – 9. prosince 1983) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako dělnice. Ve volbách roku 1981 zasedla do slovenské části Sněmovny národů (volební obvod č. 110 – Kysucké Nové Mesto, Středoslovenský kraj). Ve Federálním shromáždění setrvala do své smrti roku 1983. Zemřela tragicky. V parlamentu ji pak nahradila Irena Prievozníková.\n\n"}
{"id": "799109", "url": "https://cs.wikipedia.org/wiki?curid=799109", "title": "Ladislav Kupčík", "text": "Ladislav Kupčík\n\nLadislav Kupčík (18. dubna 1939 Brno – 6. května 2007) byl český a československý politik Československé strany socialistické, poslanec Sněmovny národů Federálního shromáždění za normalizace. V roce 1989 předák Občanského fóra v Opavě.\n\nMaturoval na SPŠS a v roce 1958 nastoupil na OMS v Bruntále. Od roku 1966 působil na zeměměřičském oddělení opavského \"Agroprojektu\". Během zaměstnání vystudoval obor geodézie na ČVUT v Praze, kde promoval roku 1968. V roce 1972 nastoupil na pozici vedoucího oddílu speciálních prací SG v Opavě. Od roku 1987 byl vedoucím útvaru řízení kontroly jakosti Geodézie, Opava. K roku 1981 se profesně uvádí jako zeměměřič. Ve volbách roku 1981 zasedl za ČSS do české části Sněmovny národů (volební obvod č. 72 - Opava, Severomoravský kraj). Ve Federálním shromáždění setrval do konce funkčního období, tedy do voleb roku 1986.\n\nBěhem sametové revoluce patřil k zakladatelům Občanského fóra v Opavě. Tehdy působil jako místopředseda krajské organizace ČSS. Účastnil se mítinků v Ostravě a Opavě a vyvíjel nátlak na celostátní vedení ČSS v Praze, aby vyšlo vstříc lidovému opozičnímu hnutí. 20. listopadu 1989 zformuloval prohlášení k politické situaci, které pak cyklostylované distribuoval na severní Moravě a ve Slezsku. Obsah výzvy byl radikální a vzbudil pozornost Státní bezpečnosti. V prohlášení mimo jiné stálo: „\"Žádáme odzbrojení a internaci všech jednotek Ministerstva vnitra a Ministerstva národní obrany... Nestačí volat k trestní odpovědnosti jen přímé viníky, ale všechny, kdo tyto sadisty vybrali, shromáždili, vycvičili a poslali do ulic mlátit bezbranné studenty...\"“ Kupčík zároveň navrhl, aby Československá strana socialistická vystoupila z Národní fronty. Dne 24. listopadu 1989 pak byl zakládajícím členem OF v Opavě.\n\nOd 1. ledna 1993 působil na postu zástupce ředitele zástupce ředitele Zeměměřičského a katastrálního inspektorátu v Opavě. Byl jedním ze čtyř autorů projektu vzniku Slezské univerzity v Opavě.\n\n"}
{"id": "799118", "url": "https://cs.wikipedia.org/wiki?curid=799118", "title": "Gretha Smitová", "text": "Gretha Smitová\n\nGretha Smitová (* 20. ledna 1976 Rouveen, Overijssel) je bývalá nizozemská maratonská bruslařka a rychlobruslařka.\n\nVe své kariéře se věnovala především maratonskému bruslení. V 15. ročníku tradičního nizozemského závodu Elfstedentocht (199 km) skončila v roce 1997 těsně druhá s časem 7 hodin 49 minut a 12 sekund. Na konci roku 2001 zvítězila v nizozemské kvalifikaci v klasickém rychlobruslení na Zimní olympijské hry 2002 na tratích 3 a 5 km, krátce poté debutovala ve Světovém poháru. Na olympiádě v Salt Lake City vybojovala stříbrnou medaili v závodě na 5000 m, na trati 3000 m skončila jedenáctá. V následujících letech se závodů v rychlobruslení účastnila již častěji, získala několik titulů mistryně Nizozemska na dlouhých distancích a též několik medailí ze světových šampionátů. Kvůli zdravotním problémům s nohou ukončila v listopadu 2009 aktivní závodní kariéru.\n"}
{"id": "799121", "url": "https://cs.wikipedia.org/wiki?curid=799121", "title": "Gejza Mede", "text": "Gejza Mede\n\nGejza Mede (* 26. listopadu 1951) byl československý politik ze Slovenska maďarské národnosti a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako samostatný referent. Ve volbách roku 1981 zasedl do slovenské části Sněmovny národů (volební obvod č. 122 - Jesenské, Středoslovenský kraj). Mandát obhájil ve volbách roku 1986 (obvod Jesenské) Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV letech 1980–1986 studoval na Stavební fakultě Slovenské vysoké školy technické v Bratislavě. V letech 1979–1990 byl zaměstnancem podniku \"Kúpeľe Sliač\" – detašované pracoviště Číž. V krajských volbách na Slovensku roku 2009 se stal aktérem kauzy, při níž distribuoval domácnostem na jihu okresu Rimavská Sobota vlastním nákladem vytvořené dopisy, v nichž jim doporučoval, koho volit. K akci se přiznal. Na jím vytvořeném seznamu doporučených kandidátů figurovali mimo jiné politici Strany maďarské koalice. Uvádí se tehdy jako obyvatel obce Nová Bašta.\n\n"}
{"id": "799123", "url": "https://cs.wikipedia.org/wiki?curid=799123", "title": "Sabine Völkerová", "text": "Sabine Völkerová\n\nSabine Völkerová (* 11. května 1973 Erfurt) je bývalá německá rychlobruslařka.\n\nNa Světovém poháru debutovala v listopadu 1990, o několik měsíců později skončila na Mistrovství světa juniorů na třetím místě. V následující sezóně se již pravidelně účastnila sprinterských závodů Světového poháru a na juniorském světovém šampionátu vybojovala stříbrnou medaili. V dalších letech již mezi dospělými dosahovala v závodech na 500 a 1000 m příček v první desítce, na Mistrovství světa ve sprintu 1995 dojela na čtvrtém místě. První seniorskou medaili získala na světovém šampionátu na jednotlivých tratích 1997, kde se umístila druhá v závodě na 500 m. Na Zimních olympijských hrách 1998 dojela na trati 1000 m na čtvrté příčce, na poloviční distanci byla sedmá. V dalších letech vybojovala na sprinterských distancích několik medailí, včetně tří ze zimní olympiády 2002 a celkového vítězství v závodech na 1000 m na Světovém poháru 2001/2002. Ze Zimních olympijských her 2006 si odvezla zlatou medaili ze stíhacího závodu družstev. Po sezóně 2005/2006 ukončila aktivní sportovní kariéru.\n"}
{"id": "799130", "url": "https://cs.wikipedia.org/wiki?curid=799130", "title": "Norsko na Letních olympijských hrách 2004", "text": "Norsko na Letních olympijských hrách 2004\n\nNorsko na Letních olympijských hrách 2004 v Athénach reprezentovalo 52 sportovců, z toho 35 mužů a 17 žen. Nejmladším účastníkem byla Alexander Dale Oen (19 let, 86 dní), nejstarším pak Harald Stenvaag (51 let, 171 dní). Reprezentanti vybojovali 6 medailí, z toho 5 zlatých, a 1 bronzovou.\n\n"}
{"id": "799133", "url": "https://cs.wikipedia.org/wiki?curid=799133", "title": "Valčíky (Chopin)", "text": "Valčíky (Chopin)\n\nValčíky Frédérica Chopina jsou krátké skladby pro sólový klavír v tradiční tříčtvrtečním taktu. Jsou ovšem určeny primárně pro koncertní hraní, čímž se liší od tradičních Vídeňských valčíků. Chopin kompomoval valčíky od svých čtrnácti let až do své smrti roku 1849. Při tvorbě svých valčíků se Chopin inspiroval valčíky Franze Schuberta a Weberovým klavírním \"Pozváním k tanci\". Tyto skladby se nedrží žádné přesné formy, některé jsou krátkými tanečními miniaturami, jiné naopak dlouhé s charakterem taneční básně.\nChopin napsal přibližně 25 valčíků, z nichž se zachovalo pouze 18. Z těchto osmnácti publikoval za svého života pouze 8. Zbývající byly vydány po autorově smrti, některé s posthumním opusovým číslem přiděleným Julianem Fontanou.\n\nVelmi často Chopin daroval své valčíky někomu osobně do deníku a poté je nevydal (například Valčík f moll, WN 55), stejně tak nebyly vydány jeho studentské valčíky z varšavského období.\n\nNěkolik valčíků také nedokončil a existují pouze jako zaznamenané melodie jeho sestrou Ludwikou.\n\n"}
{"id": "799152", "url": "https://cs.wikipedia.org/wiki?curid=799152", "title": "Hana Michlová", "text": "Hana Michlová\n\nHana Michlová (* 26. září 1947) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1981 se profesně uvádí jako zootechnička. Ve volbách roku 1981 zasedla za KSČ poslankyně do české části Sněmovny národů (volební obvod č. 35 - Litoměřice-Česká Lípa, Severočeský kraj). Mandát obhájila ve volbách roku 1986 (obvod Litoměřice-Česká Lípa). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci. Po revoluci se tato aktivní členka komunistické strany stala členkou Sokola. Pracuje (2019) jako náčelnice Sokola Roudnice nad Labem.\n\n"}
{"id": "799163", "url": "https://cs.wikipedia.org/wiki?curid=799163", "title": "Ladislav Mráz (politik)", "text": "Ladislav Mráz (politik)\n\nLadislav Mráz (* 4. října 1949) byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1981 se profesně uvádí jako vedoucí technického úseku. Ve volbách roku 1981 zasedl do slovenské části Sněmovny národů (volební obvod č. 115 - Lučenec, Středoslovenský kraj). Mandát obhájil ve volbách roku 1986 (obvod Lučenec). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "799164", "url": "https://cs.wikipedia.org/wiki?curid=799164", "title": "Ladislav Mráz", "text": "Ladislav Mráz\n\nJméno a příjmení Ladislav Mráz má více nositelů:\n\n"}
{"id": "799165", "url": "https://cs.wikipedia.org/wiki?curid=799165", "title": "Stanislav Gorel", "text": "Stanislav Gorel\n\nStanislav Gorel (* 1. prosince 1964) je bývalý slovenský fotbalista, obránce. Po skončení aktivní kariéry je podnikatelem s textilem\n\nHrál za Slovan Bratislava a VTJ Tábor. Mistr Československa 1992. V československé lize nastoupil v 21 utkáních a dal 1 gól.\n\n"}
{"id": "799169", "url": "https://cs.wikipedia.org/wiki?curid=799169", "title": "Július Nagy (politik KSS)", "text": "Július Nagy (politik KSS)\n\nJúlius Nagy (* 17. června 1948) byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1981 se profesně uvádí jako automechanik. Ve volbách roku 1981 zasedl do slovenské části Sněmovny národů (volební obvod č. 148 - Kráľovský Chlmec, Východoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "799172", "url": "https://cs.wikipedia.org/wiki?curid=799172", "title": "Helena Nemcsková", "text": "Helena Nemcsková\n\nHelena Nemcsková, uváděna též jako Helena Nemccsková (* 30. listopadu 1937), byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako švadlena. K roku 1981 jako šička.\n\nVe volbách roku 1976 zasedla do slovenské části Sněmovny národů (volební obvod č. 143 - Rožňava, Východoslovenský kraj). Mandát obhájila ve volbách roku 1981 (volební obvod č. 143 - Rožňava, Východoslovenský kraj) a ve volbách roku 1986 (obvod Rožňava). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "799175", "url": "https://cs.wikipedia.org/wiki?curid=799175", "title": "Imrich Oravecz", "text": "Imrich Oravecz\n\nImrich Oravecz (* 15. dubna 1951) byl československý politik Komunistické strany Slovenska ze Slovenska, maďarské národnosti a poslanec Sněmovny národů Federálního shromáždění za normalizace.\n\nK roku 1981 se profesně uvádí jako samostatný výzkumný pracovník. Ve volbách roku 1981 zasedl do slovenské části Sněmovny národů (volební obvod č. 96 – Nové Zámky, Západoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "799176", "url": "https://cs.wikipedia.org/wiki?curid=799176", "title": "Irena Pažická", "text": "Irena Pažická\n\nIrena Pažická (* 9. dubna 1936) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako dělnice. Ve volbách roku 1981 zasedla do slovenské části Sněmovny národů (volební obvod č. 128 – Žilina II, Středoslovenský kraj). Mandát obhájila ve volbách roku 1986 (obvod Žilina II). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "799178", "url": "https://cs.wikipedia.org/wiki?curid=799178", "title": "Irena Prievozníková", "text": "Irena Prievozníková\n\nIrena Prievozníková (* 1. května 1950) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nPo volbách roku 1981 zasedla do slovenské části Sněmovny národů (volební obvod č. 110 - Kysucké Nové Mesto, Středoslovenský kraj). Křeslo nabyla až dodatečně v březnu 1984 po doplňovacích volbách poté, co zemřela poslankyně Emília Kubištová. Mandát obhájila ve volbách roku 1986 (obvod Kysucké Nové Mesto). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "799183", "url": "https://cs.wikipedia.org/wiki?curid=799183", "title": "Gonzalo Duarte García de Cortázar", "text": "Gonzalo Duarte García de Cortázar\n\nGonzalo Duarte García de Cortázar (* 27. září 1942, Valparaíso) je chilský kněz a biskup.\n\nGonzalo Duarte García de Cortázar vstoupil do Congregatio Sacrorum Cordium Jesu et Mariae necnon adorationis perpetuae Sanctissimi Sacramenti Altaris a 8. července 1968 byl vysvěcen na kněze. Jan Pavel II. ho 31. ledna 1995 jmenoval vojenským biskupem Chile a titulárním biskupem z \"Lamiggigy\".\n\nApoštolský nuncius v Chile, Piero Biggio 2. dubna 1995 provedl biskupské svěcení; spolusvětiteli byli José Joaquín Matte Varas, emeritní vojenský biskup Chile, a Francisco Javier Prado Aránguiz SSCC, biskup z Rancaguy.\n\n4. prosince 1998 byl jmenován biskupem ve Valparaísu. Z úřadu vojenského biskupa odstoupil 4. listopadu 1999.\n\n"}
{"id": "799185", "url": "https://cs.wikipedia.org/wiki?curid=799185", "title": "Musée de l'Armée", "text": "Musée de l'Armée\n\nMusée de l'Armée (česky \"Muzeum armády\") je francouzské národní vojenské muzeum v Paříži. Je umístěno kolem čestného nádvoří ve východním a západním křídle pařížské Invalidovny v 7. obvodu. Muzeum se věnuje dějinám francouzské armády.\n\nMuzeum bylo založeno v roce 1905 sloučením muzea dělostřelectva (musée d'Artillerie) a historického muzea armády (musée historique de l'Armée), která se obě nacházela v Invalidovně.\n\nMuzeum dělostřelectva vzniklo za Velké francouzské revoluce a do Invalidovny bylo přemístěno roku 1871. Vzniklo ze dvou vojenských sbírek: královské sbírky zbraní a sbírky princů Condé. K nim byly připojeny sbírky nacházející se v Louvru a dělostřelectva v zámku Vincennes a Pierrefonds.\n\nHistorické muzeum armády vzniklo v roce 1896 jako soukromá instituce. Malíř Édouard Detaille (1848-1912) věnoval vlastní sbírku a chtěl vytvořit vojenské muzeum podobné jako bylo na světové výstavě roku 1889.\n\nV únoru 2008 byl v muzeu otevřen památník Charlese de Gaulla, který se nachází v suterénu pod nádvořím Valeur.\n\nMuzeum má několik oddělení:\n\nK muzeu patří též odborná knihovna a sbírka fotografií. Muzeum spravuje i kostel sv. Ludvíka v Invalidovně, kde se nachází hrob Napoleona Bonaparta a dalších osob.\n"}
{"id": "799192", "url": "https://cs.wikipedia.org/wiki?curid=799192", "title": "Mária Rákócziová", "text": "Mária Rákócziová\n\nMária Rákócziová (* 10. února 1949) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako dělnice. Ve volbách roku 1981 zasedla do slovenské části Sněmovny národů (volební obvod č. 95 - Dvory nad Žitavou, Západoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "799196", "url": "https://cs.wikipedia.org/wiki?curid=799196", "title": "Anděla Řičánková", "text": "Anděla Řičánková\n\nAnděla Řičánková (* 5. dubna 1946) byla česká a československá politička Komunistické strany Československa a poslankyně Sněmovny národů Federálního shromáždění za normalizace. Po roce 1989 komunální politička za KSČM.\n\nK roku 1981 se profesně uvádí jako členka JZD. V roce 1986 se zmiňuje jako členka JZD, bytem Hostěrádky-Rešov.\n\nVe volbách roku 1981 zasedla za KSČ do české části Sněmovny národů (volební obvod č. 59 - Vyškov-Hodonín, Jihomoravský kraj). Mandát obhájila ve volbách roku 1986 (obvod Vyškov-Brno-venkov). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\nPoliticky se angažovala i po sametové revoluci. V komunálních volbách roku 2002 byla zvolena do zastupitelstva obce Hostěrádky-Rešov za KSČM. Uvádí se tehdy jako dělnice. Za KSČM v této obci kandidovala i v komunálních volbách roku 2006, ale nebyla zvolena.\n\n"}
{"id": "799200", "url": "https://cs.wikipedia.org/wiki?curid=799200", "title": "Algebraické nadtěleso", "text": "Algebraické nadtěleso\n\nAlgebraické nadtěleso je pojem z oboru abstraktní algebry. Nadtěleso \"L\"/\"K\" se nazývá algebraické, pokud je každý prvek z \"L\" algebraický nad \"K\", tedy pokud je každý prvek z \"L\" kořenem nějakého mnohočlenu s koeficienty z \"K\". Tělesová rozšíření, která nejsou algebraická, tedy taková, která obsahují nějaký transcendentní prvek, se nazývají transcendentní.\n\nPříkladem transcendentního rozšíření je rozšíření R/Q, tedy těleso reálných čísel jako rozšíření tělesa racionálních čísel. Naopak příkladem algebraického rozšíření je rozšíření C/R, tedy těleso komplexních čísel jako tělesové rozšíření tělesa reálných čísel.\n\nVšechna transcendentní rozšíření jsou nekonečného stupně a naopak platí, že každé konečné rozšíření je algebraické. Existují ovšem i algebraická rozšíření nekonečného stupně. Příkladem takového rozšíření je těleso všech algebraických čísel nad tělesem čísel racionálních.\n\nTěleso, které nemá žádné vlastní algebraické rozšíření, se nazývá algebraicky uzavřené těleso. Příkladem takového tělesa je těleso komplexních čísel.\n"}
{"id": "799201", "url": "https://cs.wikipedia.org/wiki?curid=799201", "title": "František Samec", "text": "František Samec\n\nFrantišek Samec (4. září 1922 Měšice – 28. ledna 1992 České Budějovice) byl český a československý politik Komunistické strany Československa, předseda jihočeského KNV, poslanec České národní rady a Sněmovny národů Federálního shromáždění za normalizace.\n\nV letech 1969–1971 byl tajemníkem Krajského výboru KSČ pro Jihočeský kraj. XIII. sjezd KSČ ho zvolil za kandidáta Ústředního výboru KSČ. XIV. sjezd KSČ ho zvolil členem Ústředního výboru KSČ a na postu člena ÚV KSČ ho potvrdil i XV. sjezd KSČ. V letech 1971–1986 zastával post předsedy jihočeského KNV. V roce 1970 získal Řád práce, v roce 1982 Řád Vítězného února.\n\nDlouhodobě zasedal v zákonodárných sborech. Ve volbách roku 1971 nastoupil do České národní rady. Mandát získal znovu ve volbách roku 1976. Ve volbách roku 1981 zasedl za KSČ do české části Sněmovny národů (volební obvod č. 19 – Český Krumlov, Jihočeský kraj). Mandát získal i ve volbách roku 1986 (obvod Český Krumlov). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "799208", "url": "https://cs.wikipedia.org/wiki?curid=799208", "title": "Zoltán Sidó", "text": "Zoltán Sidó\n\nZoltán Sidó (* 11. dubna 1939 Komárno - 5. července 2013) byl československý politik Komunistické strany Slovenska ze Slovenska, maďarské národnosti, předseda maďarského menšinového svazu Csemadok a poslanec Sněmovny národů Federálního shromáždění za normalizace.\n\nV roce 1963 získal učitelský diplom ze školy v Nitře. V letech 1968-1981 působil jako středoškolský učitel na SEŠ v Nových Zámcích. V letech 1980-1991 působil jako předseda maďarského menšinového svazu Csemadok. V letech 1994-2007 byl ředitelem Městské univerzity v Komárně.\n\nPo volbách roku 1981 zasedl za KSS do slovenské části Sněmovny národů (volební obvod č. 77 - Ružinov, Bratislava). Křeslo nabyl až dodatečně v březnu 1982 po doplňovací volbě poté, co zemřel poslanec Imrich Mandli. Mandát obhájil ve volbách roku 1986 (obvod Ružinov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "799209", "url": "https://cs.wikipedia.org/wiki?curid=799209", "title": "ItaloBrothers", "text": "ItaloBrothers\n\nItaloBrothers je německá taneční skupina.\n\nSkupina se skládá ze tří členů - Zacharias Adrian (producent), Kristian Sandberg (skladatel) a Matthias Metten (zpěvák). Produkují styl hudby na pomezí dance, disko, techno, electro a house music. Často na základě jména je považováno, že skupina je z Itálie.\n\nV listopadu 2005 byla skupina ItaloBrothers založena. Jejich hudební vydavatelství je Zooland Records, které mají také hudební skupiny jako Cascada nebo Tune Up!. Debutové album \"STAMP!\" bylo vydáno v prosinci 2010 a zahrnuje celkem 14 skladeb.\n\n\n\n\n\n\n\n"}
{"id": "799211", "url": "https://cs.wikipedia.org/wiki?curid=799211", "title": "Eva Silvanová", "text": "Eva Silvanová\n\nEva Silvanová (* 24. května 1936) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako vedoucí lékařka.\n\nVe volbách roku 1981 zasedla do slovenské části Sněmovny národů (volební obvod č. 81 - Dúbravka, Bratislava). Mandát obhájila ve volbách roku 1986 (obvod Bratislava-Nové Mesto). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "799216", "url": "https://cs.wikipedia.org/wiki?curid=799216", "title": "Ján Šebestian", "text": "Ján Šebestian\n\nJán Šebestian (* 24. ledna 1948) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako obvodní montér.\n\nVe volbách roku 1981 zasedl do slovenské části Sněmovny národů (volební obvod č. 93 - Zbehy, Západoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "799217", "url": "https://cs.wikipedia.org/wiki?curid=799217", "title": "Sidor", "text": "Sidor\n\nPříjmení Sidor má více nositelů:\n\n"}
{"id": "799221", "url": "https://cs.wikipedia.org/wiki?curid=799221", "title": "Carlos Soria", "text": "Carlos Soria\n\nCarlos Soria (* 5. února 1939) je španělský horolezec. Úspěšně zdolal 11 osmitisícovek. Stal se nejstarším člověkem, který dokázal zdolat vrcholy K2, Broad Peaku, Makalu, Gašerbrumu I a Manáslu. Současně je jediným člověkem, který zdolal 10 osmitisícovek ve věku nad 60 let. \n\nSoria začal s lezením ve věku 14 let. V roce 1968 zdolal nejvyšší horu Evropy Elbrus a o 3 roky později také nejvyšší horu Severní Ameriky Mount McKinley. Na svou první osmitisícovku Nanga Parbat dokázal vylézt ve věku 51 let. Ve věku 65 let zdolal v roce 2004 druhou nejvyšší horu světa K2 a o 11 let tak překonal dosud nejstaršího člověka, který dosud vystoupil na K2 Kurta Diembergera. Roku 2008 poté vystoupil sólo výstupem bez použití umělého kyslíku také na vrchol Makalu. V roce 2011, ve věku 71 let zdolal také Lhoce 2011 a zatím jeho posledním vrcholem nad 8000 m je Kančendženga, na kterou úspěšně vystoupil v roce 2014.\n\n\n\n"}
{"id": "799223", "url": "https://cs.wikipedia.org/wiki?curid=799223", "title": "MAN NL 202", "text": "MAN NL 202\n\nMAN NL 202 je nízkopodlažní autobus vyráběný německou firmou MAN v letech 1989–1992. Představen byl na jaře 1989. Autobus sice umožňuje nízkopodlažní vstup, všechna sedadla ale jsou umístěna na podestách. Výrobce nabízel dvou- a třídveřovou variantu. V nabídce byla jak dieselová, tak plynová varianta.\n\nJiž v roce 1992 byl představen inovovaný typ MAN NL 202(2). Opticky sice připomínal původní model, ale konstrukčně byl inovován. Hlavní rozdíl byl v konstrukci přední části, kde byla snížena podlaha a pod částí sedadel byly odstraněny podesty, zároveň byla rozšířena nabídka hnacích agregátů. \n\nV současné době je již většina původních autobusů MAN NL 202 v Německu vyřazena a v provozu jich zůstává jen pár u soukromých dopravců v zahraničí.\n\n"}
{"id": "799226", "url": "https://cs.wikipedia.org/wiki?curid=799226", "title": "Michael Dacher", "text": "Michael Dacher\n\nMichael Michl Dacher (21. srpna 1933 – 3. prosince 1994) byl německý horolezec. Jeho největším úspěchem byl v roce 1979 výstup s Reinholdem Messnerem na druhou nejvyšší horu světa K2. Celkem zdolal devět osmitisícovek. Neúspěšně se pokoušel o Mount Everest, Dhaulágirí a Makalu. Zemřel ve věku 61 let na selhání srdce. \n\n\n\n"}
{"id": "799228", "url": "https://cs.wikipedia.org/wiki?curid=799228", "title": "Jennifer Rodriguezová", "text": "Jennifer Rodriguezová\n\nJennifer Rodriguezová (* 8. června 1976 Miami, Florida) je bývalá americká bruslařka a rychlobruslařka.\n\nSvoji sportovní kariéru začala krasobruslením na kolečkových bruslích, v němž získala na světových šampionátech stříbrnou a bronzovou medaili. Později se začala věnovat inline rychlobruslení, ve kterém se v roce 1993 stala mistryní světa. Teprve v roce 1996 zkusila rychlobruslení na ledě, ve Světovém poháru debutovala na začátku roku 1997. O rok později se probojovala na Zimní olympijské hry v Naganu, kde v závodě na 3 km skončila čtvrtá a na poloviční trati dojela osmá. Již v této sezóně získala též několik dalších předních umístění na velkých světových akcích, byla pátá na Mistrovství světa ve víceboji a pátá a šestá na šampionátu na jednotlivých tratích (3000 a 1500 m). V roce 1999 se stala první mistryní Severní Ameriky a Oceánie, z kontinentálního šampionátu si v následujících letech odvezla další zlatou a bronzovou medaili. Nadále se umísťovala na předních příčkách v závodech na 1000, 1500 i 3000 m, z olympiády v Salt Lake City si odvezla dvě bronzové medaile, zúčastnila se i následujících dvou zimních olympijských her v Turíně a ve Vancouveru. Po roce 2002 získala též několik medailí z mistrovství světa na jednotlivých tratích i z mistrovství světa ve sprintu, které v roce 2005 vyhrála. V sezóně 2003/2004 zvítězila v celkovém hodnocení Světového poháru v závodech na 1000 m. Po přestávce v letech 2006–2008 se vrátila k rychlobruslení, ale již ne s takovou výkonností. Poslední závod odjela ve finále Světového poháru v březnu 2010.\n\nV letech 2002–2008 byla vdaná za amerického rychlobruslaře KC Boutiettea.\n\n"}
{"id": "799230", "url": "https://cs.wikipedia.org/wiki?curid=799230", "title": "Immaculata", "text": "Immaculata\n\nImmaculata nebo počeštěně Imakuláta, česky Neposkvrněná nebo \"bez poskvrny\" je přízvisko a typ zobrazení Panny Marie ve výtvarném umění. Je to zkrácený výraz \"immaculata conceptio\", česky \"neposkvrněné početí\", který odkazuje na dogma o Neposkvrněném početí Panny Marie v lůně její matky (dle apokryfů svaté Anny), netýká se tedy početí Ježíše Krista.\n\nNáročné, abstraktní teologické téma zobrazení madony se častěji vyskytuje od 16. století. Původně se zobrazovala stojící či klečící před Bohem Otcem a s diskutujícími slavnými teology, řešícími otázku neposkvrněného početí. Panna Marie byla vnímána jako druhá Eva, na kterou se vyskytují ve výtvarném zobrazení narážky, zejména stojí na hadu (příp. drakovi), jehož hlavu má rozdrtit její símě – tedy symbolické předurčení Krista, který porazí Satana. Další atributy (opatřené latinskými texty) bývají čerpány z \"Písně písní\", kde je Marie přirovnávána k Šulamítce. Např. flos campi (kvítek šaronský), turris David (věž Davidova), speculum sine macula (nezkalené zrcadlo), palma ad.\n\nBarokní podobu Immaculaty ve španělském prostředí definoval Francisco Pacheco (1564–1644) ve svém \"Umění malby\" vydaném posmrtně v roce 1649. Představuje dle Apokalypsy \"ženu oděnou sluncem, s měsícem pod nohama a korunou dvanácti hvězd kolem hlavy\". Pacheco určil, že má být zobrazena jako dvanácti až třináctiletá dívka, v bílém šatu a modrém plášti, ruce složené na prsou nebo sepnuté v modlitbě, se srpkem měsíce otočeným špičkami dolů a s františkánským provazem se třemi uzly kolem pasu. Tato podoba je v různých obměnách nejrozšířenější. Měsíc ale bývá často špičkami vzhůru (např. u Tiepola nebo Murilla). Někdy je Immaculata znázorněna na kouli symbolizující svět.\n\n\n\n"}
{"id": "799231", "url": "https://cs.wikipedia.org/wiki?curid=799231", "title": "Chris Wittyová", "text": "Chris Wittyová\n\nChristine Diane „Chris“ Wittyová (* 23. června 1975 West Allis, Wisconsin) je bývalá americká rychlobruslařka a dráhová cyklistka.\n\nV mezinárodních rychlobruslařských závodech debutovala v roce 1991, toho roku se zúčastnila i Mistrovství světa juniorů, na kterém skončila na 18. místě. V dalších letech se na juniorském světovém šampionátu pohybovala na podobných umístěních, v roce 1993 poprvé startovala mezi dospělými na sprinterském mistrovství světa. V roce 1994 se poprvé objevila v závodech Světového poháru, na svém posledním juniorském světovém šampionátu skončila šestá, startovala i na Zimních olympijských hrách 1994 (1000 m – 23. místo). Prvních medailí se dočkala v sezóně 1995/1996, kdy vyhrála sprinterský šampionát, vybojovala stříbrnou medaili v závodě na 500 m na prvním Mistrovství světa na jednotlivých tratích a vyhrála celkové hodnocení Světového poháru v závodech na 1000 m. V následujících letech získala několik dalších medailí, včetně zlaté z trati 1000 m na světového šampionátu na jednotlivých tratích 1998, stříbra a bronzu ze zimní olympiády 1998 a zlata se světovým rekordem ze závodu na 1000 m na Zimních olympijských hrách 2002. Její výkonnost však v dalších letech postupně klesala, zúčastnila se ještě zimní olympiády 2006 v Turíně, kde však ve dvou závodech skončila až ve třetí desítce. Poslední závody v klasickém rychlobruslení odjela v rámci Mistrovství světa na jednotlivých tratích 2007. Od toho roku žije v Eindhovenu a v letech 2008–2010 startovala na nizozemských závodech v maratonském bruslení.\n\nJako dráhová cyklistka startovala na Letních olympijských hrách 2000, v závodě na 500 m s pevným startem skončila na pátém místě. Stala se tak teprve devátým americkým sportovcem, který startoval na letních i zimních olympijských hrách.\n"}
{"id": "799237", "url": "https://cs.wikipedia.org/wiki?curid=799237", "title": "Tactical Ops", "text": "Tactical Ops\n\nTactical Ops: Assault on Terror je online multiplayerová počítačová hra, která je podobná Counter-Strike. Nejdříve v prosinci 1999 vyšla jako mód pro Unreal Tournament, avšak v roce 2002 v USA již vyšla plná verze, která ke hraní nepotřebovala původní hru Unreal Tournament.\nHra byla vytvořena Kamehan Studios a nynější poslední verze nese označení 3.4.0. Nicméně v roce 2004 dostali fanoušci povolení od Atari k vytvoření patch pro opravu zásadních chyb. Tento patch nese označení 3.5.0 a byl vypuštěn 16. března 2005.\n\nHerní prvky Tactical Ops jsou kombinací her Counter-Strike a Unreal Tournament. To znamená, že hra je oproti Counter-Strike svižnější, dovoluje více rychlých pohybů, tak jako tomu je v Unreal Tournament. K zabití protivníka také potřebujete více zásahů, než u Counter-Strike. Díky tomu hra přináší více zábavy v podobě větších přestřelek mezi protivníky, protože Vás většinou jedna rána nezabije.\n\nVe hře existují dvě strany. Teroristé a speciální jednotka. Na začátku každého kola se hráči objeví na svých výchozích bodech. V zónách nákupu (téměř vždy shodná místa s výchozími body), si hráči mohou nakoupit zbraně a vybavení. Každé kolo začíná s desetisekundovou pauzou, k nakoupení zbraní a vybavení. Zbraně a vybavení můžete nakoupit v menu pomocí myši, nebo zrychleně pomocí klávesových zkratek. Hráč může mít najednou až 4 zbraně, avšak každou z jiné skupiny. V první skupině zbraní máme malé ruční pistole. V druhé skupině se vyskytují zbraně střední velikosti, jako je samopal MP5, nebo brokovnice Mossberg 500. Ve třetí skupině máme velké zbraně, jako jsou kulomety, odstřelovací pušky a podobně. V poslední čtvrté kategorii jsou výbušné ruční granáty, kouřový granát, nebo granát se slzným plynem. V neposlední řadě má hráč možnost nakoupit neprůstřelnou vestu, helmu a chrániče na nohy.\n\nPo vypršení zahajovací desetisekundové pauzy, kdy se hráči nemohli hýbat, nastává souboj mezi týmy, kdy se jeden tým snaží druhý tým eliminovat, než vyprší čas pro jedno kolo (obvykle 2 minuty). Druhou možností, jak vyhrát kolo, je splnění scénáře, který daná mapa nabízí.\n\"Ve hře existuje 5 základních typů scénářů:\"\n\n\nTactical Ops nabízí velký výběr zbraní. Kromě níže uvedených, které jsou v oficiálním singleplayeru, nabízí některé online servery další zbraně, jako je Steyer AUG, Famas, toxické granáty, C4 bomby a další.\n\nZákladní zbraně ve skupinách:\n\n"}
{"id": "799238", "url": "https://cs.wikipedia.org/wiki?curid=799238", "title": "Peter Habeler", "text": "Peter Habeler\n\nPeter Habeler (* 22. července 1942) je rakouský horolezec. Roku 1966 potkal svého dlouholetého spolulezce Reinholda Messnera. V roce 1974 společně jako první lidé vystoupili severní stěnou Eigeru za méně než 10 hodin, čímž dobu výstupu zkrátili na polovinu. O rok později vystoupili poprvé v historii na osmitisícovku alpským stylem, tedy bez použití fixních lan, výškových táborů a bez pomoci nosičů. A roku 1978 zdolali opět s Messnerem jako první lidé vrchol nejvyšší hory světa Mount Everest bez použití umělého kyslíku. Poté se Messner a Habeler rozdělili. Habeler dokázal vystoupit ještě na Čo Oju, Kančendžengu a Nanga Parbat. Neúspěšné se pokoušel také o K2 a Dhaulágirí.\n\n\n\n\n"}
{"id": "799239", "url": "https://cs.wikipedia.org/wiki?curid=799239", "title": "Dobrý časy", "text": "Dobrý časy\n\nDobrý časy je album Václava Neckáře z roku 2012 na kterém spolupracoval s Dušanem Neuwerthem a Jaromírem Švejdíkem.\n\nNeckářova spolupráce s Švejdíkem a Neuwerthem z kapely Umakart začala na podzim 2011, kdy spolu nahráli skladbu „Půlnoční“ která se objevila na sountracku k filmu Alois Nebel. Již v době natáčení Půlnoční se zrodila myšlenka společně vydat celé album. Vydání alba hudebníci potvrdili v únoru 2012, deska obsahující deset balad včetně „Půlnoční“ vyšla na konci dubna. Kromě Václava Neckáře a autorské dvojice Jaromír Švejdík/Dušan Neuwerth se na albu podíleli Jan Neckář, Steve Walsh, Lenka Dusilová, Tomáš Neuwerth, Luboš Novotný, Luboš Malina, Jiří Hradil, Viktor Ekrt, Filip Nebřenský a pěvecký sbor Doubravánek.\n\n"}
{"id": "799241", "url": "https://cs.wikipedia.org/wiki?curid=799241", "title": "Vladimír Ženiš", "text": "Vladimír Ženiš\n\nVladimír Ženiš (* 8. září 1968) je bývalý slovenský fotbalista, brankář. Po skončení aktivní kariéry je podnikatelem a působí jako trenér v nižších soutěžích.\n\nHrál za Slovan Bratislava. Mistr Československa 1992. V československé lize nastoupil v 1 utkání.\n"}
{"id": "799245", "url": "https://cs.wikipedia.org/wiki?curid=799245", "title": "Zsolt Hornyák", "text": "Zsolt Hornyák\n\nZsolt Hornyák (* 1. května 1973) je bývalý slovenský fotbalový obránce a reprezentant, později fotbalový trenér.\n\nHrál za Slovan Bratislava, 1. FC Košice, Inter Bratislava, FK Dynamo Moskva, AEP Pafos a FC Hlučín. Mistr Československa 1992. V československé lize nastoupil v 7 utkáních. V evropských pohárech nastoupil v 8 utkáních. Na Slovensku získal ve 3 klubech 5 mistrovských titulů v letech 1995, 1997, 1999, 2000 a 2001.\n\nV A-mužstvu Slovenska debutoval 15. 11. 2000 v přátelském utkání proti týmu Řecka (výhra 2:0). Poté nastoupil v národním týmu ještě dvakrát v roce 2001.\n\nPo skončení hráčské kariéry se stal trenérem. Vedl v Arménii kluby FC MIKA (2012–2013) a FC Bananc. V roce 2017 se přesunul na Maltu, kde vedl tým Mosta FC. Sezonu s týmem nedokončil a po čtyřech skončil. V září roku 2017 se přesunul do ruského Vladivostoku, ovšem v prosinci skončil. Jeho nynější angažmá je v českém týmu FC Slovan Liberec, kde působí od léta roku 2018. \nV roce 2019 v Liberci končí z rodiných důvodů.\n\n"}
{"id": "799246", "url": "https://cs.wikipedia.org/wiki?curid=799246", "title": "Tanycyt", "text": "Tanycyt\n\nTanycyty (z řeckého \"tanus\" – protáhlý) jsou morfologicky specializované ependymální buňky nacházející se na bázi III. mozkové komory.\nOd ostatních ependymálních buněk se liší dlouhými výběžky a výraznými synaptickými částmi, kterými propojují mozkové kapiláry s neurony více vzdálenými od III. mozkové komory. Tanycyty také nemají cílie a jsou mezi sebou propojeny pomocí těsných spojů (tight junctions). \n\nTanycyty jsou bipolární protáhlé buňky. Jejich apikální konec, který se dotýká mozkomíšního moku, je obalen množstvím mikroklků, různé cytoplazmatické výběžky a jednu nebo dvě cílie. Golgiho aparát je také protáhlý, cytoplazma obsahuje málo ribozomů, prakticky postrádá hrubé endoplazmatické retikulum a obsahuje několik tukových kapének. Dobře detekovatelné jsou jejich výběžky, které jsou plné mikrotubulů, intermediálních filament a množstvím podlouhlých mitochondrií. \n\nKlasické ependymální buňky jsou propojeny vodivými spoji (gap junctions), tanycyty mezi sebou komunikují skrz těsné spoje (tight junctions). \n\nTanycyty hrají důležitou roli v usnadnění přenosu hormonů a jiných substancí v mozku. Jejich dlouhé výběžky jim umožňují přenos hormonů přímo ze III. komory do specifické části neurohypofýzy zvané eminentia mediana. Hormony syntetizované neurosekrečními buňkami (rozkládajícími se od hypothalamu až do neurohypofýzy) jsou skrze tanycyty transportovány do mozkomíšního moku III. mozkové komory. \n\nβ tanycyty jsou polarizované transportní buňky zodpovědné za pohyb molekul z mozkomíšního moku do portálního oběhu. Absorpce molekul v tanycytech je zprostředkována klathrin-dependentní a kaveolin-dependentní endocytózou. Klathrin je přítomný na pólech buněk mozkové komory a prakticky chybí na pólech bazálních buněk (což polaritu buněk dokazuje). Tanycyty jsou spojeny s mnoha neuroendokrinními mechanismy tím, že jsou schopny produkovat také enzymy. V mozkomíšním moku nacházíme mnoho enzymů zodpovědných za syntézu steroidních sloučenin.\n\nV krysím modelu byla nalezena 5a-reduktáza, která je zodpovědná za konverzi testosteronu a progesteronu na dihydrotestosteron a dihydroprogesteron. Enzymy tyroxin-jodid-peroxidasa (deiodinasa) typu I a II je schopna změnit konformaci T3 (trijodtyronin) na T4 (tyroxin) a tak aktivovat tento hormon brzlíku. Jodid-peroxidasa typu II má v CNS převahu a nachází se ve všech typech tanycytů, v cytoplazmě. Výzkumy naznačují, že jodid-peroxidasa typu II má důležitou roli v lokálním přístupu T3 do hypothalamu a dalších částí CNS přes mozkomíšní mok.\n\nPři laboratorních testech byly v potkanech tanycyty transplantovány do jejich poškozené míchy a prokázala se jejich podpora regenerace poškozených axonů.\n\nTanycyty mají některé stejné vlastnosti jako gliové buňky a astrocyty. Jejich tvar a poloha naznačovala, že jde o radiální gliové buňky, které zůstávají v hypothalamu po celý život. Díky některým vlastnostem se ale tanycyty dají od radiálních gliových buněk odlišit. Tanycyty v potkanech se začínají vyvíjet v posledních dvou dnech březosti a pokračují ve vývoji ještě jeden měsíc po porodu, kdy se plně diferencují. Naproti tomu radiální gliové buňky jsou klíčovou komponentou v embryotickém mozku. \n\nRozlišujeme 4 výrazně se odlišující subtypy tanycytů (v modelu potkana), každý má jinou charakteristiku jako poloha, prostorová orientace, morfologie, cytochemie, ultrastruktura a určité funkce. Tyto subtypy se označují jako α1, α2, β1 a β2.\nα tanycyty se nachází na spodní a zevní stěně třetí komory, zatímco β tanycyty jsou na její bázi v úzkém spojení s eminentia mediana. \n\n\nα tanycyty tedy vyplňují mezeru mezi lumen třetí komory s cévami středního hypothalamu, β tanycyty představují anatomické spojení mezi komorovým mozkomíšním mokem a portální krví. β2 tanycyty vytvářejí bariéru mezi mozkomíšním mokem a neuropily (spojovací výběžky neuronů) v eminentia mediana. Jiná funkční odlišnost je v tom, že oba α tanycyty i β1 tanycyty obsahují glukosa-1 přenašeče, zatímco β2 tanycyty ne. β1 tanycyty také produkují vazebný protein pro růstový faktor podobný inzulínu, β2 tanycyty nikoliv.\n"}
{"id": "799247", "url": "https://cs.wikipedia.org/wiki?curid=799247", "title": "Noxové (Hvězdná brána)", "text": "Noxové (Hvězdná brána)\n\nNoxové je 7. epizoda 1. řady sci-fi seriálu Hvězdná brána.\n\nV SGC je na inspekci ministr obrany David Swift, který sleduje odchod týmu SG-5 na planetu P3C-117. Ministr oznamuje, že vláda není spokojena s průběhem programu Hvězdné brány. Vládě jde především o získávání pokročilých technologií a SG týmy nepřinesly nic, co by pomohlo v boji proti Goa'uldům. Teal'c informuje ministra o tom, že existují i takové technologie, o které mají zájem i samotní Goa'uldi. Na jedné neobydlené planetě žije tvor, který má schopnost udělat se neviditelným. SG-1 se vydává ulovit tohoto tvora.\n\nPo příchodu na planetu se plukovník Jack O'Neill chce vydat na průzkum. Když si chtějí vzít výzbroj, je překvapen. Hvězdná brána zmizela i s výzbrojí. SG-1 se rozdělí. Plukovník O'Neill jde s Danielem Jacksonem a kapitán Samantha Carterová jde s Teal'cem. Najednou Jackson uvidí pohybující se vzduch. O'Neill na to místo namíří zbraň s uspávacími šipkami, ale než stačí vystřelit, ozve se výstřel z tyčové zbraně. Teal'c vysílačkou informuje O'Neilla, že to nebyl on, ale že na planetě je Apophis se skupinkou Jaffů, kteří se také snaží tvora ulovit. Jackson navrhuje, aby se pokusili Apophise zajmout, že by mohli od něj získat informace o Sha're a Skaa'rovi. Teal'c říká, že Apophis u sebe bude mít zařízení, s jehož pomocí by mohli najít hvězdnou bránu. O'Neill nakonec souhlasí s útokem.\n\nSG-1 připravují útok na Apophise a jeho Jaffy. Útok se nezdaří, protože Apophis aktivuje svůj osobní štít a podaří se mu postupně zastřelit všechny členy SG-1 kromě Teal'ca. Teal'covi se podaří zneškodnit Apophisova Prvního muže Shak'la. Apophis na Teal'ca namíří zbraň, rozhlédne se, a když se podívá zpět na Teal'ca, zjišťuje, že zmizel i s trojicí mrtvých členů SG-1.\n\nJackson, O'Neill a Carterová se probouzejí v jakési chýši uprostřed lesa. Jsou udivení tím, že nejsou mrtví. Zjišťují, že nemají své zbraně. Do chýše přicházejí muž a žena v prostých oděvech a ukazují jim, aby šli s nimi ven. Venku je pro ně připraveno jídlo.Jsou zde ještě starší muž a malý chlapec. Přichází Teal'c a O'Neill se jej ptá, zda zabil Apophise. SG-1 se pouští do jídla a O'Neill se snaží získat zpět zbraně. Náhle jeden z mužů promluví. SG-1 se dozvídá, že místní obyvatelé jsou Noxové. SG-1 jim děkuje za záchranu a snaží se vysvětlit, že chtěli zajmout Apophise. Noxové však jsou pacifisté a odmítají jakékoliv násilí. Chtějí odvést SG-1 k hvězdné bráně, aby se vrátili a vzali si své způsoby s sebou. Odmítají obavy SG-1, že Apophis a jeho Jaffové by mohli Noxy napadnout. Noxská žena Lya jim oznamuje, že jejich bratr ještě není vyléčen. Jsou překvapení, když zjistí, že tím bratrem je Apophisův První muž a bývalý Teal'cův žák Shak'l. SG-1 vysvětlují Noxům co jsou Goa'uldi zač. Od jednoho z Noxů jménem Anteaus se dozvídají, že Goa'uldi pravidelně přicházejí na planetu lovit Fenri, protože se domnívají, že mají schopnost učinit se neviditelným. Tuto schopnost ale nemají Fenri, ale sami Noxové. O'Neill navrhuje, že vezmou Shak'la s sebou na Zemi. Antaeaus s tím však nesouhlasí, protože jim nemůže vydat jejich nepřítele. SG-1 se vydává na průzkum a Teal'c zůstane hlídat Shak'la.\n\nTeal'c se snaží přesvědčit Shak'la, aby se přidal na jejich stranu. Shak'lovi se podaří nepozorovaně si rozvázat pouta, bodne Teal'ca nožem do břicha, zabije Lyu a uprchne. Zranění Teal'ca naštěstí nebylo příliš vážné a Teal'c se brzy vzpamatuje. Noxové zatím pomocí jakéhosi rituálu oživují Lyu. Během rituálu však ztrácejí schopnost být neviditelní. Lya je oživena. Rituál sleduje z úkrytu i Shak'l a schopnost Noxů je tak prozrazena.\n\nO'Neill s Teal'cem pátrají po Shak'lovi. Přichází k nim malý Nox Nafrayu a říká, že by chtěl vidět Goa'ulda. O'Neill mu nařizuje ať se vrátí. Zatím se Shak'lovi podaří dostat se k Apophisovi, kterého informuje. Nafrayu O'Neilla neposlechne a vydává se pátrat na vlastní pěst. Cestou potká Apophise a ten jej zabije. Když ostatní Noxové zjistí, že Nafrayu zmizel, vydávají se jej společně s SG-1 hledat. Když jej najdou a odnesou domů začnou jej oživovat. O'Neill nařizuje odchod a říká Anteausovi, že si sami najdou cestu k bráně. SG-1 odchází, ale nejdou hledat bránu. Připravují past na Apophise.\n\nSG-1 ukryti v lese, čekají na Apophise. Podle Carterové je odrazová schopnost Apophisova ochranného štítu přímo úměrná kinetické energii, která do něj směřuje. Střely se od štítu odrazí, ale šíp, který je pomalejší než kulka, by mohl štítem projít. Zanedlouho se objeví Apophis se svými Jaffy a SG-1 na ně zaútočí. Noxové z dálky slyší výstřely tyčových zbraní, ale pokračují v rituálu. SG-1 se postupně podaří zneškodnit všechny Jaffy. Apophis aktivuje ochranný štít a ustupuje. Narazí však na O'Neilla, který na něj namíří luk a vystřelí. Apophis a Jaffové však náhle zmizí. Noxové zasáhli.\n\nSG-1 míří k bráně. Jsou zklamaní, protože Noxové jejich pomoc odmítají. Náhle se před nimi zjevuje Anteaus a sděluje jim, že nepřátele lidí poslali bránou pryč. O'Neill jej varuje, že se Goa'uldi vrátí, ale Anteaus chce po odchodu SG-1 bránu zakopat. O'Neill mu vysvětluje, že Goa'uldi přiletí v mateřských lodích. Náhle se objevuje živý Nafrayu, který se chce s SG-1 rozloučit. Říká, že jejich zbraně také poslali bránou. Anteaus chce vědět, proč se lidé o Noxy tak bojí. Teal'c vysvětluje, že to je způsob lidí, kdy silný chrání slabého. Anteaus nechá zviditelnit obrovské město, které pluje na obloze. SG-1 zjišťuje, že Noxové, kteří vypadají jako primitivní a bezbranní jsou příslušníky velmi vyspělé civilizace. Anteaus nechává zviditelnit i hvězdnou bránu. Loučí se s SG-1 a říká, že lidé možná jednou zjistí, že jejich pohled na svět není jediný. Noxové a město na obloze mizí. SG-1 odchází domů.\n"}
{"id": "799251", "url": "https://cs.wikipedia.org/wiki?curid=799251", "title": "Norsko na Letních olympijských hrách 2000", "text": "Norsko na Letních olympijských hrách 2000\n\nNorsko na Letních olympijských hrách 2000 v Sydney reprezentovalo 93 sportovců, z toho 44 mužů a 49 žen. Nejmladším účastníkem byl Siren Sundby (17 let, 293 dní), nejstarším pak Harald Stenvaag (47 let, 203 dní). Reprezentanti vybojovali 10 medailí, z toho 4 zlaté, 3 stříbrné a 3 bronzové.\n\n"}
{"id": "799254", "url": "https://cs.wikipedia.org/wiki?curid=799254", "title": "Lucie Seifertová", "text": "Lucie Seifertová\n\nLucie Seifertová (* 6. dubna 1969, Poděbrady) je česká spisovatelka a ilustrátorka. Za svou práci získala mimo jiné cenu Magnesia Litera za nejlepší dětskou knihu, cenu Elsa za nejlepší animovaný pořad a cenu Trilobit.\n\nVyrůstala v poděbradské ulici Na Chmelnici. Přála si vystudovat UMPRUM, ale navzdory několikaleté snaze se ji na školu nepodařilo dostat. Po studiu na Hollarově střední odborné škole výtvarné pracovala jako grafička ve sklárnách v Poděbradech a časopisech Ohníček, Dikobraz a Sorry. Na počátku 90. let byla přijata na AVU, kde působila v ateliéru malby u Jiřího Sopka. Debutovala prostorovým leporelem \"Tajemná Praha\" (1999).\n\nV dalších letech se věnovala především grafice pro časopisy, ilustrovala knihy, působila též jako výtvarná redaktorka a pravidelně přispívala na internetové stránky Českého rozhlasu. Protože se jí dlouho nedařilo najít nakladatele, se svým manželem Petrem Prchalem (Panchem) založila vlastní nakladatelství.\n\nZa devítimetrové leporelo \"Dějiny udatného českého národa a pár bezvýznamných světových událostí\" (2003), na kterém Seifertová pracovala několik let, získala cenu Magnesia Litera za nejlepší dětskou knihu roku 2003. Dále také Zlatou stuhu za nejlepší populárně naučnou knihu pro mládež a Zlatou pečeť za nejlepší polygrafický počin roku.\n\nV roce 2004 uvedla v Národním muzeu sedmdesátimetrovou zvětšeninu této knihy pod názvem \"Dějiny udatného českého národa\". Od té doby tato putovní výstava zbrázdila celou Českou republiku a navštívilo ji více než 250 tisíc lidí. Dvojče této výstavy v angličtině absolvovalo úspěšné turné po USA. Úspěšné bylo také rodinné nakladatelství, které do roku 2007 prodalo více než 200 tisíc jejích knih.\n\nOd roku 2008 se svým manželem Panchem pracovala pro Českou televizi na stojedenáctidílném animovaném seriálu \"Dějiny udatného českého národa\" (režie Pavel Koutský). Seriál byl vysílán od roku 2009. Každý díl má okolo tří minut. Obdržela za něj cenu Elsa za nejlepší animovaný pořad a cenu Trilobit. Seriál také získal nominaci na televizní cenu TýTý.\n\nRoku 2011 vytvořila výtvarné řešení Poděbradského dioráma. Její manžel Pancho pro dioráma složil originální píseň.\n\n"}
{"id": "799261", "url": "https://cs.wikipedia.org/wiki?curid=799261", "title": "Youssef Haraoui", "text": "Youssef Haraoui\n\nYoussef Benyoucef Haraoui (* 12. května 1965, Alžír) je bývalý alžírský fotbalový záložník, který má i francouzské občanství.\n\nHrál ve Francii v nižších soutěžích za Paris FC, Le Puy CO, rezervní tým Paris Saint-Germain, Abbeville SC. Na Slovensku hrál dvě sezóny za Slovan Bratislava. Ze Slovanu odešel do portugalského týmu Desportivo Chaves a dále do Turecka, kde hrál za Karabükspor, Bursaspor a Karşıyaka SK. Mistr Československa 1992. V československé lize nastoupil v 20 utkáních. V Lize mistrů nastoupil za Slovan ve 4 utkáních.\n\nZa alžírskou reprezentaci nastoupil v jediném zápase v roce 1992, bylo to na Africkém poháru národů 1992 v Senegalu v prohraném zápase (poměrem 0:3) základní skupiny C proti Pobřeží slonoviny (pozdější vítěz turnaje). Alžírsko nepostoupilo ze skupiny.\n\n"}
{"id": "799265", "url": "https://cs.wikipedia.org/wiki?curid=799265", "title": "Teplomet", "text": "Teplomet\n\nTeplomet je technické zařízení určené k přímému vytápění místností a dalších prostor určených pro delší pobyt lidí. Zařízení vyzařuje infračervené záření, které se mění na teplo. Teplomet může být konstruován jako plynový nebo elektrický, který je napájen z běžné elektrorozvodné sítě. Plynové teplomety mohou být konstruovány jako přenosné, neboť mohou být založeny na spalování propanbutanu z malé tlakové láhve. Takové teplomety pak lze použít při pobytu v přírodě (například při chatařství, táboření, sportovním rybolovu apod).\n\n"}
{"id": "799275", "url": "https://cs.wikipedia.org/wiki?curid=799275", "title": "Jozef Šimúth", "text": "Jozef Šimúth\n\nJozef Šimúth (* 21. prosince 1936 Sebechleby) je slovenský a československý vědec, biolog, bývalý politik, předseda Strany slovenské obrody (po roce 1989 krátce i obnovené Demokratické strany) a poslanec Sněmovny národů Federálního shromáždění za normalizace.\n\nK roku 1981 se profesně uvádí jako vědecký pracovník. Od roku 1983 působil na postu předsedy Strany slovenské obrody.\n\nVe volbách roku 1981 zasedl do slovenské části Sněmovny národů (volební obvod č. 102 - Trenčianske Teplice, Západoslovenský kraj). Mandát obhájil ve volbách roku 1986 (obvod Trenčianske Teplice). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n24. listopadu 1989 během sametové revoluce představil nové programové obrysy Strany slovenské obrody, v nichž se strana hlásila ke křesťanským tradicím a demokracii. 10. prosince 1989 pak na mimořádném sjezdu strana obnovila svůj předúnorový název Demokratická strana. Šimúth byl zvolen do jejího vedení. Na postu předsedy DS setrval ovšem jen do ledna 1990.\n\nPozději se dominantně věnoval vědecké kariéře. Působil jako vedoucí oddělení molekulární apidologie Ústavu molekulární biologie Slovenské akademie věd. Zaměřoval se na molekulární biologii, genové inženýrství a biotechnologie. V letech 1998-2005 zasedal v předsednictvu Slovenské akademie věd a podílel se na četných mezinárodních programech. Zabývá se včelařstvím, které také promítl do svého výzkumu (analýza bílkovin a antibiotických peptidů mateří kašičky). Vyučuje na Fakultě chemické a potravinářské technologie Slovenské technické univerzity v Bratislavě.\n\nStátní bezpečnost ho evidovala jako důvěrníka (krycí jméno MIRO LUKÁČ).\n\n"}
{"id": "799277", "url": "https://cs.wikipedia.org/wiki?curid=799277", "title": "František Ignác Kassián Halaška", "text": "František Ignác Kassián Halaška\n\nFrantišek Ignác Kassián Halaška, Sch.P. ( ; 10. července 1780, Budišov nad Budišovkou – 12. července 1847, Praha) byl český římskokatolický kněz, piarista a osvícenský přírodovědec, matematik, fyzik a astronom. Byl významnou osobností české vědy 1. poloviny 19. století, když působil jako rektor University Karlovy i Vídeňské university. Roku 1838 se stal proboštem ve Staré Boleslavi.\n\nOtec Isidor byl tkadlec a matka Marie posluhovala. Studoval ve Staré Vodě, Kroměříži (kde byl v roce 1796 přijat na piaristické gymnazium přímo do třetího ročníku), Strážnici i v Mikulově. Během studií vstoupil v roce 1799 do katolického vzdělávacího řádu piaristů (\"Clerici regulares scholarum piarum\"). Svou kariéru začal v letech 1801 až 1803 jako učitel matematiky a fyziky na středních školách ve Strážnici, Mikulově a Kroměříži. V roce 1804 byl jmenován asistentem na Teresianu ve Vídni a stal se prefektem této školy. Studium fyziky zakončil v roce 1807 získáním titulu doktora filosofie a poté vrátil se zpět na Moravu jako učitel fyziky a matematiky na piaristských školách v Mikulově a v Brně. V Brně si také nechal postavit malou astronomickou observatoř, kterou opatřil potřebnými přístroji. V letech 1814 až 1832 působil v Praze jako profesor fyziky na univerzitě a pro akademický rok 1832 byl zvolen jejím rektorem. Rovněž v roce 1832 byl jmenován vládním radou (členem vládní komise pro vysoké školství) a z tohoto titulu řídil všechny filosofické ústavy, technické školy, námořní školy, hornické školy a lesnické akademie v celé monarchii. Zlepšil výrazně výuku fyziky v řadách monarchie, inicioval a podporoval vznik kabinetů fyziky ve školách a kladl důraz na předvádění fyzikálních experimentech ve školách. V roce 1823 se stal členem Královské české společnosti nauk. V letech 1833-1834 se stal rektorem vídeňské univerzity. V roce 1844 byl jmenován radním na císařském dvoře a v roce 1838 se stal proboštem kapituly ve Staré Boleslavi a zemským prelátem Čech.\n\nHallaschka je charakterizován svými současníky jako jasná osobnost neobvyklého šarmu a diplomatických schopností. Jeho velkým přítelem byl fyziolog světového jména Jan Evangelista Purkyně. I když byla hlavní náplní jeho práce výuka fyziky, jeho publikace v oborech experimentální fyziky, optiky, termodynamiky, elektřiny a magnetismu nepřekročily standardní úroveň kurzů na vysoké škole. Na druhé straně jeho astronomické práce ukazují vynikající schopnosti při výpočtech a detailní znalosti jeho současné astronomické literatury a invenci při zlepšování výpočetních metod. Za dílo \"Základní poznatky o zatmění slunce při oběhu měsíce\" obdržel Dánskou záslužnou medaili. Je autorem desítek odborných přírodovědných, matematických i astronomických knih, z jeho učebnice \"Příručka přírodovědy\" se učili studenti ještě počátkem 20. století. Jeho práce z astronomie, mechaniky, optiky, elektřiny, magnetismu a termiky byly v jeho době většinou jedinými vědeckými pracemi.\n\nBěhem svého pobytu v Praze žil Hallaschka v klášteře piaristů v Herrengasse č. 856 (nyní Panská ulice) na Novém Městě. Přizpůsobil jednu část v posledním patře této budovy do podoby astronomické observatoře a vybavil ji přístroji vysoké kvality, srovnatelnými s vybavení největší pražské hvězdárny v Klementinu. Právě zde se v letech 1817 až 1832 věnoval astronomickým, meteorologickým a geomagnetickým měřením, která později publikoval. Halaška spolupracoval s astronomy z Klementina, a to především s Martinem Aloisem Davidem (1757 - 1834), ředitelem klementinské hvězdárny. Halaškova měření běžela souběžně s pozorováními prováděnými v Klementinu, ale byla na sobě nezávislá. Obě observatoře byly v centru města a měly od sebe vzdálenosti menší než 1 km.\n\n\n"}
{"id": "799279", "url": "https://cs.wikipedia.org/wiki?curid=799279", "title": "Ján Štefančiak", "text": "Ján Štefančiak\n\nJán Štefančiak, uváděn též jako Ján Štefaničiak (* 20. května 1948), byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1981 se profesně uvádí jako technik.\n\nVe volbách roku 1981 zasedl do slovenské části Sněmovny národů (volební obvod č. 112 - Námestovo, Středoslovenský kraj). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "799282", "url": "https://cs.wikipedia.org/wiki?curid=799282", "title": "Želva třípásá", "text": "Želva třípásá\n\nŽelva třípásá (\"Cuora trifasciata\"), v Číně známá jako \"želva zlatá mínce\" je kriticky ohrožená asijská sladkovodní želva rodu Cuora.\n\nKrunýř má dlouhý asi 15 cm. Karapax má mírně klenutý, zbarvený šedě až červenohnědě, často s fialovým nádechem a třemi podélnými černými pruhy. Plastron je černý, na okrajích žlutě lemovaný. Jako u ostatních druhů roku \"Cuora\" je i plastron želvy třípásé rozdělen pružným vazivovým kloubem, takže se do něj želva může pevně uzavřít. Poměrně úzká hlava se zašpičatělým čenichem je shora zlatožlutá, zboku černá.\n\nTato želva se vyskytuje pouze v jižní Číně, v okolí Kantonu. Předpokládalo se, že žije i na některých místech severního Vietnamu a Laosu, ukázalo se však, že se jedná o samostatný druh \"Cuora cyclornata\". Želva třípásá se vyskytuje na březích zarostlých vodních ploch a bažin. Je všežravá, živé se především vodními bezobratlými živočichy, červy, drobnými rybkami, ale nepohrdne ani rostlinnou potravou. V zajetí se mimo Čínu chová velmi zřídka.\n\nŽelva třípásá patří mezi nejohroženější druhy asijských želv. Kromě ztráty prostředí vlivem stavební a zemědělské činnosti či regulace vodních toků je tato želva ohrožena i lovem. Rosolovitá polévka \"guilingao\", připravená z masa a plastronu této želvy, kořene přestupu, houby lesklokorky a některých dalších rostlin, je v jižní Číně pokládána za pochoutku a zároveň účinný lék proti rozmanitým chorobám. Za jednu želvu tohoto druhu se na černém trhu platí až 1000 amerických dolarů. Jistým řešením může být chov těchto želv pro kuchyňské účely na specializovaných farmách, i tak se však pytlákům stále vyplácí jejich chytání ve volné přírodě.\n\nPodobně jako ostatní druhy želv rodu \"Cuora\" je všežravá, živí se jak vodními a pobřežními rostlinami, tak také živočišnou potravou, především larvami vodního hmyzu, rybkami a měkkýši. Potravu si hledá převážně pod vodou.\n\n"}
{"id": "799283", "url": "https://cs.wikipedia.org/wiki?curid=799283", "title": "Seznam zámků ve Středočeském kraji", "text": "Seznam zámků ve Středočeském kraji\n\nSeznam zámků ve Středočeském kraji. Jedná se o seznam dosud stojících zámků ve Středočeském kraji:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "799288", "url": "https://cs.wikipedia.org/wiki?curid=799288", "title": "Electric Earthquake", "text": "Electric Earthquake\n\nElectric Earthquake je sedmý ze sedmnácti animovaných technicolorových krátkých filmů, které vycházely z postavičky Supermana vytvořené pro komiksovou společnost DC Comics autory Jerrym Siegelem a Joem Shusterem. Film vytvořila společnost Fleischer Studios, je dlouhý osm minut a jeho dějovým obsahem je Supermanova snaha zastavit šílence, který se snaží zničit Manhattan elektronicky vytvářenými zemětřeseními. Premiéru měl film 15. května 1942.\n"}
{"id": "799296", "url": "https://cs.wikipedia.org/wiki?curid=799296", "title": "Gabriel (příjmení)", "text": "Gabriel (příjmení)\n\nPříjmení Gabriel či Gabrielová nosí více různých osobností:\n\n"}
{"id": "799298", "url": "https://cs.wikipedia.org/wiki?curid=799298", "title": "Norsko na Letních olympijských hrách 1996", "text": "Norsko na Letních olympijských hrách 1996\n\nNorsko na Letních olympijských hrách 1996 v Atlantě reprezentovalo 97 sportovců, z toho 42 mužů a 55 žen. Nejmladším účastníkem byl Vibeke Lambersøy Johansen (17 let, 359 dní), nejstarším pak Harald Stenvaag (43 let, 145 dní). Reprezentanti vybojovali 7 medailí, z toho 2 zlaté, 2 stříbrné a 3 bronzové.\n\n"}
{"id": "799306", "url": "https://cs.wikipedia.org/wiki?curid=799306", "title": "Velká zelená zeď (Čína)", "text": "Velká zelená zeď (Čína)\n\nVelká zelená zeď () je zalesňovací projekt na území Čínské lidové republiky (ČLR) mající za cíl pozastavit rozšiřování pouště Gobi jižním a jihovýchodním směrem. Projekt byl zahájen roku 1978 a dle plánu by měl být ukončen roku 2050. Pásy lesů by měly obepínat celou oblast Vnitřního Mongolska, což v konečných číslech činí zhruba 300 000 km² zalesněné plochy. Ročně v Číně ubude 4000 km² zemědělské plochy (pro porovnání, rozloha Zlínského kraje je 3964 km²). I přes velikost ČLR má tato ztráta dramatický dopad na čínskou ekonomickou situaci. S dezertifikací jsou spojovány i písečné bouře, které každoročně sužují hustě obydlené oblasti provincií Šan-si a Che-pej spolu s centrálně spravovanými městy na úrovni provincií Pekingem a Tchien-ťinem.\n\nPůda je na mnoha místech Severní Číny přetěžována nadměrným zemědělstvím, odlesňováním a pastevectvím. Následkem posledních dvou zmíněných je pak úbytek porostu a s tím spojená eroze půd. Další příčinou dezertifikace je i narůstající odběr vody z řek pro průmysl. Dramatickým snížením vodního toku trpí např. Žlutá řeka, která je sužována nadměrným odběrem vody na zavlažování a pro průmysl v městě Pao-tchou. Následkem je fakt, že v posledních letech Žlutá řeka na svém spodním toku přes léto vysychá.\n\nKvůli sílícímu průmyslu stoupla na konci druhé světové války i poptávka po palivovém dřevě pro Peking a okolí, což vedlo k vykácení přírodní hradby, do té doby chránící Peking před písečnými bouřemi.\n\nÚspěchy projektu jsou jen částečné. Od roku 1978 se podařilo zalesnit 220 000 km² plochy. V některých regionech se šíření pouště zastavilo a dokonce částečně ustoupilo. Mezi lety 2000 a 2004 se poušť ročně zmenšovala o 1200 km². Na druhou stranu existuje i řada záporů projektu. Stále neexistuje úplný zákaz farmaření v postižených regionech a zatímco čínská vláda posílá miliardy yuanů na zalesňovací projekty, o pár kilometrů vedle hospodaří zemědělci, jejichž nadměrné přetěžování půd opět vede k dezertifikacím. Dalším problémem je monokulturnost vysazovaných lesů. Dle některých specialistů by bylo lepší uzavřít postiženou oblast na několik let a nechat přírodu se s přetíženými půdami vyrovnat po svém.\n\n"}
{"id": "799318", "url": "https://cs.wikipedia.org/wiki?curid=799318", "title": "Monique Garbrechtová-Enfeldtová", "text": "Monique Garbrechtová-Enfeldtová\n\nMonique Garbrechtová-Enfeldtová (* 11. prosince 1968 Postupim), rozená Garbrechtová, je bývalá východoněmecká a německá rychlobruslařka.\n\nV roce 1985 skončila na Mistrovství světa juniorů na třetím místě, v následujících dvou letech šampionát vyhrála. Ve Světovém poháru debutovala v sezóně 1988/1989. Tehdy také poprvé startovala na Mistrovství světa ve sprintu, kde se umístila na osmé příčce, v roce 1991 si z něj odvezla první zlatou medaili. Umísťovala na předních příčkách závodů na 500 a 1000 m, zúčastnila se Zimních olympijských her 1992 (jeden bronz) i 1994. Řadu medailí z velkých světových akcí získala na přelomu 20. a 21. století včetně osmi titulů mistryně světa, stříbrné medaile ze zimní olympiády 2002 a šesti vítězství v celkovém hodnocení závodů Světového poháru na 500 a 1000 m. Dne 1. prosince 2005 ukončila aktivní sportovní kariéru.\n\nOd roku 2000 je vdaná za svého bývalého manažera Magnuse Enfeldta.\n\n"}
{"id": "799332", "url": "https://cs.wikipedia.org/wiki?curid=799332", "title": "České vyrovnání", "text": "České vyrovnání\n\nČesko-rakouské a česko-německé vyrovnání (německy \"Österreichisch-Tschechischer Ausgleich\", či \"deutsch-tschechischer Ausgleich\" nebo též \"deutsch-böhmischer Ausgleich)\" jsou označení pro pokusy o politické a státoprávní řešení problematiky národnostních sporů na území dnešního Česka. \n\nZ příslušných jednání nakonec nevzešlo žádné komplexní řešení a od 90. let 19. století spory dál gradovaly. Problematiku vztahů české a německé národnosti se podařilo vyřešit pouze moravským vyrovnáním z roku 1905, ale pro území Českého království se smírné řešení nikdy nenašlo. Na území Rakouského Slezska tvořili Češi jen menšinu obyvatelstva.\n\nČesko-rakouské vyrovnání reagovalo na Rakousko-uherské vyrovnání a jednalo se zde o obnovení státoprávní celistvosti českých zemí. Jako česko-německé vyrovnání se označují snahy o zrovnoprávnění postavení českého a německého národa na území Království českého, nebo alespoň toho, co se jako zrovnoprávnění tehdy označovalo.\n\nČeši se cítili neodškodněni za příkladnou loajalitu, kterou projevili v bojích v Prusko-Rakouské válce roku 1866 a požadovali ocenění, které se dostalo Maďarům v Rakousko-uherském vyrovnání (1867). Vídeňská vláda slíbila uznat alespoň svébytné postavení českých zemí alespoň v rámci Předlitavska. Projevem byly Fundamentální články z roku 1871, které pro odpor německých liberálů, Maďarů a nově vzniklého Německého císařství neuspěly.\n\nDalším neúspěchem byly Punktace z roku 1890, které dohodla vídeňská vláda, konzervativní i \"ústavověrná\" šlechta, němečtí liberálové a staročeši. Češi je označovali za rozumný kompromis, zatímco Němci slavili jako vytyčení hranic dalšího českého vývoje a tedy i vítězství. Této interpretace se chytli k poradám nepřizvaní mladočeši a prohlásili Punktace za nepřijatelnou snahu o rozdělení Čech na dvojjazyčnou oblast a čistě německou. Ač pravdu neměla ani jedna strana, rozladění českojazyčného prostředí vedlo k prohře staročechů ve volbách roku 1891 a jejich odchodu z politické scény.\n\nSnahy o získání odpovídající politické moci odrážející posilující český živel v 2. polovině 19. století, byly snahy o vyrovnání vztahu mezi Čechy a Němci. Soustřeďovaly se na řadu jazykových nařízení: \n\nNa Moravě se povedlo dohodnout kompromisní řešení:\n\nNeschopnosti řešit česko-německý spor byla jedním z vlivů vedoucích k rozpadu Rakousko-Uherska. \n"}
{"id": "799338", "url": "https://cs.wikipedia.org/wiki?curid=799338", "title": "Jiřina Veselá", "text": "Jiřina Veselá\n\nJiřina Veselá (* 21. prosince 1930) byla česká a československá politička Komunistické strany Československa, funkcionářka odborové centrály ÚRO a poslankyně Sněmovny národů Federálního shromáždění za normalizace.\n\nXVI. sjezd KSČ ji zvolil za členku Ústředního výboru KSČ. Od roku 1978 byla tajemnicí, členkou předsednictva a sekretariátu ÚRO. Od roku 1979 byla rovněž členkou předsednictva Ústředního výboru Československého svazu žen. V roce 1980 získala Řád práce.\n\nVe volbách roku 1981 zasedla za KSČ do české části Sněmovny národů (volební obvod č. 74 - Šumperk, Severomoravský kraj). Mandát obhájila ve volbách roku 1986 (obvod Šumperk). Ve Federálním shromáždění setrvala do ledna 1990, kdy rezignovala na svůj post v rámci procesu kooptací do Federálního shromáždění po sametové revoluci.\n\n"}
{"id": "799340", "url": "https://cs.wikipedia.org/wiki?curid=799340", "title": "Frank Whittle", "text": "Frank Whittle\n\nFrank Whittle (1. června 1907 – 9. srpna 1996) byl anglický vynálezce a strojní důstojník RAF, který významně rozvinul technologii proudového a tryskového motoru. Model proudového motoru si nechal patentovat již roku 1930, v souvislosti se svou diplomovou prací. Založil malou firmu \"Power Jets\" a roku 1937, bez jakékoli podpory a zájmu britské vlády, sestrojil první prototyp proudového motoru. Roku 1940 se nervově zhroutil, podruhé se zhroutil po znárodnění své firmy v roce 1944. RAF opustil roku 1948. Poté nastoupil do státní letecké společnosti British Overseas Airways Corporation, pracoval u firmy Royal Dutch Shell a Bristol Aeroplane Company. Británii opustil roku 1976 a natrvalo přesídlil do USA. Zde pracoval v letech 1977–1979 v námořní akademii (United States Naval Academy). V roce 2002 byl v anketě BBC zvolen 42. největším Britem všech dob.\n\n"}
{"id": "799341", "url": "https://cs.wikipedia.org/wiki?curid=799341", "title": "Veronika Zapachová", "text": "Veronika Zapachová\n\nVeronika Zapachová (* 19. července 1948) byla československá politička ze Slovenska, ukrajinské, respektive rusínské národnosti, a bezpartijní poslankyně Sněmovny národů Federálního shromáždění za normalizace.\n\nK roku 1981 se profesně uvádí jako pekařka. Ve volbách roku 1981 zasedla do slovenské části Sněmovny národů (volební obvod č. 130 - Bardejov, Východoslovenský kraj). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "799348", "url": "https://cs.wikipedia.org/wiki?curid=799348", "title": "Eva Železniková", "text": "Eva Železniková\n\nEva Železniková, též Eva Železníková (7. června 1929 – ???), byla slovenská a československá politička Komunistické strany Slovenska, odborářská funkcionářka a poslankyně Sněmovny národů a Sněmovny lidu Federálního shromáždění za normalizace.\n\nK roku 1981 se profesně uvádí jako předsedkyně Ústředního výboru Odborového svazu pracovníků potravinářského průmyslu. V letech 1978-1980 se zmiňuje jako účastníce zasedání Ústředního výboru Komunistické strany Slovenska.\n\nVe volbách roku 1981 zasedla do slovenské části Sněmovny národů (volební obvod č. 137 - Michalovce, Východoslovenský kraj). Ve volbách roku 1986 přešla do Sněmovny lidu (obvod Poprad). Ve Federálním shromáždění setrvala do ledna 1990, kdy rezignovala na svůj post v rámci procesu kooptací do Federálního shromáždění po sametové revoluci.\n\nPozději žila na území Česka. V rejstříku živnostníku se v letech 1992-2008 uvádí Eva Železníková, narozena 7. června 1929, bytem Praha. Předmětem jejího podnikání byly překlady textů.\n\n"}
{"id": "799353", "url": "https://cs.wikipedia.org/wiki?curid=799353", "title": "John Harrison", "text": "John Harrison\n\nJohn Harrison (3. dubna 1693 Wakefield West Yorkshire – 24. března 1776 Londýn) byl anglický tesař, hodinář a vynálezce. Jeho nejvýznamnějším vynálezem byl lodní chronometr, který znamenal přelom v dějinách námořní dopravy tím, že umožnil spolehlivé určování zeměpisné délky a tím bezpečnou přepravu na dlouhé vzdálenosti ještě v plachetnicové éře. Britský parlament vypsal za vyřešení problému měření času na moři odměnu 20 000 liber (asi 2,87 milionu liber v dnešní měně). V roce 2002 byl Harrison v anketě BBC zvolen 39. největším Britem.\n\n\n"}
{"id": "799363", "url": "https://cs.wikipedia.org/wiki?curid=799363", "title": "František Axmann", "text": "František Axmann\n\nFrantišek Axmann (* 31. ledna 1947) je český a československý bývalý politik Komunistické strany Československa, poslanec Sněmovny lidu Federálního shromáždění za normalizace. Po roce 1989 člen KSČM.\n\nK roku 1986 se profesně uvádí jako předseda JZD.\n\nVe volbách roku 1986 zasedl za KSČ do Sněmovny lidu (volební obvod č. 125 – Šternberk, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV komunálních volbách roku 1998 kandidoval do zastupitelstva obce Náměšť na Hané za KSČM Ing. František Axmann ve věku 51 let, profesí podnikatel. Nebyl ale zvolen. V rejstříku podnikatelů je Ing. František Axmann narozený 31. ledna 1947 evidován v období 1993–2008, přičemž náplní jeho podnikatelské činnosti mělo být velkoobchod a maloobchod, koupě zboží za účelem jeho dalšího prodeje a prodej, provozování čerpacích stanic s palivy a mazivy aj.\n\n"}
{"id": "799364", "url": "https://cs.wikipedia.org/wiki?curid=799364", "title": "Penízovka smrková", "text": "Penízovka smrková\n\nPenízovka smrková (\"Strobilurus esculentus\") je běžná jedlá houba z řádu lupenotvarých. Roste velmi hojně brzy na jaře na starých ležících šiškách jen smrku ztepilého, většinou mnoho plodniček z jedné šišky. Výtrusy jsou bezbarvé, hladké a elipsoidní.\n\nJe poměrně malá, klobouk nebývá širší než 3–4 centimetry. Nejprve jsou sklenuté, brzy však rozložené, tence masité a na povrchu hladké. Mají šedohnědé až umbrově hnědé zbarvení. Naspodu mají bílé, později lehce našedlé, tenké lupeny. Třeň bývá v podzemní části chlupatý, jinak je lysý, hladký, pružný a tuhý.\n\nNachází se jen ve smrčinách nebo smíšených lesích se smrky. Nevyhovuje jí vápenitá půda. Upřednostňuje šišky ponořené v zemi.\n"}
{"id": "799368", "url": "https://cs.wikipedia.org/wiki?curid=799368", "title": "Juraj Konderla", "text": "Juraj Konderla\n\nJuraj Konderla (* 21. listopadu 1966) je bývalý slovenský fotbalista.\nHrál za Inter Bratislava a Slovan Bratislava. Mistr Československa 1992. V československé lize nastoupil v 5 utkáních.\n\n"}
{"id": "799369", "url": "https://cs.wikipedia.org/wiki?curid=799369", "title": "Axmann", "text": "Axmann\n\nNositeli příjmení Axmann nebo Axman jsou tyto osobnosti:\n\n"}
{"id": "799370", "url": "https://cs.wikipedia.org/wiki?curid=799370", "title": "Kyrgyzský som", "text": "Kyrgyzský som\n\nKyrgyzský som () je zákonné platidlo Kyrgyzské republiky. ISO 4217 kód: KGS. Jeho setina se nazývá tyjyn (kyrgyzsky: \"тыйын\"). Zaveden 10. května 1993 (Kyrgyzstán vyhlásil nezávislost na Sovětském svazu 31. srpna 1991), kdy nahradil sovětský rubl v poměru \"200 rublů = 1 som\". Kyrgyzstán se tak stal první středoasijskou postsovětskou republikou, která vytvořila vlastní měnu. \n\nKurz k 10. květnu 2012: \"1 USD = 46,97 KGS\". \n\nKurz k 31. červenci 2016: \"1 USD = 67,03 KGS\". \n\nSom nebo sum se původně jmenovalo platidlo Zlaté hordy a jejích nástupnických států. Během sovětské éry se takto do kyrgyzštiny oficiálně překládalo slovo \"rubl\". Obdobně se jmenuje měna Uzbekistánu \"sum\" a Tádžikistánu \"somoni\".\n"}
{"id": "799372", "url": "https://cs.wikipedia.org/wiki?curid=799372", "title": "Albert Marquet", "text": "Albert Marquet\n\nAlbert Marquet, celým jménem Pierre-Albert Marquet (27. března 1875 v Bordeaux – 14. července 1947 v Paříži) byl francouzský malíř.\n\nTak jako jeho přátelé Henri Matisse a André Derain, byl vyznavačem fauvismu. Maloval Paříž a její okolí, mosty na Seině a noční osvětlené ulice, Paříž pod sněhem nebo pod sluncem.\n\nStejně jako Claude Monet vytvářel série, ve kterých zachycoval změny světla v závislosti na ročním období a denním čase. Tak v letech 1905 a 1906 vytvořil řadu na téma Quai des Grands-Augustins, které viděl z okna svého ateliéru v domě č. 25, který v roce 1905 koupili jeho rodiče.\n\nByl součástí generace postimpresionistů. V roce 1905 se podílel na výstavě \"Fauves\", která způsobila rozruch svým pojetím tvarů a barev. Tento způsob tvorby později opustil. K jeho oblíbeným motivům patřila voda, ať už řeka Seina a její nábřeží nebo přístavy v severní Africe v Alžíru, Bejaia, Oranu, Tunisu nebo La Goulette.\n\nOd roku 1919 hodně cestoval, navštívil zejména Tunisko a Alžírsko. Pobýval také v severní Francii, Belgii a Holandsku. V letech 1919-1939 žil mimo jiné v Poissy, Triel-sur-Seine a Méricourt, kde maloval krajinu Seiny.\n\nNa počátku roku 1939 se přestěhoval do La Frette-sur-Seine. Před německou invazí odešel do Alžírska, kde žil až do konce druhé světové války. V roce 1945 se vrátil do Francie a střídavě pobýval v Paříži a La Frette-sur-Seine, kde je pohřben.\n\n"}
{"id": "799375", "url": "https://cs.wikipedia.org/wiki?curid=799375", "title": "Ivan Žiga", "text": "Ivan Žiga\n\nIvan Žiga (* 21. srpna 1972) je bývalý slovenský fotbalista, útočník.\n\nHrál za ŠK Slovan Bratislava, Artmédii Bratislava, v Malajsii za Selangor Public Bank a Sarawak FA a v Rakousku za Kremser SC. Mistr Československa 1992. V československé lize nastoupil v 1 utkání. V evropských pohárech odehrál 1 utkání.\n\nV září 2013 jeho jméno figurovalo v rozsáhlé kauze zmanipulovaných zápasů ve prospěch asijských sázkařských gangů. Měl vybírat vhodné zápasy a fungovat jako organizátor, spojka mezi asijskými sázkovými kancelářemi a zaplacenými fotbalisty, kterým měl prostřednictvím dalších osob (Róbert Rák, Marián Dirnbach) nabízet úplatek v rozpětí od 2 000 do 60 000 eur za zmanipulovaný zápas. Žiga v minulosti hrál v Malajsii. V prosinci 2013 padl verdikt disciplinární komise Slovenského fotbalového svazu – zákaz činnosti na 25 let.\n\n"}
{"id": "799376", "url": "https://cs.wikipedia.org/wiki?curid=799376", "title": "Jozef Bakšay", "text": "Jozef Bakšay\n\nJozef Bakšay (* 23. února 1951 Košice) je bývalý slovenský a československý politik za hnutí Verejnosť proti násiliu, ministr zahraničního obchodu ČSFR a poslanec Sněmovny lidu Federálního shromáždění po sametové revoluci.\n\nByl absolventem VŠ technické v Košicích. V letech 1976–1988 působil jako středoškolský učitel, od roku 1988 coby podnikatel – majitel reklamní agentury. V letech 1988–1989 vedl v Košících jako aktivista úspěšný boj za záchranu místní čtvrti před plošnými demolicemi. Po odchodu z vrcholné politiky spolumajitel společnosti CTL Consulting a SIMONE STYLE. Státní bezpečnost ho evidovala jako důvěrníka (krycí jméno PROFESOR).\n\nV lednu 1990 nastoupil jako bezpartijní poslanec v rámci procesu kooptací do Federálního shromáždění po sametové revoluci do Sněmovny lidu (volební obvod č. 184 – Košice IV, Východoslovenský kraj). Mandát obhájil ve svobodných volbách roku 1990, nyní jako poslanec VPN za Východoslovenský kraj. Ve federálním parlamentu setrval do konce volebního období, tedy do voleb roku 1992.\n\nZastával i vládní post. V třetí vládě Mariána Čalfy působil v letech 1991–1992 jako ministr zahraničního obchodu ČSFR. Roku 1993 havaroval na 88,9. kilometru dálnice D1 u Humpolce.\n\nV roce 2003 ho slovenská prokuratura obvinila v souvislosti s kauzou tendru na nákup lehkých motorových vlaků pro slovenské dráhy. Bakšay byl viněn z braní úplatků. V té době již byl Bakšay uváděn coby občan České republiky.\n\n"}
{"id": "799377", "url": "https://cs.wikipedia.org/wiki?curid=799377", "title": "Institut Henri Poincaré", "text": "Institut Henri Poincaré\n\nInstitut Henri Poincaré (IHP) je ústřední francouzský vědecký ústav pro matematiku a teoretickou fyziku. Sídlí v Paříži na adrese \"Rue Pierre-et-Marie-Curie\" č. 11 v 5. obvodu a je přičleněn k Univerzitě Paříž VI.\n\nÚstav byl založen v roce 1928 s podporou Rockefellerovy nadace a pojmenován po francouzském matematikovi a fyzikovi Henrim Poincarém. Prvním ředitelem se stal francouzský matematik Émile Borel a jeho prvními spolupracovníky byli Francouzi Jacques Hadamard a Émile Picard a americký matematik George David Birkhoff. Jedním z motivů pro založení ústavu byla potřeba dohnat obzvláště v teoretické fyzice ve Francii oproti zahraničí a přání lepší mezinárodní spolupráce. Vedle teoretické fyziky hrála zpočátku významnou roli také teorie pravděpodobnosti, kterou se zabýval Borel.\n\nPo reorganizaci Pařížské univerzity v 70. letech byl ústav převážně využíván organizacemi z jiných oborů. V 80. letech byl z iniciativy některých fyziků ústavu navrácen jeho původní účel. V roce 1990 byl ústav přičleněn k Univerzitě Paříž VI a současně využíván pro CNRS.\n\nŘeditelem ústavu je od roku 2009 Cédric Villani.\n\nInstitut vlastní odbornou knihovnu se zhruba 35 000 svazky a 255 časopisy. Jsou zde přednáškové sály, ve kterých se pravidelně pořádají workshopy, semináře a konference. Každoročně se pořádají trimestry na speciální témata, tzv. Bourbakiho semináře a nositelé ocenění Francouzské akademie věd zde mají nominační řeč.\n\nKromě toho zde sídlí mnohé francouzské odborné organizace jako Francouzská matematická společnost, Francouzská fyzikální společnost, Francouzská statistická společnost, Pařížská vědecká matematická nadace a Společnost pro aplikovanou a průmyslovou matematiku.\n\nInstitut vydává časopis \"Annales de l'Institut Henri Poincaré\" ve třech řadách: A (\"Theoretical and Mathematical Physics\"), B (\"Probability and Statistics\") a C (\"Nonlinear Analysis\").\n\n"}
{"id": "799379", "url": "https://cs.wikipedia.org/wiki?curid=799379", "title": "Koleta z Corbie", "text": "Koleta z Corbie\n\nKoleta z Corbie, rodným jménem Nicolette Boillet (13. ledna 1381 v Corbie – 6. března 1447 v Gentu) je francouzská světice. Je patronkou klarisek, tesařů, služebných a je vzývána jako přímluvkyně šťastného porodu, při neplodnosti a při bolestech hlavy, očí i jako pomocnice při horečce.\n\nNarodila se v roce 1381 v městečku Corbie ve francouzské Pikardii v rodině tesaře a v roce 1398 osiřela. Jejím poručníkem se stal opat zdejšího benediktinského kláštera, kde její otec dělal tesaře. Opat Raoul de Roye ji vedl k duchovnímu životu. Stala se bekyní a od roku 1402 žila jako poustevnice. Několikrát se jí zjevil sv. František a žádal ji, aby reformovala jeho řád. V roce 1406 proto navštívila papeže Benedikta XIII., který schválil její reformní plán na obnovení původních přísnějších regulí svaté Kláry a jmenoval ji abatyší všech klášterů, které založí nebo zreformuje.\n\nKoleta zpočátku neměla se svou reformou úspěch. Její přísnou řeholí sv. Kláry kritizovaly řeholnice v jejím rodném Corbie. Odešla proto do Besançonu, kde v roce 1410 založila první reformní klášter a poté postupovala její obnova rychlejším tempem, především v krajích Franche-Comté, Artois a v jižním Německu. Koleta sama založila 17 klášterů ve Francii a ve Flandrech a mnoho dalších reformovala, takže když umírala, hlásilo se prý k její reformě na 140 klášterů.\n\nBeatifikační proces začal sice už v roce 1472, ale blahořečena byla až roku 1740 papežem Klementem XII. V roce 1783 bylo její tělo převezeno z Gentu do Poligny. Za svatou ji prohlásil papež Pius VII. v roce 1807.\n\n"}
{"id": "799380", "url": "https://cs.wikipedia.org/wiki?curid=799380", "title": "Kostel svaté Kolety (Gent)", "text": "Kostel svaté Kolety (Gent)\n\nKostel svaté Kolety (nizozemsky \"Sint-Coletakerk\") je katolický farní kostel v belgickém Gentu. Novogotický kostel byl postaven v letech 1888-1890. Věž byla postavena v roce 1911. Kostel stojí mezi ostatními budovami a do ulice směřuje jen průčelí. Kostel je zasvěcen svaté Koletě, která v Gentu zemřela.\n"}
{"id": "799383", "url": "https://cs.wikipedia.org/wiki?curid=799383", "title": "Kostel svaté Kolety (Paříž)", "text": "Kostel svaté Kolety (Paříž)\n\nKostel svaté Kolety v Buttes Chaumont (fr. \"Église Sainte-Colette-des-Buttes-Chaumont\") je katolický farní kostel v 19. obvodu v Paříži, v ulici \"Allée Darius-Milhaud\". Je zasvěcen svaté Koletě a pojmenován podle pomístního názvu Buttes-Chaumont. Kostel byl vystavěn v 60. letech 20. století jako součást obytného bloku domů.\n\n"}
{"id": "799385", "url": "https://cs.wikipedia.org/wiki?curid=799385", "title": "Sibiřská státní letecko-kosmická univerzita", "text": "Sibiřská státní letecko-kosmická univerzita\n\nSibiřská státní letecko-kosmická univerzita akademika M. F. Rešetněva ( ) je jednou z univerzit v Rusku. Sídlí v Krasnojarsku, připravuje vysoce kvalifikované odborníky v oblasti letectví a kosmonautiky. Na výzkumu a vývoji spolupracuje zejména s Krasnojarským strojírenským závodem (Krasmaš), společností Informační družicové systémy akademika Rešetněva a Krasnojarskými aeroliniemi.\n\nUniverzita byla založena v roce 1960 při Krasmaši pod názvem „Závod-vtuz – pobočka Krasnojarského polytechnického institutu“ (; vtuz je zkratka z vysoká technická škola, ). Na škole se vzdělávali specialisté na kosmické a letecké strojírenství aniž by opustili svou práci. Roku 1989 školní závod získal samostatnost jako „Krasnojarský institut kosmické techniky – závod-vtuz“ (). Od roku 1992 škola nesla název „Sibiřská letecko-kosmická akademie“ (), roku 2002 byla přejmenována na „Sibiřskou státní letecko-kosmickou univerzitu akademika M. F. Rešetněva“ ()\n\n"}
{"id": "799388", "url": "https://cs.wikipedia.org/wiki?curid=799388", "title": "Sun Ra", "text": "Sun Ra\n\nSun Ra (* jako Herman Poole Blount; 22. května 1914 Birmingham, Alabama, USA − 30. května 1993 tamtéž) byl americký hráč na klávesové nástroje (varhany, klavír, klávesy, minimoog, celesta). V roce 1979 byl uveden do Alabama Jazz Hall of Fame. Patřil mezi nejvýznamnější free jazzové hudebníky.\n\n"}
{"id": "799393", "url": "https://cs.wikipedia.org/wiki?curid=799393", "title": "Bazilika svatého Františka z Assisi", "text": "Bazilika svatého Františka z Assisi\n\nBazilika svatého Františka z Assisi může být:\n\n\n"}
{"id": "799396", "url": "https://cs.wikipedia.org/wiki?curid=799396", "title": "Sounds from Nowheresville", "text": "Sounds from Nowheresville\n\nSounds from Nowheresille je druhé studiové album britského dua The Ting Tings, jenž vyšlo 24. února 2012 pod labelem Columbia Records. Do nahrávání alba se duo dalo v roce 2009, kdy se přestěhovalo do Berlína a začalo nahrávat nový materiál. V říjnu 2010 byla jako pilotní singl vybrána píseň „Hands“, který produkoval skotský DJ Calvin Harris. Singl ale sklidil jak od kritiků, tak od fanoušků rozporuplné až negativní reakce, a tak se duo rozhodlo vydání alba odložit na neurčito. Kapela téměř veškerý materiál, který nahrála v Berlíně zničila a přestěhovala se do Španělska, kde začala s nahráváním od začátku. Skupina tak učinila z důvodu, že nechtěla, aby jejich nová deska zněla jako další průměrná mainstreamová popová deska.\n\n14. prosince byl na jejich facebookovské stránce zveřejněn oficiální obal alba, na němž jsou členové kapely vyobrazeni jako kostlivci. Autorem kresby je umělec Milan Abad.\n\nPilotním singlem se stala píseň „Hang It Up“, která však v hitparádách propadla na celé čáře, když se britském singlovém žebříčku neprobojovala ani do Top 100 a nejvýše skončila na 124. místě.\n\nJako druhý singl byla vybrána skladba „Hit Me Down Sonny“, jejíž vydání je naplánováno na 28. května.\n\nJeště před vydáním samotného alba \"The Ting Tings\" natočili video pro open track „Silence“ v remixu od Bag Raiders. Spekulovalo se, že „Silence“ bude zastávat post druhého singlu, tato zpráva však nikdy nebyla potvrzena a singl sloužil pouze jako promo.\n\nSingl „Hands“, který byl vydán v roce 2010 původně na albu neměl být vůbec. Podle slov Julesa De Martina se píseň nehodila do celkového konceptu alba, nicméně i přes tento výrok se skladba na albu nakonec objevila, a to na deluxe edici.\n\nStandardní edice čítá 10 písní, na Deluxe edici se nachází dalších 9 skladeb navíc včetně dříve vydaného singlu „Hands“ a nově nahrané skladby „Ain't Got Shit“.\n"}
{"id": "799397", "url": "https://cs.wikipedia.org/wiki?curid=799397", "title": "Antonín Emil Titl", "text": "Antonín Emil Titl\n\nAntonín Emil Titl, často psán Tittl, (2. října 1809 Pernštejn – 21. ledna 1882 Vídeň) byl český kapelník a hudební skladatel.\n\nNarodil se v rodině hospodářského úředníka na hradě Pernštejně. Byl pokřtěn jako Antonín František Serafinský. V roce 1821 byl poslán do Frankštátu (dnes Nový Malín) k učiteli Thiemovi, u nějž se naučil hrát na varhany, na kontrabas a základy generálního basu. V sedmnácti letech přišel do Brna, kde se měl připravovat na učitelské povolání, ale zcela jej zaujala hudba. Studoval u Gottfrieda Riegra, stal se kontrabasistou brněnského divadla a příležitostně komponoval scénickou hudbu.\n\nV roce 1832 zkomponoval na libreto svého přítele Antonína Bočka operu \"Die Burgfrau (Bílá paní pernštejnská)\" na motivy moravské pověsti o Bílé paní. Opera premiéru 28. května 1832 v Brně za řízení autora a měla velký úspěch. Tittl pak přesídlil do Olomouce, kde byla tato opera rovněž uvedena a kde v roce 1832 napsal slavnostní mši k intronizaci hraběte Ferdinanda Chotka do funkce olomouckého arcibiskupa. Nepodařilo se mu však v Olomouci získat trvalé zaměstnání, tak patrně hned následujícího roku odešel do Prahy. Komponoval klavírní skladby, písně a sbory v romantickém duchu, zřetelně ovlivněné tvorbou Franze Schuberta a Roberta Schumanna. Měly úspěch a řada jich byla vydána tiskem.\n\nV roce 1835 se stal vojenským kapelníkem 28. pěšího pluku hraběte Latoura. S vojenskou hudbou pořádal koncerty na Slovanském (tehdy Barvířském) ostrově, které zaujaly i Bedřicha Smetanu. Kromě populárních skladeb Johanna Strausse, Josefa Lannera či Josefa Labického uváděl i závažnější skladby Mozartovy a Ludwiga van Beethovena. Učinil tak z ostrova významné pražské kulturní centrum.\nV roce 1840 se stal dirigentem ve známém vídeňském divadle v Josefstadtu. Pro toto divadlo psal hudbu k fraškám, hudebním komediím i výpravným hrám. Největšího úspěchu se dočkal hudbou ke hře \"Wastl oder die Bömischen Amazonen\". Polka s této hry (\"Wastl-Polka\") doslova zlidověla. Stejně populární se stala i komedie \"Der Zauberscheier\" (1842), která se dočkala více než 300 představení. Hrála se i v pražském Národním divadle jako \"Čarovný závoj\".\n\nV roce 1850 získal místo dirigenta vídeňského \"Dvorního divadla (Hofburgtheater)\", kde působil až do roku 1870. Pro toto divadlo komponoval scénickou hudbu, předehry, různé vložky i celá melodramata a pracoval pro něj i po odchodu do důchodu. V tomto divadle uvedl i svou druhou operu: \"Das Wolkendkind\".\n\nCelkem zkomponoval na 300 skladeb, z nichž zhruba třetina vyšla i tiskem. Jejich úroveň je nevyrovnaná. Umělecky jsou nejvýše ceněny jeho písně z pražského období života.\n\n\n\n\n"}
{"id": "799401", "url": "https://cs.wikipedia.org/wiki?curid=799401", "title": "Commission nationale des monuments historiques", "text": "Commission nationale des monuments historiques\n\nCommission nationale des monuments historiques (česky \"Národní komise historických památek\") je orgán francouzského ministerstva kultury, který se zabývá ochranou historických památek ve Francii a řídí se zákoníkem o ochraně kulturního dědictví. Vznikla v roce 2007, kdy nahradila předchozí Vrchní komisi historických památek (Commission supérieure des monuments historiques). Členové komise jsou jmenováni na dobu čtyř let.\n\nHlavní náplní činnosti je: \n\n"}
{"id": "799405", "url": "https://cs.wikipedia.org/wiki?curid=799405", "title": "Seznam památných stromů v okrese Ústí nad Orlicí", "text": "Seznam památných stromů v okrese Ústí nad Orlicí\n\nToto je seznam památných stromů v okrese Ústí nad Orlicí, v němž jsou uvedeny památné stromy na území okresu Ústí nad Orlicí.\n\n"}
{"id": "799411", "url": "https://cs.wikipedia.org/wiki?curid=799411", "title": "Xenie Petrović-Njegoš", "text": "Xenie Petrović-Njegoš\n\nXenie Petrović-Njegoš (22. dubna 1881 v Cetinje – 10. března 1960 v Paříži) byla černohorská princezna, jedenáctý potomek černohorského knížete a později krále Nikoly I. Petroviće-Njegoše a jeho ženy, kněžny a královny Mileny Vukotić.\n\nPatřila k dynastii Petrovićů-Njegošů a byla členkou černohorské královské rodiny.\n\nPrincezna Xenie se narodila 22. dubna 1881 v královském paláci v Cetinje jako osmá dcera knížecího páru. O den později byla v Dajbabském klášteře pokřtěna jako Xenie Olga; druhé jméno jí bylo uděleno na počest její kmotry, ruské velkokněžny a řecké královny Olgy Konstantinovny Romanovové. Na rozdíl od svých nejstarších sourozenců nebyla Xenie poslána studovat do Petrohradu do Smolného dívčího institutu. Společně se svou mladší sestrou Věrou Světlanou, která ke Xenii měla nejblíže ze všech sourozenců, byly vzdělávány soukromými učiteli doma v Cetinje. Kníže Nikola I. zpočátku uvažoval o Xenii jako o možné budoucí manželce někoho ze členů ruské carské rodiny, jak již učinil u svých dvou starších dcer, Milicy a Anastázie; tyto představy se ale nakonec nevyplnily.\n\nV roce 1898 se princezna Xenie zúčastnila společně se svou matkou kněžnou Milenou, sestrou Věrou a svým nejstarším bratrem korunním princem Danilem Alexandrem diplomatické cesty do Itálie za účelem návštěvy své starší sestry Eleny Alexandry, jenž se nedávno stala manželkou italského korunního prince Viktora Emanuela III.. V Neapoli byli vřele přivítání tamějším obyvatelstvem se slovy: \"Rodina naší princezny!\"\n\nPozději po návratu z návštěvy Itálie začaly probíhat přípravy na Xeniin sňatek se srbským králem Alexandrem I. Obrenovićem. Jakmile však Alexandr přijel do Cetinje požádat knížete Nikolu o ruku jeho dcery, Xenia vyjádřila doslova \"obrovský odpor a hrůzu\" z jeho vzhledu a chování a i přes naléhavé prosby svého otce si srbského krále odmítla vzít a stále více jej ponižovala, čímž na jistý čas zpřetrhala vynikající vztahy se Srbskem.\n\n27. července 1899 se princezna Xenie na svatbě svého bratra Danila Alexandra s vévodkyní Juttou Meklenbursko-Štrelickou setkala s řeckým princem Nikolasem, jenž zde zastupoval svého otce krále Jiřího I.. O několik měsíců později bylo veřejnosti oznámeno zasnoubení Xenie s Nikolasem, avšak z neznámých důvodů vztah později skončil. O rok později požádal princeznu Xenii o ruku Nikolasův bratr princ Andreas, tento vztah trval až do roku 1901, když se pár po údajně velmi krásném a láskyplném vztahu také z neznámých důvodů rozešel; později vyšel najevo i krátký vztah s dalším bratrem Nikolase a Andrease, princem Jiřím.\n\nV roce 1902 se spekulovalo o možném románku princezny Xenie s velkovévodou Arnoštem Ludvíkem Hesenským, jenž se nedávno rozvedl s britskou princeznou Viktorií Melitou. Tento románek byl však popírán jak princeznou Xenií, tak Arnoštem Ludvíkem a řeči o něm vznikly pouze kvůli Xeniiné návštěvě své starší sestry princezny Anny Marie Antonie v Darmstadtu, kde tehdy údajně Arnošt Ludvík také pobýval. Zvěst o dalším vztahu princezny Xenie, tentokrát k ruskému velkoknížeti Cyrilu Vladimirovičovi, se rozšířila již o pár měsíců později. Tento vztah byl ale veřejností a především černohorskou a ruskou diplomacií podporován, především pro stejně vyznání obou milenců – pravoslaví. Tento vztah ovšem také skončil rozchodem a velkokníže Cyril si nakonec tajně vzal svou sestřenici, princeznu Viktorii Melitu, původně manželku velkovévody Arnošta Ludvíka.\n\nV roce 1904 udržovala princezna Xenie blízký vztah s ruským velkovévodou Michailem Alexandrovičem, pretendentem carského trůnu, později snad také s turínským hrabětem Viktorem Emanuelem, Luigim Amedeem, abruzským vévodou či bulharským carem Ferdinandem I. Věno slíbené carem Mikulášem II. jeden milion rublů a králem Nikolou I. jeden milion perpera, spolu se skvělou pověstí její zdravé mocné rodiny a princezniným šarmem a krásou, podnítily v těchto evropských šlechticích zájem o Xenii.\n\nNavzdory několika zasnoubením zůstala princezna Xenie do konce svého života svobodnou. Díky mnoha až bouřlivým vztahům se stala sice nenápadnou, ale velice předpojatou vůči svým nápadníkům. V roce 1909 se Xenie zviditelnila v čele ostré protirakouské kampaně v hlavním městě Cetinje. Tím byly víceméně vyhroceny napjaté vztahy s Rakousko-Uherskem. Rakouská vláda považovala princeznino chování jako otevřenu urážku monarchie. Nikola I. byl zemi poměrně velikým dlužníkem z předchozích let, zvláště co se týká finanční pomoci, přestože názory černohorského krále a rakouského císaře se ve většině lišily. Nakonec požádal svou dceru o její \"dočasnou návštěvu Francie\". Xenie s požadavky svého otce bez problémů souhlasila a sama se také těšila ze života v Paříži, kde ráda podnikala nákupy, návštěvy oper a divadel a svou zábavnou přívětivou povahou se stala středem pozornosti pařížské smetánky a tamějších šlechticů.\n\nV roce 1910 se princezna Xenie vrátila do Černé Hory, aby se zúčastnila korunovace jejího otce na krále Černohorců. Povýšením země na království Černá Hora odpoutala na jisté finanční závislosti na Rakousko-Uhersku a princezna zůstala opět žít ve své rodné zemi.\n\nBěhem bojů s Rakouskem v dobách první světové války a po uprchnutí černohorské královské dynastie do exilu se princezna Xenie ve spolupráci s mnohými dalšími aktivisty pod vedením Alexandra Devina zapojila do spolku, jenž se snažil organizovat snížení trestů černohorských zajatců v rakouských vězeních.\n\nPo pádu monarchie v roce 1918 princezna s rodinou odešla do exilu nejprve do Itálie a později do Francie. Zatím co většina rodinných příslušníků setrvávala po boku nemocného krále na pobřeží v městě Cap d'Antibes, Xenie se vrátila zpět do Paříže. V roce 1926 se zúčastnila pohřbu řecké královny Olgy v Itálii; smrt své milované kmotry těžce nesla. Do konce života udržovala vřelé přátelské, nikoli milostné vztahy s významnými pařížskými umělci, především s fotografem Constantem Puyo, se kterým ji seznámila žena jejího bratra prince Petra Štěpána, umělkyně Violet Wegnerová.\n\nPrincezna Xenie Olga Černohorská zemřela 10. března 1960 v Paříži, pohřbena byla v Sanremo. V roce 2000 byly její ostatky převezeny do Černé Hory a uloženy na královském pohřebišti v Cetinje.\n\nV roce 2010 uveřejnila slovinská Galerija Fotografija expozici, věnovanou charitativní a dobrovolnické práci princezny Xenie svému národu.\n\n"}
{"id": "799412", "url": "https://cs.wikipedia.org/wiki?curid=799412", "title": "Jiří Hrůza", "text": "Jiří Hrůza\n\nJiří Hrůza (31. května 1925 Praha – 10. května 2012) byl český urbanista, který se významně podílel na územním plánování Prahy v 2. polovině 20. století.\n\nDlouhodobě působil v Útvaru hlavního architekta. V 60. letech 20. století byl spoluautorem územního plánu pražsko-středočeské aglomerace. V letech 1971–1990 zastával post vedoucího projektanta územního plánu Prahy.\nByl rovněž aktivní jako vysokoškolský učitel. V roce 1967 patřil mezi hlavní osobnosti pražského Mezinárodního kongresu architektů (UIA). V roce 1968 hostoval na univerzitě v Detroitu, v 70. letech 20. století zpracovával pro OSN rozvojový plán Srí Lanky. V roce 1976 mu Vídeňská univerzita udělila Herderovu cenu za přínos k rozvoji teorie urbanismu. V roce 1994 se stal členem Rady starších mezinárodního sdružení urbanistů ISOCARP, na jehož vzniku se podílel. Dlouhodobě působil v Ústavu urbanismu ČVUT. Publikoval četné odborné studie i populární monografie o architektuře a urbanismu (\"Budoucnost měst\", \"Teorie města\", \"Města utopistů\" nebo \"Město Praha\"). \n\n"}
{"id": "799427", "url": "https://cs.wikipedia.org/wiki?curid=799427", "title": "Fred Turner", "text": "Fred Turner\n\nFred Turner, zvaný též C. Fred Turner nebo C.F. Turner (* jako Charles Frederick Turner; 16. října 1943 Winnipeg, Manitoba, Kanada) je kanadský rockový baskytarista, zpěvák a skladatel. Hrál se skupinou Pink Plumm. Počátkem sedmdesátých let hrál se skupinou Brave Belt a v roce 1973 spoluzaložil skupinu Bachman-Turner Overdrive. Od roku 2010 je členem skupiny Bachman & Turner, se kterou ve stejný rok vydal album \"Bachman & Turner\".\n"}
{"id": "799433", "url": "https://cs.wikipedia.org/wiki?curid=799433", "title": "Bugs Henderson", "text": "Bugs Henderson\n\nBugs Henderson (20. října 1943 Palm Springs, Kalifornie, USA − 8. března 2012 Jefferson, Texas, USA) byl americký bluesový kytarista. Narodil se v Kalifornii, ale později se přestěhoval do Texasu, kde prožil většinu svého života. Svou první skupinu založil ve svých šestnácti letech. Dělal předskokana na koncertech hudebníků jako jsou B. B. King, Eric Clapton nebo Ted Nugent.\n\n"}
{"id": "799434", "url": "https://cs.wikipedia.org/wiki?curid=799434", "title": "Howard I. Kushner", "text": "Howard I. Kushner\n\nHoward Irvin Kushner (* 1943) je americký vysokoškolský pedagog a historik medicíny.\n\nPůsobí jako profesor na Katedře behaviorálních věd a zdravotní výchovy Emory University poblíž Atlanty. Je autorem několika knih, z nichž česky vyšla kniha \"Tourettův syndrom\". Kromě toho publikoval řadu časopiseckých článků o historii medicíny a nemocí, psychiatrie a neurologie, a též o prevenci a odvykání závislosti na kouření.\n\nSám sebe pojímá jako „aplikujícího historika medicíny“. Svou první přednášku s názvem \"„Řešení lékařských tajemství: Případ opětného spojení vědy a společnosti“\" proslovil v Emory na jaře 1999. Použil v ní řadu případových studií z vlastní praxe, včetně studií o Touretteově syndromu a Kawasakiho nemoci, a ukázal, jak je důležité, aby vědci spolupracovali s odborníky z oblasti sociálních a humanitních věd, neboť jedině tak mohou plně pochopit chorobu nebo jakýkoliv vědecký problém.\n\n\n\n"}
{"id": "799440", "url": "https://cs.wikipedia.org/wiki?curid=799440", "title": "Burton Cummings", "text": "Burton Cummings\n\nBurton L. Cummings, OC, OM (* 31. prosince 1947 Winnipeg, Manitoba, Kanada) je kanadský rockový klávesista, zpěvák, multiinstrumentalista a hudební skladatel. Mezi lety 1965-1975 byl členem skupiny The Guess Who. Po odchodu ze skupiny se vydal na sólovou dráhu. V anketě Největší Kanaďan se umístil na pětašedesátém místě.\n\n\n"}
{"id": "799442", "url": "https://cs.wikipedia.org/wiki?curid=799442", "title": "Kanton Marseille-La Capelette", "text": "Kanton Marseille-La Capelette\n\nKanton Marseille-La Capelette (fr. \"Canton de Marseille-La Capelette\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 5 a 10.\n"}
{"id": "799443", "url": "https://cs.wikipedia.org/wiki?curid=799443", "title": "Leoš Noha", "text": "Leoš Noha\n\nLeoš Noha (* 4. května 1968 Ústí nad Labem) je český herec a komik.\nBratr Jan Noha\n\nVyučil se mechanikem elektronických zařízení, ale tyto znalosti nijak nevyužil a roku 1992 začal působit v Činoherním klubu v Ústí nad Labem jako osvětlovač. Následně začal být obsazován do drobných rolí. Od roku 2005 působí ve stálém angažmá Divadla Na zábradlí.\n\nJe členem fotbalového týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "799445", "url": "https://cs.wikipedia.org/wiki?curid=799445", "title": "Kanton Marseille-La Pointe-Rouge", "text": "Kanton Marseille-La Pointe-Rouge\n\nKanton Marseille-La Pointe-Rouge (fr. \"Canton de Marseille-La Pointe-Rouge\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 8. městského obvodu.\n"}
{"id": "799446", "url": "https://cs.wikipedia.org/wiki?curid=799446", "title": "Kanton Marseille-La Pomme", "text": "Kanton Marseille-La Pomme\n\nKanton Marseille-La Pomme (fr. \"Canton de Marseille-La Pomme\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 10 a 11.\n"}
{"id": "799449", "url": "https://cs.wikipedia.org/wiki?curid=799449", "title": "Kanton Marseille-La Rose", "text": "Kanton Marseille-La Rose\n\nKanton Marseille-La Rose (fr. \"Canton de Marseille-La Rose\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 13. městského obvodu.\n"}
{"id": "799451", "url": "https://cs.wikipedia.org/wiki?curid=799451", "title": "Kanton Marseille-Le Camas", "text": "Kanton Marseille-Le Camas\n\nKanton Marseille-Le Camas (fr. \"Canton de Marseille-Le Camas\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 5. městského obvodu.\n"}
{"id": "799452", "url": "https://cs.wikipedia.org/wiki?curid=799452", "title": "Kanton Marseille-Les Cinq-Avenues", "text": "Kanton Marseille-Les Cinq-Avenues\n\nKanton Marseille-Les Cinq-Avenues (fr. \"Canton de Marseille-Les Cinq-Avenues\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 1 a 4.\n"}
{"id": "799453", "url": "https://cs.wikipedia.org/wiki?curid=799453", "title": "Bill Henderson", "text": "Bill Henderson\n\nBill Henderson (* 6. listopadu 1944 Vancouver, Britská Kolumbie, Kanada) je kanadský kytarista, zpěvák a hudební skladatel. V šedesátých letech byl členem skupiny The Collectors, počátkem sedmdesátých založil skupinu Chilliwack, se kterou s přestávkami hraje dodnes. V době kdy skupina neexistovala hrál se superskupinou UHF a nahrál s ní dvě alba. Jeho dcery Saffron Henderson (* 1965) a Camille Henderson (* 1970) jsou také zpěvačky.\n\n\n\n"}
{"id": "799454", "url": "https://cs.wikipedia.org/wiki?curid=799454", "title": "Kanton Marseille-Les Grands-Carmes", "text": "Kanton Marseille-Les Grands-Carmes\n\nKanton Marseille-Les Grands-Carmes (fr. \"Canton de Marseille-Les Grands-Carmes\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 1 a 2.\n"}
{"id": "799455", "url": "https://cs.wikipedia.org/wiki?curid=799455", "title": "Kanton Marseille-Les Olives", "text": "Kanton Marseille-Les Olives\n\nKanton Marseille-Les Olives (fr. \"Canton de Marseille-Les Olives\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 13. městského obvodu.\n"}
{"id": "799456", "url": "https://cs.wikipedia.org/wiki?curid=799456", "title": "Kanton Marseille-Les Trois Lucs", "text": "Kanton Marseille-Les Trois Lucs\n\nKanton Marseille-Les Trois Lucs (fr. \"Canton de Marseille-Les Trois Lucs\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 11 a 12.\n"}
{"id": "799458", "url": "https://cs.wikipedia.org/wiki?curid=799458", "title": "Kanton Marseille-Mazargues", "text": "Kanton Marseille-Mazargues\n\nKanton Marseille-Mazargues (fr. \"Canton de Marseille-Mazargues\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 9. městského obvodu.\n"}
{"id": "799459", "url": "https://cs.wikipedia.org/wiki?curid=799459", "title": "Kanton Marseille-Montolivet", "text": "Kanton Marseille-Montolivet\n\nKanton Marseille-Montolivet (fr. \"Canton de Marseille-Montolivet\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 12. městského obvodu.\n"}
{"id": "799460", "url": "https://cs.wikipedia.org/wiki?curid=799460", "title": "Nevěsta messinská (Vaccai)", "text": "Nevěsta messinská (Vaccai)\n\nNevěsta messinská (v italském originále La sposa di Messina) je dvouaktová tragická opera (\"dramma tragico\", \"melodramma tragico\") italského skladatele a hudebního pedagoga Nicoly Vaccaie. Libreto napsal básník Jacopo Cabianca (1809–1878) na námět stejnojmenné tragédie německého raně romantického básníka a dramatika Friedricha Schillera. Měla premiéru 2. března 1839 v benátském divadle Teatro La Fenice.\n\n\"Nevěsta messinská\" je šestnáctá a předposlední opera Nicoly Vaccaie. Vacai byl koncem 30. let 19. století na vrcholu svých sil i slávy, když získal od impresária benátského divadla La Fenice Alessandra Lanariho zakázku s volností výběru námětu i libretisty. Literárně vzdělaný skladatel si zvolil za podklad opery drama Friedricha Schillera, podle jehož hry již roku 1827 napsal, rovněž pro La Fenice, operu \"Jana z Arku\" (\"Giovanna d'Arco\"). Schillerova dramata často sloužila jako operní náměty, ale \"Nevěstu messinskou\" – přes zjevné „operní“ rysy – nezhudebnil nikdo před Vaccaiem a ani dlouho po něm, až do \"Nevěsty messinské\" Otakara Hostinského a Zdeňka Fibicha z roku 1884. Vaccai si za libretistu zvolil mladého a talentovaného básníka Jacopa Cabiancu, bratrance své ženy Giulii Puppatiové. Jak básník, tak ředitelství divadla měli o pochmurném námětu pochybnosti, ale skladatel prosadil svou s podporou předurčené představitelky hlavní role messinské kněžny Isabelly (podle moderní kritiky „velká role, na jejíž zpívání by divy belcanta měly stát frontu desítky let“), totiž sopranistky Caroliny Ungherové.\n\nPremiéra díla byla z různých důvodů – zpoždění skladatele, indispozice zpěváků – několikrát odložena a konala se nakonec 2. března 1839. Dopadla však špatně. Zatímco první jednání se líbilo, scény se zrádným bratrovražedným soubojem a zvláště s Emanuelovou mrtvolou na jevišti (jak se ředitelství předem oprávněně obávalo) obecenstvo znechutily a v hlasitých projevech jeho nesouhlasu řada efektních hudebních prvků, na jejichž kvalitě i účinku si skladatel zakládal, zanikla. Na následující den bylo již oznámeno slavnostní představení Vaccaiovy opery, a proto nebyla ihned stažena, ale hrál se pouze první akt; místo druhého aktu \"Nevěsty messinské\" se hrálo druhé dějství Donizettiho \"Parisiny\". Tím kariéra této opery v Benátkách skončila.\n\nPo této nezdařené inscenaci nebyla již opera uvedena po 180 let, až 18. července 2009 byla opět provedena koncertně na festivalu belcanta \"Rossini in Wildbad\". Záznam koncertu je dostupný jako CD nahrávka. Podle moderní kritiky ukázala, že „Vaccaj je přitažlivý, byť ne zvlášť původní melodik. Ale jeho smysl pro divadlo je mimořádný a opera má neúprosný dramatický tah, který ji činí neodolatelnou.“\n\nTištěné libreto opery vydal v roce 1839 benátský tiskař Giuseppe Molinari.\n\nDěj se odehrává v Messině v neurčené době.\nVe dvoraně královského paláce se setkávají družiníci znepřátelených messinských princů, bratrů dona Emanuela a dona Cesara. Jak jim sděluje starý Diego, služebník matky obou bratří kněžny Isabelly, svolala je ovdovělá kněžna s cílem dosáhnout smíru. Cesar a Emanuel současně vstupují; nejprve oba po straně přemítají, zda spolu mají promluvit, pak se přátelsky pozdraví smírnými slovy, ale brzy jsou opět ve střetu. Cesare nabízí Emanuelovi vládu nad Syrakusami, zatímco on by si podržel zbytek messinského území. To Emanuel odmítá jako nespravedlivé a bratři se pustí do hádky. Diego se je marně snaží mírnit, zatímco obě družiny podporují své velitele v bojové náladě; nakonec všichni rozhořčeně odcházejí. (Předehra a č. 1: introdukce \"O ben giunti! … Ecco i fratei – si avanzano… Come il fratel somiglia\" a tercet \"Quanti castei si stendono… Qual ira fatale nel petto vi bolle?\")\n\nPřicházející Isabella se svým průvodem tak zastihnou jen Diega. Kněžna veřejně přiznává existenci dcery, která dosud žije v ústraní, aniž by znala své rodiče nebo své bratry. Vysílá Diega, který jediný zná její úkryt, aby ji přivedl; setkání s dosud neznámou sestrou bratry jistě smíří. (Č. 2: recitativ \"Dunque, amico?\" a kavatina Isabelly \"Figli a una sola patria… Pietoso al fato mio\")\n\nMístnost se postupně zaplní Isabellinými dvořany i družinami obou bratrů, přicházejí i Cesare a Isabella. Ta vyzývá oba syny ke smíru a tiskne je na svá ňadra. Dojatí synové uposlechnou a slibují si přátelství. Rozradostněná kněžna jim sděluje, že brzy mezi sebe přijmou sestru, o níž se domnívali, že zemřela ještě v kolébce. Isabellin manžel měl kdysi sen, že by novorozená dcera vyvolala mezi jeho syny bratrovražednou rozepři, a proto ji kázal usmrtit. Isabella ale rozkazu neuposlechla. Svěřila dítě na výchovu poustevníkovi a od té doby je neviděla. Jen Diego věděl, kde se nalézá, a toho vyslala, aby ji nyní přivedl do paláce. Jenže Diego se vrací s nepořízenou, dívku nenašel a zdá se, že ji někdo unesl. Isabellin žal se mění v hněv: žádá své syny, aby nalezli svou sestru i jejího únosce. Emanuele a Cesare přísahají, že dívku zachrání a přivedou zpět matce. (Č. 5: finále primo se sborem \"Dove in silenzio restasi\", tercetem \"O figli, a voi dal tumulto\" a arietami Isabely \"Di lei, che già nascea\" a \"La mia figlia, la mia vita\" a ansámblem \"Tremi il vil, che in tanto affano\")\n\n(Trůnní sál messinský) Isabelliny dvorní dámy pečují o Beatrici a snaží se ji vzkřísit. Přichází Isabella; shledá, že neznámá Cesarova vyvolená má stejný věk jako její dcera. Když Beatrice přijde k sobě, má vše, co se událo, za zlý sen. Na kněžninu žádost vypráví o své matce: nikdy ji nepoznala, ale její jméno staví hned vedle Božího. Isabella je přesvědčena, že našla svou dceru.\n\nPrůvod vedený Diegem přináší Emanuelovu mrtvolu. Beatrice zjišťuje, že její neštěstí nebylo snem. Její matka je zoufalá, oplakává syna a svolává pomstu na toho, kdo jej připravil o život. Vchází Cesare. Isabella k němu běží a žádá ho, aby pomstil bratra, ale Beatrice v něm poznává Emanuelova vraha. Cesare se brání tím, že jej Emanuele chtěl připravit o nevěstu, ale Diego dosvědčuje, že Beatrice je jeho a Emanuelovou sestrou. Zděšený Cesare vidí svůj omyl a nalézá jedinou cestu, jak potrestat své hříchy. Zabije se a umíraje oslovuje svého bratra, s nímž jej spojovala jediná láska. Beatrice utěšuje Isabellu, která zlořečí neúprosnému osudu a žádá nebesa o rychlou smrt. (Č. 8: finále secundo, sbor \"Sovra il suo viso languido\", scéna Isabelly a Beatrice \"Così di età saria... Dove son io?\", smuteční pochod \"Tra i cavalier bellissimo\", zpěv Isabelly \"Ah! chi mi te uccise\", scéna \"Il sire ci è presso\" a závěrečný zpěv Isabelly \"Guarda al sangue, ascolta il pianto\")\n\n\n"}
{"id": "799463", "url": "https://cs.wikipedia.org/wiki?curid=799463", "title": "Kanton Marseille-Notre-Dame-du-Mont", "text": "Kanton Marseille-Notre-Dame-du-Mont\n\nKanton Marseille-Notre-Dame-du-Mont (fr. \"Canton de Marseille-Notre-Dame-du-Mont\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 5 a 6.\n"}
{"id": "799465", "url": "https://cs.wikipedia.org/wiki?curid=799465", "title": "Kanton Marseille-Notre-Dame-Limite", "text": "Kanton Marseille-Notre-Dame-Limite\n\nKanton Marseille-Notre-Dame-Limite (fr. \"Canton de Marseille-Notre-Dame-Limite\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 14 a 15.\n"}
{"id": "799467", "url": "https://cs.wikipedia.org/wiki?curid=799467", "title": "Kanton Marseille-Saint-Barthélemy", "text": "Kanton Marseille-Saint-Barthélemy\n\nKanton Marseille-Saint-Barthélemy (fr. \"Canton de Marseille-Saint-Barthélemy\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 14. městského obvodu.\n"}
{"id": "799468", "url": "https://cs.wikipedia.org/wiki?curid=799468", "title": "Kanton Marseille-Sainte-Marguerite", "text": "Kanton Marseille-Sainte-Marguerite\n\nKanton Marseille-Sainte-Marguerite (fr. \"Canton de Marseille-Sainte-Marguerite\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 9. městského obvodu.\n"}
{"id": "799469", "url": "https://cs.wikipedia.org/wiki?curid=799469", "title": "Kanton Marseille-Saint-Giniez", "text": "Kanton Marseille-Saint-Giniez\n\nKanton Marseille-Saint-Giniez (fr. \"Canton de Marseille-Saint-Giniez\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 8. městského obvodu.\n"}
{"id": "799471", "url": "https://cs.wikipedia.org/wiki?curid=799471", "title": "Kanton Marseille-Saint-Just", "text": "Kanton Marseille-Saint-Just\n\nKanton Marseille-Saint-Just (fr. \"Canton de Marseille-Saint-Just\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 13 a 14.\n"}
{"id": "799472", "url": "https://cs.wikipedia.org/wiki?curid=799472", "title": "Biritualismus", "text": "Biritualismus\n\nBiritualismus je v katolické církvi možnost užívat při liturgii dva rity, většinou římský a byzantský. Pokud duchovní získá oprávnění takto působit, označuje se jako biritualista. V době pronásledování katolické církve v Československu docházelo v podzemní církvi ke svěcení ženatých mužů na řeckokatolické kněze s tím, že jim biskup současně udělil fakultu biritualismu, aby mohli působit v rámci tajných struktur římskokatolické církve.\n\n"}
{"id": "799474", "url": "https://cs.wikipedia.org/wiki?curid=799474", "title": "Kanton Marseille-Saint-Lambert", "text": "Kanton Marseille-Saint-Lambert\n\nKanton Marseille-Saint-Lambert (fr. \"Canton de Marseille-Saint-Lambert\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 7. městskéco obvodu.\n"}
{"id": "799475", "url": "https://cs.wikipedia.org/wiki?curid=799475", "title": "Kanton Marseille-Saint-Marcel", "text": "Kanton Marseille-Saint-Marcel\n\nKanton Marseille-Saint-Marcel (fr. \"Canton de Marseille-Saint-Marcel\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 11 a 12.\n"}
{"id": "799476", "url": "https://cs.wikipedia.org/wiki?curid=799476", "title": "Kanton Marseille-Saint-Mauront", "text": "Kanton Marseille-Saint-Mauront\n\nKanton Marseille-Saint-Mauront (fr. \"Canton de Marseille-Saint-Mauront\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje část 15. městského obvodu.\n"}
{"id": "799478", "url": "https://cs.wikipedia.org/wiki?curid=799478", "title": "Kanton Marseille-Vauban", "text": "Kanton Marseille-Vauban\n\nKanton Marseille-Vauban (fr. \"Canton de Marseille-Vauban\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 6 a 8.\n"}
{"id": "799479", "url": "https://cs.wikipedia.org/wiki?curid=799479", "title": "Tits 'n Ass", "text": "Tits 'n Ass\n\nTits 'n Ass je studiové album nizozemské rockové skupiny Golden Earring. Album vyšlo 11. května 2012. Jedná se o první studiové album po devíti letech, poslední se jmenovalo \"Millbrook U. S. A.\" a vyšlo roku 2003.\n\nAutory všech skladeb jsou Barry Hay a George Kooymans.\n"}
{"id": "799480", "url": "https://cs.wikipedia.org/wiki?curid=799480", "title": "Kanton Marseille-Verduron", "text": "Kanton Marseille-Verduron\n\nKanton Marseille-Verduron (fr. \"Canton de Marseille-Verduron\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 15 a 16.\n"}
{"id": "799483", "url": "https://cs.wikipedia.org/wiki?curid=799483", "title": "Kanton Villeneuve-l'Archevêque", "text": "Kanton Villeneuve-l'Archevêque\n\nKanton Villeneuve-l'Archevêque (fr. \"Canton de Villeneuve-l'Archevêque\") byl francouzský kanton v departementu Yonne v regionu Burgundsko. Skládal se ze 17 obcí. Zrušen byl po reformě kantonů 2014.\n\n"}
{"id": "799484", "url": "https://cs.wikipedia.org/wiki?curid=799484", "title": "Kanton Villeneuve-sur-Yonne", "text": "Kanton Villeneuve-sur-Yonne\n\nKanton Villeneuve-sur-Yonne (fr. \"Canton de Villeneuve-sur-Yonne\") je francouzský kanton v departementu Yonne v regionu Burgundsko-Franche-Comté. Skládá se z 12 obcí. Před reformou kantonů 2014 ho tvořilo 8 obcí.\n\nod roku 2015:\n\npřed rokem 2015:\n\n"}
{"id": "799485", "url": "https://cs.wikipedia.org/wiki?curid=799485", "title": "Ľudovít Baldovský", "text": "Ľudovít Baldovský\n\nĽudovít Baldovský (* 24. listopadu 1948) byl slovenský a československý lékař, politik Strany slobody a poslanec Sněmovny lidu Federálního shromáždění po sametové revoluci.\n\nV lednu 1990 usedl v rámci procesu kooptací do Federálního shromáždění po sametové revoluci za Stranu slobody do Sněmovny lidu (volební obvod č. 172 - Považská Bystrica, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990.\n\nV lednu 1991 se stal místopředsedou organizace Slovenský katolícky kruh v Košicích.\n\n"}
{"id": "799494", "url": "https://cs.wikipedia.org/wiki?curid=799494", "title": "Pavol Balgavý", "text": "Pavol Balgavý\n\nPavol Balgavý (* 16. června 1944 Malé Leváre) je slovenský a československý vědec, biofyzik, vysokoškolský učitel, bývalý politik za hnutí Verejnosť proti násiliu a poslanec Sněmovny lidu Federálního shromáždění po sametové revoluci.\n\nV letech 1961–1963 vystudoval matematiku a fyziku na Přírodovědecké fakultě Univerzity Komenského v Bratislavě a v letech 1963–1968 Fyzikální fakultu na Lomonosovově univerzitě v Moskvě. Pracoval pak v oddělení molekulární genetiky, v Biologickém ústavu a Ústavu experimentální onkologie Slovenské akademie věd. Od roku 1974 přednášel na Farmaceutické fakultě Univerzity Komenského. Na této univerzitě v roce 1995 obhájil habilitační práci z biofyziky a roku 2002 byl jmenován profesorem fyziky. Na Farmaceutické fakultě Univerzity Komenského založil laboratoř biofyziky. Publikoval přes 170 odborných studií a článků.\n\nV lednu 1990 usedl v rámci procesu kooptací do Federálního shromáždění po sametové revoluci jako bezpartijní poslanec do Sněmovny lidu (volební obvod č. 153 – Senica, Západoslovenský kraj). Mandát obhájil ve svobodných volbách roku 1990, nyní již jako poslanec hnutí VPN za Západoslovenský kraj. Ve Federálním shromáždění setrval do ledna 1991, kdy rezignoval na svůj post.\n\n"}
{"id": "799497", "url": "https://cs.wikipedia.org/wiki?curid=799497", "title": "Norsko na Letních olympijských hrách 1992", "text": "Norsko na Letních olympijských hrách 1992\n\nNorsko na Letních olympijských hrách 1992 v Barceloně reprezentovalo 83 sportovců, z toho 51 mužů a 32 žen. Nejmladším účastníkem byla Anita Tomulevski (15 let, 136 dní), nejstarším pak Harald Stenvaag (39 let, 149 dní). Reprezentanti vybojovali 7 medailí, z toho 2 zlaté, 4 stříbrné a 1 bronzovou.\n\n"}
{"id": "799500", "url": "https://cs.wikipedia.org/wiki?curid=799500", "title": "Miroslav Bartoš", "text": "Miroslav Bartoš\n\nMiroslav Bartoš (* 18. června 1954 Mladá Boleslav) je český a československý lékař, bývalý politik Československé strany lidové a poslanec Sněmovny lidu Federálního shromáždění po sametové revoluci. V letech 1995-2004 ředitel Ústřední vojenské nemocnice v Praze.\n\nV prosinci 1989 usedl v rámci procesu kooptací do Federálního shromáždění po sametové revoluci za ČSL do Sněmovny lidu (volební obvod č. 24 - Mladá Boleslav, Středočeský kraj). Ve Federálním shromáždění setrval do konce funkčního období, tedy do svobodných voleb roku 1990.\n\nK roku 1990 se uvádí jako samostatný odborný asistent Orthopedické kliniky Lékařské fakulty hygienické UK Praha. Působil jako ortoped a v letech 1995-2004 jako ředitel Ústřední vojenské nemocnice v Praze.\n\n"}
{"id": "799505", "url": "https://cs.wikipedia.org/wiki?curid=799505", "title": "Sedro-Woolley High School", "text": "Sedro-Woolley High School\n\nSedro-Woolley High School je veřejná střední škola ve městě Sedro-Woolley v americkém státě Washington. Navštěvuje ji 1 394 studentů. Školní barvy jsou modrá a bílá a maskotem je medvídě. Jedná se o primární střední školu ve školním obvodu Sedro-Woolley, zatímco alternativní školou je State Street High School.\n\nŠkola se účastní sportovních akcí v Severozápadní konferenci v kategorii 3A. Studenti si vybírají z různých sportů, mezi které patří americký fotbal, zápas, volejbal, basketbal, tenis a atletika. Z těchto kategorií jsou studenti školy známí především svými zápasnickými schopnostmi.\n"}
{"id": "799506", "url": "https://cs.wikipedia.org/wiki?curid=799506", "title": "Věra Bartošková (politička)", "text": "Věra Bartošková (politička)\n\nVěra Bartošková (* 29. září 1943 Řeporyje) byla česká a československá politička Československé strany lidové a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí tajemnice Městského výboru Československé strany lidové v Praze.\n\nVe volbách roku 1986 zasedla za ČSL do Sněmovny lidu (volební obvod č. 15 – Praha-západ). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
