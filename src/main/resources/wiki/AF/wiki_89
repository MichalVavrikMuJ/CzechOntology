{"id": "946007", "url": "https://cs.wikipedia.org/wiki?curid=946007", "title": "WTA Tour Championships 2013", "text": "WTA Tour Championships 2013\n\nWTA Tour Championships 2013, známý také jako Turnaj mistryň 2013 či se jménem sponzorů TEB BNP Paribas WTA Championships 2013, představoval jeden ze dvou závěrečných tenisových turnajů ženské profesionální sezóny 2013 pro osm nejvýše postavených žen ve dvouhře a čtyři nejlepší páry ve čtyřhře na žebříčku WTA Race.\n\nOdehrával se ve dnech 22. až 27. října, potřetí a naposledy v tureckém hlavním městě Istanbulu. Dějištěm konání se stala hala Sinan Erdem Dome, v níž byl instalován dvorec s tvrdým povrchem. Celkové odměny činily 6 000 000 amerických dolarů. Hlavními sponzory se staly společnost TEB a bankovní dům BNP Paribas.\n\nObhájkyní titulu ve dvouhře byla americká světová jednička Serena Williamsová, která soutěž opět vyhrála a stala se tak první úspěšnou obhájkyní trofeje od Belgičanky Justine Heninové, která triumfovala v letech 2006 a 2007. Williamsová se čtvrtým titulem zařadila na dělené třetí místo, když vyrovnala počet výher Chris Evertové. V historických tabulkách zaostávala pouze za pěti vítězstvími Steffi Grafové a rekordními osmi Martiny Navrátilové. V sezóně tak Američanka dosáhla na 11. singlový titul, největší počet turnajových výher během jediného roku své kariéry.\n\nVe čtyřhře trofej obhajovala ruská dvojice Maria Kirilenková a Naděžda Petrovová. Kirilenková na turnaji nestartovala a spoluhráčkou Petrovové byla Slovinka Katarina Srebotniková. Při premiérové účasti soutěž vyhrál čínsko-tchajwanský pár Pcheng Šuaj a Sie Su-wej, který v sezóně zvítězil ve všech pěti finále, do nichž nastoupil. Jedinou hráčkou, která se kvalifikovala do obou soutěží se stala, stejně jako v minulém ročníku, Italka Sara Erraniová.\n\nIstanbulská aréna Sinan Erdem Dome hostila mezi 22. až 27. říjnem 2013 čtyřicátý třetí ročník turnaje mistryň ve dvouhře a třicátý osmý ve čtyřhře. Událost organizovala Ženská tenisová asociace (WTA) jako součást okruhu WTA Tour 2013. Jednalo se o větší ze dvou závěrečných turnajů sezóny. Menším pak byl Tournament of Champions, hraný v následujícím týdnu po turnaji mistryň, určený pro nejlepší hráčky okruhu podle specifických kritérií, které se nezúčastnily istanbulské události.\n\nSoutěže dvouhry se účastnilo osm hráček, z nichž každá odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nDo soutěže čtyřhry nastoupily čtyři páry, jež hrály přímo vyřazovacím systémem pavouka semifinále a vítězky pak finále.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje činil šest miliónu dolarů.\n\n\n\"Serena Williamsová se 5. srpna stala první hráčkou, která se kvalifikovala na Turnaj mistryň.\"\n\nSerena Williamsová vyhrála před istanbulskou událostí 10 singlových titulů, nejvíce během své kariéry v rozmezí jediného roku. V únoru se vrátila na 1. místo žebříčku WTA, které již neopustila a na antuce neprohrála žádný zápas.\n\nSezónu odstartovala titulem na Brisbane International, kde ve finále zdolala Anastasii Pavljučenkovovou 6–2, 6–1. V celém turnaji ztratila pouze 17 her a na Australian Open přijížděla jako hlavní favoritka. V úvodním kole ženské dvouhry proti Gallovitsové-Hallové si však poranila kotník. Přesto prošla do čtvrtfinále, v němž ji vyřadila Sloane Stephensová 6–3, 5–7 a 4–6.\n\nČtvrtfinálovou výhrou na únorovém Qatar Total Open nad Petrou Kvitovou, se pošesté vrátila do čela klasifikace WTA. Ve finále nestačila na Viktorii Azarenkovou 6–7, 6–2 a 3–6. Po prohře však odstartovala šňůru 34zápasové neporazitelnosti na Sony Open Tennis, kde po zdolání Marii Šarapovové 4–6, 6–3, 6–0, slavila titul. Série pokračovala triumfem na Family Circle Cupu po finálovém vítězství nad Jelenou Jankovićovou 3–6, 6–0, 6–2, trofejí z Mutua Madrid Open, kde na ni nestačila opět Šarapovová 6–1, 6–4, a další turnajovou výhrou na římském Internazionali BNL d'Italia, kde si poradila s Azarenkovou 6–1, 6–3. Výbornou formu potvrdila svým druhým titulem z French Open, když v rozhodujícím střetnutí zdolala obhájkyni titulu Šarapovovou 6–4 a 6–4. Po Martině Navrátilové, Chris Evertové a Steffi Grafové se stala čtvrtou ženou, jež vyhrála každý z grandslamových turnajů alespoň dvakrát. Její neporazitelnost ukončila až v osmifinále Wimbledonu Němka Sabine Lisická.\n\nO tři týdny později si připsala premiérové vítězství kariéry v kategorii International na Swedish Open, kde si ve finále poradila se švédskou Johannou Larssonovou 6–4, 6–1. Trofej znamenala, že v sezóně 2013 zůstala na antuce neporažena. Letní US Open Series rozehrála na Rogers Cupu, na němž získala osmý triumf roku po finálové výhře nad Soraně Cîrsteaové 6–2, 6–0. Do boje o titul se probojovala další týden na Cincinnati Masters a finálová účast jí zajistila výhru v celé sérii US Open. Turnaj však nevyhrála, když v posledním zápase byla nad její síly Viktoria Azarenková. Sedmnáctou grandslamovou trofej kariéry si připsala na US Open, kde ve finále oplatila Azarenkové čerstvou porážku. Na čínském China Open pak triumfovala podesáté v roce, když v duelu o titul hladce zdolala Jelenu Jankovićovou 6–2, 6–2. Poprvé v kariéře tak během jedné sezóny dosáhla na dvouciferný počet titulů z dvouhry.\n\n\"Druhou účastnicí turnaje se 24. srpna stala Viktoria Azarenková.\"\n\nViktoria Azarenková vyhrála tři singlové tituly a v únoru přišla o první příčku světové klasifikace WTA. Z několika turnajů v průběhu sezóny odstoupila pro zranění.\n\nDo nového roku vstupovala jako světová jednička. Z úvodního turnaje Brisbane International odstoupila před semifinále se Serenou Williamsovou. Následně obhájila titul na Australian Open, kde ve finále zdolala Li Na 3–6, 6–4 a 6–3 Navzdory další úspěšné obhajobě na únorovém Qatar Total Open, jí bodový zisk nestačil na setrvání v čele žebříčku WTA, kde byla vystřídána Williamsovou, přestože Američanku ve finále zdolala (poprvé od roku 2009) po setech 7–6, 2–6 a 6–3.\n\nPřed čtvrtfinále s Caroline Wozniackou odstoupila z BNP Paribas Open a odhlásila se i z navazujícího Sony Open Tennis. Do finále se probojovala na antukovém Internazionali BNL d'Italia, kde ji Serena Williamsová oplatila poslední porážku poměrem 1–6, 3–6. Na French Open si zahrála semifinále, když byla nad její síly obhájkyně titulu Maria Šarapovová po výsledku 1–6, 6–1 a 4–6. Před druhým kolem wimbledonské dvouhry proti Flavii Pennettaové odstoupila pro poranění kolena. Na okruh se vrátila letním Southern California Open, kde v boji o titul nestačila na Samanthu Stosuroou 6–2, 6–3. Třetí titul roku si připsala na Cincinnati Masters, když podruhé v sezóně zdolala ve finále Serenu Williamsovou 2–6, 6–2 a 7–6. Stejné složení měla i finálová dvojice na navazujícím grandslamu US Open, z něhož vyšla vítězně Williamsová po setech 5–7, 7–6 a 1–6. Na tokijském Toray Pan Pacific Open a pekingském China Open utržila porážky vždy v úvodních zápasech. Nejdříve podlehla Venus Williamsové a poté ji přehrála Andrea Petkovicová.\n\n\"Jako třetí a čtvrtá hráčka se na závěrečnou událost sezóny 23. září kvalifikovaly Maria Šarapovová a Agnieszka Radwańská\".\n\nMaria Šarapovová vyhrála dva tituly ve dvouhře. Probojovala se do finále French Open a poslední část roku vynechala pro zranění ramena.\n\nÚvodní událostí roku se stalo Australian Open, do nějž vstupovala jako druhá nasazená. Postupem do semifinále překonala grandslamový rekord, když na cestě do této fáze turnaje, ztratila pouze 9 gamů. V něm však podlehla Číňance Li Na 2–6, 2–6. V březnu získala první titul sezóny na kalifornském BNP Paribas Open finálovou výhrou nad Caroline Wozniackou 6–2, 6–2. Na navazujícím miamském Sony Open Tennis se probojovala opět do posledního zápasu turnaje, v němž nestačila na světovou jedničku Serenu Williamsovou 4–6, 6–3, 6–0.\n\nAntukovou část zahájila úspěšnou obhajobou halového Porsche Tennis Grand Prix, kde oplatila porážku Li Na z úvodu roku poměrem 6–4, 6–3. Do finále prošla také na Mutua Madrid Open. V bitvě o titul ji však opět zdolala Serena Williamsová 1–6, 4–6. Na French Open přijížděla v roli obhájkyně trofeje. Ve finálovém duelu však utržila čtvrtou porážku v sezóně od Williamsové výsledkem 4–6 a 4–6. Jako druhá nasazená pak překvapivě vypadla již ve druhém kole wimbledonské dvouhry, když se její přemožitelkou stala Michelle Larcherová de Britová 3–6, 4–6. Pro zranění pravého ramena se odhlásila z US Open, Toray Pan Pacific Open a China Open. Ze stejného důvoda pak odřekla účast také na Turnaji mistryň.\n\nAgnieszka Radwańská vybojovala tři tituly ve dvouhře a zahrála si semifinále Wimbledonu. Během roku byla členkou elitní pětky světového žebříčku.\n\nWe Wimbledonu se probojovala do semifinále, v němž ji po dramatickém třísetovém boji vyřadila pozdější finalistka Sabine Lisická 6–2, 4–6 a 7–9. Na letním Bank of the West Classic ji ve finále oplatila drtivou porážku z ledna Cibulková výsledkem 6–3, 4–6 a 4–6. Osmifinálová fáze US Open se pro ni stala konečnou, když ji stopku vystavila Jekatěrina Makarovová po dvousetovém průběhu 4–6 a 4–6. Třetí titul sezóny si připsala ze soulského KDB Korea Open po finálové výhře nad Ruskou Anastasií Pavljučenkovovou 6–7, 6–3 a 6–4.\n\n\"Li Na se na Turnaj mistryň kvalifikovala jako pátá v pořadí 27. září.\"\n\nLi Na si připsala jediný titul sezóny z úvodní události roku. Zahrála si finále Australian Open a jako první Asiatka také semifinále US Open.\n\nSezónu započala sedmým kariérním titulem na premiérovém ročníku Shenzhen Open, kde ve finále zdolala Kláru Zakopalovou. O týden později skončila v semifinále Apia International na raketě pozdější šampiónky Agnieszky Radwańské. Druhé finálové účasti roku dosáhla na Australian Open, kde podlehla obhájkyni titulu a světové jedničce Viktorii Azarenkové po třísetovém průběhu 6–4, 4–6 a 4–6. Po sedmitýdenním výpadku způsobeném poraněním hlezna se na okruh vrátila březnovým Sony Open Tennis, kde ji ve čtvrtfinále vyřadila staronová první hráčka žebříčku Serena Williamsová.\n\nAntukovou část rozehrála na halovém Porsche Tennis Grand Prix, na němž ve finále podlehla obhájkyni titulu Marii Šarapovové. Zhoršení formy se dostavilo na Mutua Madrid Open, kde ji stopku v úvodní fázi turnaje vystavila Bulharka Cvetana Pironkovová, a navazujícím Internazionali BNL d'Italia, v němž nepřešla třetí kolo. Horší výkonnost prodloužila porážkou od Bethanie Mattekové-Sandsové ve druhém kole French Open po třísetovém průběhu 7–5, 3–6 a 2–6. Na travnatých dvorcích AEGON International a ve Wimbledonu skončila vždy mezi poslední osmičkou hráček. Na prvním z nich prohrála s Jelenou Vesninovou a na londýnském pažitu pak s Agnieszkou Radwańskou po dramatickém průběhu 6–7, 6–4 a 2–6.\n\nV severoamerické US Open Series se nejdále probojovala do semifinále kanadského Rogers Cupu a také Cincinnati Masters, když nejdříve nestačila na Soranu Cîrsteaovou a ve druhém případě ji vyřadila Serena Wiliamsová. Na US Open si jako první Asiatka v historii zahrála semifinále, z něhož odešla hladce poražena 0–6 a 3–6 opět Serenou Williamsovou.\n\n\"Tři hráčky – Petra Kvitová, Sara Erraniová a Jelena Jankovićová, doplnily startovní listinu turnaje 7. října, čímž původně naplnily osmičlenný „numerus clausus“.\"\n\nPetra Kvitová vyhrála dva singlové turnaje a na grandslamu se nejdále probojovala do čtvrtfinále Wimbledonu. Na Turnaj mistryň se kvalifikovala potřetí v řadě.\n\nČeská tenistka zaznamenala nepřesvědčivý vstup do sezóny, když na několika úvodních turnajích nedokázala vyhrát dvě utkání za sebou, a to včetně Australian Open, na němž podlehla ve druhém kole Lauře Robsonové po dramatickém průběhu 6–2, 3–6 a 9–11.\n\nPrvní ze dvou titulů roku získala na Dubai Tennis Championship, když ve finále porazila Italku Saru Erraniovou ve třech setech 6–2, 1–6 a 6–1. Druhé finále si zahrála na premiérovém ročníku polského BNP Paribas Katowice Open, kde v posledním utkání turnaje podlehla další Italce Robertě Vinciové 6–7 a 1–6. Na pařížském French Open jí ve třetím kole stopku vystavila americká hráčka Jamie Hamptonová po výsledku 1–6 a 6–7.\n\nNa wimbledonské trávě dokázala čtvrtý rok za sebou dojít do čtvrtfinále, v němž nestačila na Belgičanku Kirsten Flipkensovou 6–4, 3–6 a 4–6. V roli obhájkyně titulu New Haven Open at Yale si na americké události podruhé v řadě zahrála finále, kde ji přesvědčivě udolala Simona Halepová poměrem 2–6 a 2–6. Na newyorském US Open vypadla za hodinu a pět minut ve třetí fázi turnaje s americkou kvalifikantkou Alison Riskeovou po hladkém průběhu 3–6 a 0–6. Jedenáctý kariérní a druhý sezónní titul vybojovala na tokijském Toray Pan Pacific Open, když zvládla finále proti německé světové devítce Angelique Kerberové 6–2, 0–6 a 6–3.\n\nSara Erraniová obhájila v sezóně acapulský singlový titul, z dalších třech finále dvouhry odešla jako poražená finalistka. Na Grand Slamu si poprvé zahrála semifinále French Open.\n\nSezóna byla méně úspěšná, než předcházející, přestože dosáhla svého maximálního postavení ve světové klasifikaci WTA, když vystoupala až na 5. místo. Na úvodní grandslam Australian Open přijížděla jako sedmá nasazená. V prvním kole ji však zastavila Španělka Carla Suárezová Navarrová poměrem 4–6 a 4–6. V únoru si zahrála první finále roku na pařížském Open GDF Suez, v němž podlehla Němce Moně Barthelové 5–7 a 6–7. Poté se do přímého boje o titul probojovala na Dubai Tennis Championships, kde opět neuspěla v utkání proti Petře Kvitové 2–6, 6–1 a 1–6. Další týden se přesunula na americký kontinent, kde úspěšně obhájila turnajové vítězství na Abierto Mexicano Telcel. Ve finálovém střetnutí oplatila čerstvou porážku Carle Suárezové Navarrové po setech 6–0 a 6–4. Na antukovém grandslamu French Open dosáhla poprvé semifinálové účasti, v němž utrpěla debakl od pozdější vítězky Sereny Williamsové 0–6 a 1–6.\n\nPodruhé v prvním kole grandslamu probíhající sezóny prohrála na wimbledonské trávě s Portoričankou Mónicou Puigovou 3–6 a 2–6. V roli obhájkyně titulu se na antukovém Internazionali Femminili di Palermo probojovala opět do finále, v němž byla nad její síly krajanka a deblová spoluhráčka Roberta Vinciová. Podlehla jí ve třech setech 3–6, 6–3 a 3–6. Na newyorském US Open pak skončila ve druhém kole na raketě další krajanky Flavii Pennettaové po dvousetovém průběhu 3–6 a 1–6.\n\nJelena Jankovićová vyhrála jeden titul v kolumbijské Bogotě. Dvakrát odešla z finále dvouhry jako poražená hráčka. Poprvé od roku 2011 se vrátila do elitní světové desítky.\n\nBývalá světová jednička prožila vzestup formy, když se poprvé od roku 2011 vrátila do elitní desítky žebříčku WTA. Na melbournském Australian Open vypadla ve třetím kole s krajankou Anou Ivanovićovou po setech 5–7, 3–6. Po třech letech dosáhla na singový titul, když opanovala turnaj Copa Colsanitas po jednoznačné finálové výhře nad mladou Argentinkou Paulou Ormaecheaovou 6–1 a 6–2. Druhé sezónní finále si zahrála na americkém Family Circle Cupu, v němž nestačila na světovou jedničku Serenu Williamsovovou po třísetovém vývoji utkání 6–3, 0–6 a 2–6.\n\nDo premiérového čtvrtfinále Grand Slamu od roku 2010 se probojovala na French Open. Stopku jí však vystavila ruská obhájkyně titulu Maria Šarapovová ve třech setech 6–0, 4–6 a 3–6. Pokles formy zaznamenala na travnatém Wimbledonu, kde opustila turnaj již ve druhé fázi po porážce od mladší krajanky Vesny Doloncové 5–7 a 2–6.\n\nNa US Open se probojovala do osmifinále, v němž ji vyřadila čínská tenistka Li Na po jednoznačném průběhu 3–6 a 0–6. Finále si zahrála na pekingském China Open, kde po semifinálové výhře nad Kvitovou, odešla podruhé v roce poražena z boje o titul od Sereny Williamsové, tentokrát výsledkem 2–6 a 2–6.\n\n\"Po odstoupení Marii Šarapovové připadlo 11. října uvolněné místo další hráčce v pořadí žebříčku WTA Race, kterou byla Angelique Kerberová.\"\n\nAngelique Kerberová získala jediný turnajový titul v závěru sezóny na lineckém turnaji. Z dalších dvou finále odešla poražena. Během roku neopustila elitní světovou desítku a na istanbulský turnaj se kvalifikovala podruhé v řadě.\n\nAčkoliv byla sezóna méně úspěšná než předchozí, figurovala v jejím průběhu v první světové desítce. Premiérové finále si zahrála na mexickém Monterrey Open, v němž podlehla Anastasii Pavljučenkovové 6–4, 2–6 a 4–6. Do druhého boje o titul se probojovala až na sklonku sezóny na tokijském Toray Pan Pacific Open, kde nestačila na Češku Petru Kvitovou poměrem 2–6, 6–0 a 3–6. Po návratu do Evropy si připsala jediný turnajový triumf roku, když na říjnovém Generali Ladies Linz přehrála ve finále Srbku Anu Ivanovićovou 6–4, 7–6 poté, co proměnila čtvrtý mečbol.\n\nNa grandslamech se neprobojovala dále než do osmifinále. Ve čtvrtých kolech skončila na Australian Open, kde ji vyřadila Jekatěrina Makarovová po setech 5–7, 4–6, na French Open po prohře se Světlanou Kuzněcovovou 4–6, 6–4, 3–6, a také na US Open po porážce od Carly Suárezové Navarrové 6–4, 3–6, 6–7. Ve Wimbledonu, kde obhajovala semifinálovou účast, skončila již ve druhém kole na raketě Estonky Kaii Kanepiové poměrem 6–3, 6–7, 3–6, přestože v tiebreaku druhé sady vedla 5–1 a byla dva míče od postupu.\n\nPrvní náhradnicí je bývalá světová jednička Caroline Wozniacká z Dánska. Do finále se probojovala na kalifornském BNP Paribas Open z kategorie Premier Mandatory, v němž nestačila na Mariu Šarapovovou 2–6, 2–6. Na grandslamech se jí nedařilo, když nejdále došla na úvodním Australian Open, kde ji v osmifinále vyřadila Světlana Kuzněcovová 2–6, 6–2, 5–7. Ve druhých kolech skončila na French Open i ve Wimbledonu, když na prvním z nich podlehla Bojaně Jovanovské a na druhém pak Petře Cetkovské, vždy po dvousetovém průběhu. Na závěrečném majoru roku US Open ji ve třetím kole stopku vystavila až 136. hráčka žebříčku Camila Giorgiová.\n\nDruhou náhradnicí je Američanka Sloane Stephensová, která se v sezóně neprobojovala ani do jednoho finále, ale body sbírala dobrými výsledky na Grand Slamech. Na Australian Open se postarala o překvapení, když ve třísetovém čtvrtfinále vyřadila Serenu Williamsovou. V semifinále pak nestačila na pozdější vítězku Viktorii Azarenkovou 1–6 a 4–6. Osmifinále si zahrála na French Open a na US Open, když v prvním případě vypadla se Šarapovovou a ve druhém ji oplatila porážku z úvodu roku Serena Williamsová. Ve wimbledonské dvouhře nestačila ve čtvrtfinále na pozdější šampiónku Marion Bartoliovou.\n\nTabulka uvádí poměr vzájemných zápasů hráček před turnajem mistryň.\n\n\nTabulka uvádí sezónní výsledky a odpovídající bodový zisk kvalifikovaných hráček a náhradnic Turnaje mistryň.\n\n\"Prvním párem, který si zajistil start na závěrečné události sezóny, se 23. září staly světové jedničky Sara Erraniová a Roberta Vinciová\".\n\nSara Erraniová a Roberta Vinciová si první finále zahrály na lednovém Apia International Sydney, kde podlehly páru Petrovová a Srebotniková 3–6, 4–6. Poté pokračovaly ve 20zápasové neporazitelnosti během níž získaly třetí grandslamový titul na Australian Open, když ve finále zdolaly mladou australskou dvojici Bartyová a Dellacquová 6–2, 3–6 a 6–2. Vítězná šňůra pokračovala únorovými trofejemi z pařížského Open GDF Suez, kde v boji o titul přehrály česko-americký pár Hlaváčková a Huberová poměrem 6–1, 6–1, a poté výhrou na Qatar Total Open po výhře nad Petrovovou se Srebotnikovou 2–6, 6–3, [10–6]. Probojovaly se také do dvou finále navazujících antukových událostí, z nichž odešly poraženy. Na římském Internazionali BNL d'Italia nestačily na tchajwansko-čínskou dvojici Sie a Pcheng po setech 6–4, 3–6, [8–10], a poté nezvládly poslední utkání čtyřhry na majoru French Open, kde je zastavily ruské hráčky Makarovová s Vesninovou 5–7 a 2–6.\n\n\"Tři zbývající páry – Pcheng Šuaj se Su-wej Sieovou, Naděžda Petrovová s Katarinou Srebotnikovou a konečně Jelena Vesninová s Jekatěrinou Makarovovou, se kvalifikovaly na turnaj 4. října\".\n\nŠuaj Pchengová a Su-wej Sieová zaznamenaly nejúspěšnější sezónu svých kariér. Premiérový titul vyhrály na antukovém Internazionali BNL d'Italia, kde si ve finále poradily se světovými jedničkami Erraniovou a Vinciovou po setech 4–6, 6–3 a [10–8]. Vítězství v ženské wimbledonské čtyřhře znamenalo pro obě hráčky jejich první grandslamovou trofej. V boji o titul zdolaly australský pár Bartyová a Dellacquová 7–6 a 6–1. Třetí výhra pak přišla na srpnovém Cincinnati Masters, když v dramatickém finálovém zápasu přehrály německo-českou dvojici Grönefeldová a Peschkeová výsledkem 2–6, 6–3 a [12–10]. Čtvrtý triumf slavily na čínském Guangzhou International Women's Open, kde si v posledním utkání turnaje poradily s americko-kazašským párem Kingová a Voskobojevová 6–3, 4–6, [12–10].\nNaděžda Petrovová a Katarina Srebotniková se probojovaly do šesti finále, z nichž polovinu vyhrály. Premiérový titul si odvezly na úvod roku z lednového Apia International Sydney, když ve finálovém duelu porazily nejlepší pár světa Erraniovou s Vinciovou poměrem 6–3, 6–4. O turnajovou trofej si zahrály na dvou následných událostech, a to nejdříve na Qatar Total Open a poté na navazujícím Dubai Tennis Championships. Z obou únorových turnajů však odjely jako poražené finalistky. Na prvním z nich jim čerstvou porážku oplatila italská dvojice Erraniová a Vinciová po setech 6–2, 3–6 a [6–10]. Ve druhém klání byl nad jejich síly americko-indický pár Mattek-Sandsová a Mirzaová 4–6, 6–2, [7–10], když neuspěly opět až v supertiebreaku.\n\nDvě následná finále si zahrály ještě jednou na březnových turnajích kategorie Premier Mandatory ve Spojených státech, tentokrát se smíšeným výsledkem. V prvním boji o titul na kalifornském BNP Paribas Open nestačily na ruský pár Makarovová a Vesninová 0–6, 7–5, [6–10]. Druhý titul sezóny získaly na miamském Sony Open Tennis, když zdolaly americko-britskou dvojici Raymondová a Robsonová poměrem 6–1 a 7–6. Třetí trofej dobyly na travnatém AEGON International v Eastbourne, když jako první nasazené zvládly finálový duel s rumunsko-českým párem Niculescu a Zakopalová 6–3 a 6–3 Srebotniková navíc vyhrála Rogers Cup po boku Srbky Jeleny Jankovićové, když v posledním utkání turnaje přehrály Grönefeldovou s Peschkeovou po vyrovnaném průběhu 5–7, 6–2 a [10–6]. Slovinka si také zahrála finále v páru se Španělkou Anabel Medinaovou Garriguesovou na New Haven Open at Yale, v němž podlehly indicko-čínské dvojici Mirzaová a Čeng.\n\nJelena Vesninová a Jekatěrina Makarovová zaznamenaly poměrně úspěšnou sezónu, přestože se do finále probojovaly pouze ve dvou případech. Pokaždé z utkání o titul vyšly vítězně. První trofej si Rusky odvezly z březnového BNP Paribas Open, kde zdolaly Petrovovou se Srebotnikovou 6–0, 5–7 a [10–6]. Premiérový grandslamový triumf z ženské čtyřhry si připsaly na antukovém French Open po finálové výhře nad italskými obhájkyněmi titulu Erraniovou a Vinciovou ve dvou setech 7–5, 6–2. Semifinálové účasti dosáhly také na melbournském majoru Australian Open, kde je vyřadil nejlepší pár světa Erraniová a Vinciová.\n\nTabulka uvádí sezónní výsledky a odpovídající bodový zisk kvalifikovaných párů a první nepostupující dvojice na Turnaji mistryň.\n\n"}
{"id": "946017", "url": "https://cs.wikipedia.org/wiki?curid=946017", "title": "Jan Faltejsek", "text": "Jan Faltejsek\n\nJan Faltejsek (* 1. března 1983, Kladruby nad Labem) je český překážkový žokej. Nejvíce startů zaznamenal za stáj Wrbna Racing pro trenéra Čestmíra Olehlu. V současnosti jezdí nejčastěji pro stáj Dr. Charváta a trenéra Pavla Tůmu. K jeho úspěchům se řadí vítězství na zahraničních dostizích v Anglii (Cheltenham, Liverpool, Newcastle, Kelso, Aintree, Carlisle, Ayr), Itálii (Merano, Milán, Řím, Treviso, Pisa, Grosseto), Francii (Štrasburk, Auteuil, Fontainebleau, Angers, Wissembourg), Německu (Hamburk, Mannheim, Bad Harzburg), Švédsku (Strömsholm), Rakousku (Freudenau) nebo Slovensku (Bratislava). S koněm Orphee des Blins vyhrál nejtěžší dostih kontinentální Evropy – Velkou pardubickou – v letech 2012, 2013 a 2014. O dva roky později (2016) triumfoval ve stejném závodě s koněm Charme Look. Dne 14. října 2018 v sedle sedmiletého hnědáka s francouzským rodokmenem Tzigane du Berlais opět triumfoval ve 128. ročníku Velké pardubické a získal tak svůj pátý titul v tomto dostihu.\n\nJeho otec Jan Faltejsek st. je veterinář a trenér dostihových koní.\n\n\nExterní odkazy\n\n"}
{"id": "946022", "url": "https://cs.wikipedia.org/wiki?curid=946022", "title": "Honda Insight", "text": "Honda Insight\n\nHonda Insight je osobní automobil s hybridním pohonem vyráběným japonským koncernem Honda.\nV současnosti se vyrábí 2. generace automobilu.\n\nHonda Insight I byla představena na tokijském autosalónu v roce 1999 dva roky po premiéře svého největšího konkurenta Toyoty Prius a modelu Hondy J-VX. \n\nAutomobil se dodával pouze do Spojených států, Japonska a do Kanady. \n\nHonda Insight II byla představena jako koncept v roce 2008 na autosalonu v Paříži. Sériová verze, představená roku 2009 v Los Angeles, byla potom podobná konkurenčnímu modelu Prius od Toyoty. V současnosti je Insight nejlevnějším vozidlem s hybridním pohonem. Od roku 2011 se prodává s drobnými změnami, především v oblasti zavěšení kol. \n\nVozidlo je vybaveno benzínovým motorem o objemu 1339 cm a síle 65 kW (88 k) a elektrickým motorem o síle 10 kW (14 k). Maximální rychlost vozu je 182 km/h.\n"}
{"id": "946025", "url": "https://cs.wikipedia.org/wiki?curid=946025", "title": "Neptunie", "text": "Neptunie\n\nNeptunie (\"Neptunia\") je rod rostlin z čeledi bobovité. Jsou to byliny s dvakrát zpeřenými senzitivními listy a hustými kulovitými nebo klasovitými květenstvími. Vyskytují se v tropech celého světa. \"Neptunia oleracea\" je plovoucí vodní rostlina, což je v rámci čeledi bobovité výjimečný jev.\n\nNeptunie jsou vytrvalé byliny s dvakrát zpeřenými listy. Některé druhy jsou poléhavé, druh \"Neptunia oleracea\" je dokonce plovoucí rostlina. Listy jsou senzitivní na dotyk, složené z několika až mnoha párů vstřícných lístků. Na řapíku je nebo není přítomna žlázka. Palisty jsou srdčité. Květy jsou v jednotlivých úžlabních stopkatých klasech nebo kulovitých hlávkách. V hlávkách jsou na bázi sterilní květy s prodlouženými patyčinkami nebo u některých zástupců samčí květy, v horní části květy oboupohlavné. Kalich je zvonkovitý, zakončený 5 krátkými zuby. Korunní lístky jsou volné nebo na bázi srostlé. Tyčinek je 10 (řidčeji 5), ve sterilních květech jsou tyčinky žluté, prodloužené a petaloidní (napodobující korunu). Semeník je stopkatý, s nitkovitou čnělkou a mnoha vajíčky. Lusky jsou zploštělé, podlouhlé, s přehrádkami mezi semeny nebo výjimečně jednosemenné. Semena jsou zploštělá, s tvrdým osemením.\n\nRod \"Neptunia\" zahrnuje asi 11 druhů. Je rozšířen v tropech téměř celého světa, některé druhy zasahují i do teplých oblastí mírného pásu. Nejvíce druhů se vyskytuje v Americe (4 druhy) a v Austrálii. Tyto rostliny rostou charakteristicky na výsluní ve vlhkých až bažinných, nížinných biotopech.\n\nListy neptunií jsou citlivé na dotyk podobně jako listy citlivek (\"Mimosa\"). Druh \"Neptunia oleracea\" je přizpůsoben životu v pomalu tekoucích vodách, kde roste jako plovoucí rostlina. Stonek je tvořen houbovitými internodii pomocí kterých rostlina plave na hladině, z každého internodia vyrůstá jeden list a jedno květenství.\n\nKořeny \"Neptunia oleracea\" mají využití v tradiční indické medicíně.\nMladé výhonky a listy se konzumují jako zelenina. V tropickém skleníku Pražské botanické zahrady v Tróji je vysazena \"Neptunia plena\". Výjimečně se lze ve sklenících botanických zahrad setkat s druhem \"Neptunia oleracea\".\n\n"}
{"id": "946027", "url": "https://cs.wikipedia.org/wiki?curid=946027", "title": "Walt Whitman Rostow", "text": "Walt Whitman Rostow\n\nWalt Whitman Rostow (též znám jako Walt Rostow nebo W. W. Rostow) (7. října 1916 − 13. února 2003) byl americký ekonom a politický teoretik, který pracoval jako zvláštní poradce pro otázky národní bezpečnosti pro amerického prezidenta Lyndona B. Johnosona v letech 1964-68.\n\nV této roli měl markantní vliv na utváření politiky Spojených států v jihovýchodní Asii během šedesátých let. Byl zapřisáhlým antikomunistou známý svou vírou v efektivitu kapitalismu a svobodného podnikání a silně vystupoval pro zapojení USA do Vietnamské války. Proslavil se svou knihou Stádia ekonomického růstu – Nekomunistický manifest (v orig. \"The Stages of Economic Growth: A Non-Communist Manifesto\", vydáno 1960), která byla používána v několika oborech společenských věd.\n\nJeho starší bratr Eugene Rostow rovněž zastával několik vysoce postavených vládních postů v oblasti zahraniční politiky.\n\nRostow se narodil v New Yorku v rodině ruských židovských emigrantů. Jeho rodiče, Victor a Lillian Rostowovi, byli aktivní socialisté a své tři syny pojmenovali po Eugenovi V. Debsovi, Ralphovi Waldo Emersonovi a Waltu Whitmanovi.\n\nV patnácti letech začal s pomocí plného stipendia studovat Yaleovu univerzitu, kde v devatenácti letech promoval a v r. 1940 dokončil Ph.D. titul. Také získal Rhodesovo stipendium na studium Balliol College v Oxfordu, kde získal titul B.Litt. Během abdikace Edwarda VIII v r. 1936 asistoval Alistairovi Cookovi, zpravodajovi rádiové stanice NBC, který o celé záležitosti vysílal rozhlasové reportáže. Po dokončení studií začal učit ekonomii na Columbia University.\n\nBěhem 2. světové války sloužil Rostow v Office of Strategic Services pod Williamem Josephem Donovanem. Mezi jinými se účastnil výběru cílů pro bombardování. Nicholas Katzenbach později vtipkoval:\"Nakonec jsem pochopil rozdíl mezi Waltem a mnou (...) Já jsem byl navigátor, kterého sestřelili a který strávil dva roky v německém zajateckém táboře, zatímco Walt byl ten, kdo vybíral moje cíle.\"\n\nPo skončení války v r. 1945 se Rostow stal asistentem ředitele německo-rakouské ekonomické divize v United States Department of State ve Washingtonu. V letech 1946 – 47 se vrátil do Oxfordu učit americké dějiny. V r. 1947 se stal asistentem Executive Secretary Evropské hospodářské komise a podílel se na tvorbě Marshallově plánu.\n\nRostow strávil rok v Cambridge University díky podpoře Pitt Professorship of American History and Institutions. Byl profesorem dějin ekonomie v Massachusettském technologickém institutu v letech 1950 – 61 a členem Center for International Studies na MIT od 1951 do 1961. V r. 1954 byl poradcem prezidenta Dwighta Eisenhowera v otázkách ekonomiky a zahraniční politiky, v roce 1958 mu začal připravovat proslovy. V srpnu 1954 Rostow společně s Maxem F. Millikanem, MIT ekonomem napojeným na CIA, přesvědčil Eisenhowera masivně zvýšit americkou zahraniční rozvojovou pomoc jako součást politiky šíření kapitalistického hospodářského růstu amerického stylu v Asii podpořeného armádou.\n\nV r. 1960 Rostow publikoval knihu Stádia ekonomického růstu (podtitul Nekomunistický manifest), ve které představil svůj model ekonomického růstu. Kniha se stala jednou z nejvýznamnějších v oboru ekonomie. Obsahuje pět základních fází, každá o různé délce: tradiční společnost, příprava na vzlet, vzlet, vývoj ke zralosti a období velké masové spotřeby. Tento model se stal důležitým pojmem v teorii modernizace v oblasti socio-kulturní evoluce. Kritici poukazovali na to, že tento generalizující model rozvoje Západu nemohl být zopakován v lokalitách jako Latinská Amerika nebo subsaharská Afrika.\n\nKniha zapůsobila na prezidentského kandidáta Johna F. Kennedyho, který jmenoval Rostowa jedním ze svých poradců. Poté, co se v r. 1961 Kennedy stal prezidentem, jmenoval Rostowa zástupcem asistenta pro národní bezpečnost McGeroge Bundyho. Ještě téhož roku se Rostow stal předsedou U.S. State Department politického plánovacího výboru. Po zavraždění Kennedyho Lyndon Johnson povýšil Rostowa na pozici McGeorge Bundyho poté, co mu Rostow napsal první proslov o stavu unie. Jako poradce národní bezpečnosti byl Rostow zodpovědný za rozvoj vládní politiky ve Vietnamu a díky svému přesvědčení, že válku lze vyhrát, se stal Johnsonovým hlavním válečným jestřábem, čímž velkou měrou přispěl k ukončení jeho prezidentského mandátu.\n\nPoté, co se prezidentem stal Richard Nixon, Rostow úřad opustil a přes třicet následujících let učil ekonomii na Lyndon B. Johnson School of Public Affairs na University of Texas v Austinu spolu se svou ženou Elspeth Rostow, která se později stala děkanem školy. Ve svých pracích propagoval ekonomiku svobodného podnikání, zejména v rozvojových zemích.\n\nRostow byl vyznamenán Řádem britského impéria (1945), vyznamenáním Legion of Merit (1945) a Prezidentskou medailí svobody (1969).\n"}
{"id": "946033", "url": "https://cs.wikipedia.org/wiki?curid=946033", "title": "Novohrodivka", "text": "Novohrodivka\n\nNovohrodivka (ukrajinsky '; rusky ' – \"Novogrodovka\") je město v Doněcké oblasti na Ukrajině. Leží v Donbasu v sousedství města Selydove a ve vzdálenosti 45 kilometrů na severozápad od Doněcka. Přes město vede dálnice M04, po které je v tomto úseku vedena evropská silnice E50.\n\nSídlo zde vzniklo v roce 1939 v souvislosti s těžbou uhlí pod názvem \"Hrodivka\". Za druhé světové války město obsadila německá armáda, od které bylo osvobozeno 3. září 1943. V roce 1958 se stala Hrodivka městem a zároveň byla přejmenována na Novohrodivku.\n"}
{"id": "946039", "url": "https://cs.wikipedia.org/wiki?curid=946039", "title": "Ponziana Terst", "text": "Ponziana Terst\n\nAssociazione Sportiva Dilettantistica Ponziana je amatérský fotbalový klub z italského města Terst, který hraje sedmou nejvyšší soutěž Promozione. Je zajímavý tím, že v letech 1946 až 1949 byl účastníkem nejvyšší jugoslávské ligy.\n\nKlub byl založen v roce 1912, nejvyšší soutěží, kterou před válkou hrál, byla Serie C (třetí liga). V roce 1944 se zúčastnil Campionato Alta Italia, ligy neuznávané Italské sociální republiky, kde skončil na posledním místě ve skupině. V době, kdy existovalo Svobodné území Terst, nabídla jugoslávská vláda místním klubům možnost hrát jugoslávskou ligu, aby tak podpořila svůj nárok na město. Poté, co US Triestina odmítla, získali Jugoslávci klub Ponziana, který dostával z politických důvodů státní subvenci. V prvním roce skončila Ponziana na desátém místě a měla sestupovat, ale byla administrativně zařazena do dalšího ročníku. Pak vybojovala sedmé místo, třetí rok v první lize byla poslední. Vzhledem ke změně politické orientace ztratila Jugoslávie zájem na podpoře Ponziany a klub se roku 1950 vrátil do nižších italských soutěží.\n\nZa Ponzianu hrál Guglielmo Cudicini, dědeček Carla Cudiciniho, a Alberto Eliani, dvojnásobný italský reprezentant. V padesátých letech byl trenérem klubu Pietro Pasinati, mistr světa z roku 1938.\n\n"}
{"id": "946040", "url": "https://cs.wikipedia.org/wiki?curid=946040", "title": "Všední den", "text": "Všední den\n\nVšední den neboli ferie (latinsky \"feria\", množné číslo \"feriae\") je v křesťanství liturgický den, který není nedělí ani liturgickou slavností, a to bez ohledu na to, zda se jedná o pracovní den, den pracovního volna nebo den pracovního klidu. Ve všední dny se při mši vybírají liturgické texty povětšinou podle liturgického období, jsou jen dvě čtení z Bible, kázání není povinné (nýbrž jen doporučené) a zpravidla se nekoná kostelní sbírka.\n"}
{"id": "946043", "url": "https://cs.wikipedia.org/wiki?curid=946043", "title": "Lauren Bacallová", "text": "Lauren Bacallová\n\nLauren Bacallová (* 16. září 1924 Bronx – 12. srpna 2014 Manhattan) byla americká filmová a divadelní herečka.\n\nVe filmu byly zvláště významné její role v noirových filmech s Humphreym Bogartem, jehož manželkou byla od roku 1945 do jeho smrti v roce 1957. Mezi další slavné herce, s kterými hrála byli John Wayne, Gary Cooper, Marilyn Monroe, Gregory Peck, Tony Curtis nebo Kirk Douglas.\n\nZa výkon ve filmu \"Dvě tváře lásky\" z roku 1996 získala nominace na Zlatý glóbus a Oscara. Dvakrát získala cenu Tony za výkon v muzikálech na Broadwayi: V roce 1970 za \"Applause\" a v roce 1981 za \"Woman of the Year\". V roce 2009 jí americká Akademie filmového umění a věd udělila čestného Oscara.\n\nJejím druhým manželem byl v letech 1961–1969 herec Jason Robards. Byla sestřenicí Šimona Perese, izraelského prezidenta a premiéra. Její jméno nese od roku 2014 planetka hlavního pásu (5107) Laurenbacall.\n"}
{"id": "946045", "url": "https://cs.wikipedia.org/wiki?curid=946045", "title": "Feria", "text": "Feria\n\nFeria může být:\n\n"}
{"id": "946046", "url": "https://cs.wikipedia.org/wiki?curid=946046", "title": "Alexandr Ruckoj", "text": "Alexandr Ruckoj\n\nAlexandr Vladimirovič Ruckoj (* 16. září 1947, Chmelnyckyj) je ruský politik, v letech 1991 až 1993 viceprezident Ruské federace.\n\nV roce 1970 se stal členem KSSS. Sloužil u vojenského letectva, zúčastnil se války v Afghánistánu, kde byl v srpnu 1988 sestřelen a upadl do pákistánského zajetí. Po propuštění obdržel titul Hrdina Sovětského svazu. Roku 1990 byl zvolen lidovým poslancem RSFSR, za kritiku vedení byl vyloučen za strany. V roce 1991 patřil k hlavním vůdcům lidového odporu proti pokusu stalinistů o převrat (Srpnový puč). Byl zvolen viceprezidentem, ale záhy se pro své konzervativní a nacionalistické názory dostal do konfliktu s Borisem Jelcinem. V září 1993 byl v důsledku Ústavní krize v Rusku 1993 prohlášen parlamentem \"úřadujícím prezidentem Ruské Federace\". Po dobytí Bílého domu jednotkami loajálními prezidentu Jelcinovi byl Ruckoj uvězněn, v únoru 1994 byl amnestován, založil hnutí Děržava, za které neúspěšně kandidoval na prezidenta. V letech 1996-2000 působil jako gubernátor Kurské oblasti.\n"}
{"id": "946047", "url": "https://cs.wikipedia.org/wiki?curid=946047", "title": "Šajba", "text": "Šajba\n\nZimní stadion Šajba (rusky \"\" – \"Ledovaja Arena „Šajba“\", rusky \"šajba znamená\" puk) je víceúčelový stadion v ruském Soči. Má kapacitu sedm tisíc diváků. Z mezinárodně významných akcí stadion zatím sloužil mistrovství světa v ledním hokeji do 18 let 2013, části turnaje v ledním hokeji v rámci zimních olympijských her v roce 2014 (kterému zároveň sloužil i větší stadion Bolšoj) a turnaj v sledge hokeji na zimních paralympijských hrách v roce 2014.\n\nSe stavbou se začalo v roce 2010 a byla dokončena v roce 2013. Cena výstavby (včetně dočasných záležitostí jen pro účely olympiády a paralympiády) je v přepočtu zhruba 35 miliónů amerických dolarů.\n\n"}
{"id": "946050", "url": "https://cs.wikipedia.org/wiki?curid=946050", "title": "Bolšoj", "text": "Bolšoj\n\nZimní stadion Bolšoj (rusky \"\" – \"Ledovyj dvorec „Bolšoj“\") je víceúčelový stadion v Soči v Rusku. Stavěl se v letech 2009–2012. Při využití na lední hokej má dvanáct tisíc míst pro diváky a stál v přepočtu 300 miliónů dolarů. Aréna byla navržena tak aby se podobala zmrazené kapce vody, vnější plášť na střeše obsahující LED světla osvětluje arénu v noci.\n\nPrvním významnějším turnajem, který se na něm uskutečnil, bylo mistrovství světa v ledním hokeji do 18 let 2013, ale stavěn byl zejména pro Zimní olympijské hry 2014, kdy byl spolu se stadion Šajba místem konání turnaje v ledním hokeji.\n\nPo skončení her bude aréna hostit řadu sportů, bude využitá jako zábavní a koncertní centrum. Bude zde také hrát nový tým KHL, Sočinskije Leopardy.\n\n"}
{"id": "946054", "url": "https://cs.wikipedia.org/wiki?curid=946054", "title": "Box na Letních olympijských hrách 1968", "text": "Box na Letních olympijských hrách 1968\n\nBox na Letních olympijských hrách 1968.\n\n"}
{"id": "946055", "url": "https://cs.wikipedia.org/wiki?curid=946055", "title": "Quimper", "text": "Quimper\n\nQuimper je francouzské město v regionu Bretaň, hlavní město (prefektura) departementu Finistère. V roce 2010 zde žilo 63 550 obyvatel. Je centrem arrondissementu Quimper.\n\n\"Počet obyvatel\" \n"}
{"id": "946056", "url": "https://cs.wikipedia.org/wiki?curid=946056", "title": "Guingamp", "text": "Guingamp\n\nGuingamp je francouzská obec v departementu Côtes-d'Armor v regionu Bretaň. V roce 2010 zde žilo 7 280 obyvatel. Je centrem arrondissementu Guingamp.\n\n\"Počet obyvatel\" \n\n"}
{"id": "946058", "url": "https://cs.wikipedia.org/wiki?curid=946058", "title": "Byte Drive 500", "text": "Byte Drive 500\n\nByte drive 500 je disketová jednotka vyráběná společností ITL Kathmill Ltd pro počítače Apple, BBC Micro, Commodore 64, Oric, Sinclair ZX Spectrum. Pro počítače Oric existovala jako alternativa ke standardnímu diskovému řadiči Oric Microdisc. Ve variantě pro počítače Oric disketová jednotka kromě disketových příkazů poskytovala i rozšíření Basicu, jako práci s okny, možnost psaní příkazů zkratkami a zadávání příkazů jak malými tak velkými písmeny. Poskytovala tak více možností, než Oric Microdisc. Verze pro počítače Sinclair ZX Spectrum byla přislíbena v době, kdy pro tyto počítače kromě ZX Microdrive existoval pouze disketový systém Viscount disk drive.\n\nVeškerá elektronika řadiče se nacházela v kabelu, kterým se disketová jednotka připojovala k počítači, takže při výměně počítače za jiný typ bylo možné koupit pouze nový kabel a disketovou jednotku tak bylo možné využívat dále. Kromě vlastního řadiče elektronika v kabelu obsahovala zákaznický obvod a paměť ROM o velikosti 16 KiB. Operační systém použitý v disketové jednotce Byte Drive 500 je BDDOS.\n\nNa základě dohody se společností Digital Research měla vzniknout i varianta disketové jednotky podporující operační systém CP/M. Ve variantě pro Sinclair ZX Spectrum měla disketová jednotka proti ne-CP/M verzi obsahovat navíc 16 KiB RAM. Protože počítače Oric a Commodore 64 nejsou založeny na procesoru Z80, CP/M verze řadiče pro tyto počítače pro měla obsahovat procesor Z80 jako druhý procesor a 64 KiB paměti RAM. Varianta pro počítače Oric 1 a Oric Atmos měla obsahovat také vestavěný modem.\n\n\nSouborový systém disketové jednotky obsahoval příznaky, pro který typ počítače je který soubor na médiu určen. Připojený počítač pak mohl pracovat pouze se soubory určenými pro něj, ostatní pro něho byly skryté.\n\n"}
{"id": "946059", "url": "https://cs.wikipedia.org/wiki?curid=946059", "title": "Popelka (film, 2011)", "text": "Popelka (film, 2011)\n\nPopelka je německá verze pohádky o Popelce z roku 2011, režírovaná Uwem Jansonem. Pohádka je součástí cyklu pohádek Sechs auf einen Streich.\n\nPopelka slouží svojí nevlastní matce a nevlastní sestře Annabelle na jejich zemědělské usedlosti. Jediným jejím přítelem je bílý holoubek. Jednoho dne, když je celá umazaná, potká v lese neznámého lovce. Popelka neví, že je to princ Viktor. Protože Viktor dostal od otce příkaz oženit se, uspořádá ples, na který pozval všechny dívky z království. Na ples jdou pouze Popelčina macecha a nevlastní sestra, protože Popelka nemá šaty. Ty jí ale přičaruje holoubek. Přičaruje jí také bílého koně, ale Popelka se musí do půlnoci vrátit domů.\n\nPopelka tedy přijde na ples, kde tancuje s princem Viktorem. Na plese jí ale poznají macecha s nevlastní sestrou. Popelka se před nimi snaží utéct, ale macecha s nevlastní sestrou ji dostihnou a hodí do vodního příkopu před královským zámkem. Přitom Popelka ztratí střevíček, který princ Viktor později najde. Popelka se smutná vrací domů pěšky, a protože už uplynula určená hodina, kouzlem zmizí Popelčiny šaty a Popelka je oblečená ve starém oblečení.\n\nPrinc Viktor projíždí království a zkouší střevíček všem dívkám. Dostane se až k zemědělské usedlosti Popelčiny macechy. Popelčina macecha si od prince střevíček vypůjčí a zkouší ho nasadit Annabelle. Protože střevíček je jí malý, macecha Annabelle usekne palec, aby se do střevíčku vešla. Když macecha s Annabellou vychází ven, Annabella má střevíček nasazený, ale holoubek princovi našeptá, aby zkusil Annabelle střevíček sundat. Princ tak uvidí zkrvavenou ponožku a pochopí, že Annabelle střevíček nepasoval. Pak se objeví Popelka, které střevíček padne a princ Viktor ji požádá o ruku. Popelka poprosí prince Viktora, zda na zámek může s sebou vzít všechny čeledíny a děvečky z macešiny zemědělské usedlosti, v čemž jí princ Viktor vyhoví a čímž rozzlobí svojí macechu.\n"}
{"id": "946060", "url": "https://cs.wikipedia.org/wiki?curid=946060", "title": "Gremo mi po svoje", "text": "Gremo mi po svoje\n\nGremo mi po svoje je slovinská komedie z roku 2010 režírovaná Mihou Hočevarem. Film byl natáčen v Triglavském národním parku.\n\nV údolí řeky Soči táboří chlapecký oddíl skautů. Nedaleko od nich se utáboří dívčí tábor. Protože jsou děvčata pohledná, mají o ně chlapci zájem. Vedoucí tábora navrhne, že by děvčatům mohli ukrást vlajku. Protože ale dívky vlajku nemají, chlapci se v noci rozhodnou místo vlajky ukrást hrnec. Ráno si dívky pro hrnec přijdou a navrhnou sportovní souboj mezi oběma tábory.\n\nChlapecký tábor se rozroste o dva nové členy, Marka a jeho zelenou andulku. Protože některým chlapcům andulka nevoní, nechají hlasovat, zda andulka může zůstat na táboře. Většina chlapců je ale pro zůstání andulky.\n\nSouboj mezi dívkami a chlapci vyhrají dívky, chlapci se ukážou jako ne tak zdatní. Protože pro vůdce tábora je to potupa, vyhlásí noční táborovou hru a rozdělí tábor do několika skupin. Chlapcům se hra příliš nezamlouvá, raději by trávili čas s dívkami. Před táborovou hrou je neuchrání ani přicházející bouřka.\n\nJedna skupina chlapců se rozhodne jít do hor. Když jsou vysoko v horách, uvidí, že je doprovází Markova andulka. Ta se později stane obětí dravce, takže jí chlapci v horách vystaví náhrobek. Mezitím se po chlapcích začne pátrat, protože se dlouho nevracejí. Chlapci jsou úspěšně nalezeni, dojde i na tanec s dívkami.\n\n"}
{"id": "946061", "url": "https://cs.wikipedia.org/wiki?curid=946061", "title": "Box na Letních olympijských hrách 1972", "text": "Box na Letních olympijských hrách 1972\n\nBox na Letních olympijských hrách 1972.\n\n"}
{"id": "946062", "url": "https://cs.wikipedia.org/wiki?curid=946062", "title": "Robert Zajonc", "text": "Robert Zajonc\n\nRobert Bolesław Zajonc (23. listopadu 1923, Łódź – 3. prosince 2008, Stanford) byl polsko-americký psycholog, představitel sociální psychologie, profesor University of Michigan, 35. nejcitovanější psycholog 20. století. \n\nProslul především svými výzkumy tzv. sociální facilitace (tedy vlivu přítomnosti jiných lidí na výkon). Prokázal přitom, že přítomnost jiných jedinců svého druhu na výkon je měřitelná i u švábů, z čehož odvodil, že není výsledkem vyšších poznávacích procesů. \n\nČasto citovaný je též jeho model vlivu velikosti rodiny na IQ dětí, podle nějž ve větších rodinách s každým dalším dítětem mírně (o 3 body IQ) klesá inteligence později narozených. Zajonc to vysvětloval rodinným prostředím - mnohočetná rodina je k rozvoji inteligence o trochu méně vhodná než rodina jaderná. \n\nV tisku se stal velmi populární jeho výzkum, který se pokusil změřit, jak a zda se manželé, kteří spolu žijí 25 a více let, k sobě fyziologicky připodobňují, přesněji zda získávají podobné rysy obličeje. Výzkum skutečně prokázal, že dlouho spolu žijící páry získávají podobné rysy ve tváři (zejm. strukturu vrásek). Dvě nejpravděpodobnější vysvětlení, k nimž se Zajonc přiklonil, byla, že lidé si k dlouhodobému soužití vybírají partnera, v němž vidí již při seznámení podobné rysy, druhé vysvětlení (preferované Zajoncem) bylo, že u dlouho spolu žijících párů existuje vysoká míra empatie, díky níž páry snadno sdílejí emoce, a dlouhodobě podobné emoce pak formují i rysy tváře. \n\n"}
{"id": "946071", "url": "https://cs.wikipedia.org/wiki?curid=946071", "title": "Box na Letních olympijských hrách 1976", "text": "Box na Letních olympijských hrách 1976\n\nBox na Letních olympijských hrách 1976.\n\n"}
{"id": "946074", "url": "https://cs.wikipedia.org/wiki?curid=946074", "title": "Komínová vložka", "text": "Komínová vložka\n\nKomínová vložka je plastová, nebo kovová trubice zastrčená do komína. \n\nVložka se osazuje do komína seshora postupným nasouváním. Pokud je komínový průzev úzký, tak se komín tzv. frézuje. Vložka komínová se v místě umístění spotřebiče spojí s kovovým sopouchem. Pod tímto úsekem se komín podřízne vložením plechu. Na jeho dno se dává nádoba na steklou vodu, nebo se vyvádí trubička ven, kterou teče voda. Někdy se nad vložku dává i cylindr, aby do komína nezatékalo.\n"}
{"id": "946075", "url": "https://cs.wikipedia.org/wiki?curid=946075", "title": "Box na Letních olympijských hrách 1984", "text": "Box na Letních olympijských hrách 1984\n\nBox na Letních olympijských hrách 1984 probíhal na stadionu Los Angeles Memorial Sports Arena v Los Angeles.\n\n"}
{"id": "946076", "url": "https://cs.wikipedia.org/wiki?curid=946076", "title": "Římskokatolická farnost Hrubá Skála", "text": "Římskokatolická farnost Hrubá Skála\n\nŘímskokatolická farnost Hrubá Skála (lat. \"Magno-Skala\", \"Grosskal\") je územní společenství římských katolíků v Hrubé Skále a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o středověkou tzv. \"starou farnost\", kdy datum jejího založení není přesně známo. Původní středověká farnost zanikla za husitských válek. Před vznikem lokálie zajišťoval místní duchovní správu hradní kaplan, který vykonával svou kněžskou službu na zámku Hrubá Skála. Od roku 1802 byla v místě zřízena lokálie a od tohoto roku jsou také vedeny matriky. Farnost byla kanonicky obnovena roku 1854.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Rovensko pod Troskami, jehož součástí je i farnost Hrubá Skála, která je tak spravována \"excurrendo\".\n\nŘímskokatolická farnost Hrubá Skála\n\n"}
{"id": "946078", "url": "https://cs.wikipedia.org/wiki?curid=946078", "title": "FK Sutjeska Nikšić", "text": "FK Sutjeska Nikšić\n\nFK Sutjeska Nikšić (celým názvem Fudbalski klub Sutjeska Nikšić) je fotbalový klub z Černé Hory, z města Nikšić. Založen byl 5. září 1927, rok založení je i ve znaku klubu.\n\nJednou vyhrál nejvyšší soutěž Černé Hory (v sezóně 2012/13), načež vstoupil do Ligy mistrů 2013/14, kde ve 2. předkole vypadl s moldavským celkem FC Sheriff Tiraspol po remíze 1:1 venku a prohře 0:5 doma.\n\nKlubové barvy jsou modrá a bílá.\n\n\"Aktuální k říjnu 2013\n\n"}
{"id": "946079", "url": "https://cs.wikipedia.org/wiki?curid=946079", "title": "Divadlo Archa", "text": "Divadlo Archa\n\nDivadlo Archa je divadelní scéna v Praze se zaměřením na současná scénická umění. Víceúčelový prostor pro veřejné kulturní produkce - divadlo, koncerty a další podobné akce. Sídlí v budově Paláce Archa v těsném sousedství funkcionalistického bankovního paláce (Legiobanka), kde dříve sídlilo divadlo D34, v pasáži stejnojmenného paláce v ulici Na Poříčí v Praze. Divadlo Archa v současné době funguje jako obecně prospěšná společnost, podporována grantem Hlavního města Prahy ve výši 20.000.000 Kč.\nDnešní Divadlo Archa sídlí v prostorách původního divadla D34, následně Divadla E. F. Buriana, v budově funkcionalistického bankovního paláce (Legiobanka) v rondokubistickém stylu vystavěného v letech 1937-1939. Autorem návrhu byl architekt František Marek a nové řešení interiéru je dílem architekta Ivana Plicky, divadelní technologie jsou realizovány podle Miroslava Meleny.\n\nSamotné Divadlo Archa bylo otevřeno v roce 1994, první vystoupení se konalo 5. června 1994. Vystoupil zde japonský tanečník Min Tanaka za doprovodu hudebníka Johna Calea. V pozdějších letech zde vystoupila řada hudebníků, mezi které patří Diamanda Galás, Einstürzende Neubauten a David Byrne.\n\nDivadlo Archa a během své existence hostilo řadu osobností domácího i světového umění, jakými jsou například režiséři Robert Wilson, Peter Brook, choreografové a tanečníci Wim Vandekeybus, Anna Teresa de Keersmaeker, Min Tanaka či Jan Fabre, hudebníci David Byrne, Randy Newman, Philip Glass, Lou Reed, The Residents, Meredith Monková, Einstürzende Neubauten, Tindersticks, White Stripes, The National, CocoRosie a mnoho dalších. Hrály tu soubory Royal Shakespeare Company, Cheek By Jowl, Ultima Vez, DV8, Handspring Puppet Company či Dogtroep. Jedno ze svých posledních vystoupení zde měl americký básník Allen Ginsberg.\n\nSvou výjimečnou dramaturgií, inovativními projekty přesahující umělecké žánry i nadstandardním technickým zázemím si Archa nejen v České republice získala pověst významné progresivní scény. Mnohé z projektů Divadla Archa získaly mezinárodní ohlas a byly uvedeny v zahraničí, například na festivalech v Bonnu, Johannesburgu, Londýně, Kjótu, Tokiu, Soulu, New Yorku, Bělehradě či Bruselu.\nDivadlo Archa je centrem pro současná scénická umění bez ohledu na hranice mezi žánry. Divadlo Archa je nedílnou součástí evropské sítě divadel, každým rokem přináší nejzajímavější produkce z domácí i zahraniční scény, divadlo, tanec i koncerty a produkuje vlastní inovativní projekty. Divadlo Archa je unikátním místem otevřeným pro nejrůznější, mnohdy nečekaná setkání. Zkoumá možnosti umění, dává prostor neotřelým nápadům a různými cestami komentuje aktuální společenské dění.\n\nDivadlo Archa nemá stálý soubor a pracuje na principu produkčního domu, který poskytuje umělcům produkční i technické zázemí pro jejich tvorbu. Tento způsob práce umožňuje jednak vznik vlastních divadelních, tanečních či hudebních projektů či koprodukcí, ale také hostování domácích i zahraničních souborů.\n\nDivadlo Archa přináší každý rok téměř 200 představení pro více než 40 000 diváků.\nDivákům jsou k dispozici dva multifunkční sály s celkovou kapacitou až pro 1200 lidí, které je možné podle potřeb měnit, přestavovat a spojovat. Velký sál má navíc podlahu tvořenou mechanicky zvedanými stoly o rozměrech 4 × 4 metry, které umožňují velkou a zároveň rychle dosažitelnou variabilitu divadelního prostoru – od „kukátkového“ po různé druhy arén podle typu představení.\n\nV současné době v Divadle Archa pravidelně vystupují přední osobnosti světového umění. Domácí – česká scéna je zastoupena: Své totální improvizace zde uvádí Jaroslav Dušek a jeho Divadlo Vizita. Hostují zde také přední brněnské divadelní scény – Divadlo Husa na provázku a HaDivadlo. Své multižánrové inscenace připravuje pro divadlo výtvarník a performer Petr Nikl. Spisovatelé Jaroslav Rudiš a Igor Malijevský zde uvádí své literárně-hudební kabarety pod názvem EKG. Pravidelně se do Divadla Archa vrací koncertovat Jan Burian, Michal Prokop, Vladimír Mišík, Lenka Dusilová a další. Loutkáři Věra Říčařová a František Vítek (loutkář) zde již tradičně před Vánocemi uvádějí svou legendární inscenaci Piškanderdulá.\n\nDivadlo Archa spolupořádá také diskusní a debatní večery zaměřené na aktuální témata. Silnou linií v dramaturgii Divadla Archa jsou sociálně-divadelní projekty v režii Jana Jany Svobodové a jiných umělců. V Divadle Archa vzniká každoročně alespoň jeden původní projekt. V této činnosti se divadlo zaměřuje na projekty, které reflektují aktuální témata. Linie sociálně angažovaného a dokumentárního divadla zahrnuje site-specific projekty V 11:20 tě opouštím (v uprchlickém táboře Bělá pod Bezdězem), Divnej soused (Danube House Karlín), představení Tanec přes plot nebo Šašci, špioni a prezidenti a nejnovější Sólo pro Lu (Jana Svobodová a Jing Lu), které se zabývají problematikou uprchliků, imigrantů a předsudků většinové společnosti vůči nim. Další projekty Exit 89 v režii Jiřího Havelky, Šance 89 – Okno příležitosti v režii Jany Svobodové reflektovaly důležité události dějin České republiky v letech 1968 a 1989.\n\nOd roku 2010 Divadlo Archa pravidelně pořádá AKCENT, mezinárodní festival divadla s přesahem. Festival Akcent dává prostor dokumentárnímu divadlu, komunitnímu umění, sociálním intervencím, umění ve veřejném prostoru a prezentuje aktivity, které uměleckými prostředky vstupují na pole společensky prospěšné či společensky kritické činnosti. Festival Akcent chce prosazovat nový pohled na funkci umění v sociálním kontextu.  \n\nDivadlo Archa také uvedlo poslední hru Václava Havla: Odcházení ve světové premiéře v květnu 2008. V režii Davida Radoka v ní excelovali Jan Tříska, Zuzana Stivínová mladší, Vlasta Chramostová a další. Po 76 reprízách a úspěšném hostování inscenace v korejském Seoulu mělo Odcházení v červnu 2010 v Divadle Archa svou derniéru.\n\nDvouletý program Archa.Lab Rezidence je určený mladým umělcům, absolventům uměleckých škol různého zaměření a jiným praktikujícím umělcům. Cílem rezidencí je vytvořit mladým umělcům prostor pro jejich umělecké hledání a výzkum na základě daného tématu. Archa.lab Rezidence jsou zaměřeny na zviditelnění tendence současného moderního divadla, které hledá zdroje v každodenní realitě a politicko-společenské situaci. V rámci rezidenčního programu vznikla v Divadle Archa celá řada divácky i kriticky úspěšných inscenací (Nickname, Understand - režie: Skutr, Chat - režie: Jana Svobodová, Emigrantes, Simulante Bande - VerTeDance). Rezidenty Archa.Lab pro sezóny 2012/13 a 2013/14 jsou Magda Jiřička Stojowska a Tereza Durdilová. Novými rezidenty Archa.Lab jsou od roku 2015 Linda a Mathias Straubovi.\n\nProjekt Archa.lab se zaměřuje na experiment a výzkum v oblasti scénických umění. V rámci Archa.lab se konají dílny s domácími i zahraničími umělci, probíhají také pravidelné ateliéry určené všem věkovým kategoriím.\n\nDivadlo Archa, které dlouhodobě spolupracuje s řadou mezinárodních partnerů získalo podporu grantů Evropské komise z programu Culture / Kultura. Jako partner za Českou republiku se tak Archa v letech 2012 - 2017 zapojí do významných evropských spoluprací v rámci dvou víceletých projektů. Podpořený projekt s názvem „House on Fire“ bude realizován s partnery z Portugalska, Norska, Belgie, Německa, Velké Británie, Francie, Nizozemska, Rakouska a Polska. Druhým úspěšným víceletým projektem je Theatron s partnery z Dánska, Švédska, Německa, Velké Británie a Francie. Největším úspěchem je však podpora pro projekt spolupráce Karaoke Europe, jehož iniciátorem a koordinátorem je právě Divadlo Archa a bude ho realizovat s partnery z Nizozemska, Slovenska a Maďarska v letech 2012 až 2014.\n\nDivadlo Archa, které již od svého vzniku v roce 1994 přiváží do České republiky přední evropské soubory a umělce považuje získání evropských grantů za obrovský úspěch a příslib rozšířené kulturní angažovanosti českých umělců v Evropě.\n\nDivadlo Archa je členem IETM, nejznámější světové sítě pro oblast divadla.  \n\n"}
{"id": "946082", "url": "https://cs.wikipedia.org/wiki?curid=946082", "title": "František Klouček (politik)", "text": "František Klouček (politik)\n\nFrantišek Klouček (28. června 1849 Jičín – 19. května 1939 Jičín) byl rakouský a český advokát a politik, na konci 19. století poslanec Českého zemského sněmu.\n\nRoku 1868 absolvoval gymnázium v Jičíně, roku 1872 dostudoval Karlo-Ferdinandovu univerzitu v Praze. Roku 1874 byl promován na doktora práv. Prošel notářskou a soudní praxí a od roku 1881 provozoval advokátní kancelář v rodném Jičíně. Angažoval se v politickém životě. Už roku 1870 založil s V. Hymanem \"Akademickou čtenářskou jednotu\" coby jeden z nejstarších českých spolků. V roce 1878 byl vyšetřován pro velezradu, ale vyšetřování bylo zastaveno. Koncem 19. století se uvádí jako starosta místního Sokola a náměstek starosty okresního zastupitelstva. Zasedal v městské radě. Publikoval v denním tisku, zpočátku v listu \"Krakonoš\", později v \"Jičínském obzoru\".\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Jičín) do Českého zemského sněmu. Politicky patřil k mladočeské straně.\n"}
{"id": "946083", "url": "https://cs.wikipedia.org/wiki?curid=946083", "title": "Kreveň", "text": "Kreveň\n\nKreveň (\"Haematoxylum\") je rod rostlin z čeledi bobovité. Zahrnuje 3 druhy stromů a keřů, rozšířených v tropické Americe a jižní Africe. Kreveň obecná je vyhledávána a pěstována pro krvavě červené dřevo, z něhož se též extrahuje barvivo hematoxylin. Toto barvivo je používáno zejména k barvení biologických preparátů.\n\nKreveně jsou keře nebo stromy. Listy jsou zpeřené nebo na bázi 2x zpeřené. Palisty jsou jehlicovité, opadavé. Květy jsou drobné, žluté, v úžlabních krátkých, řídkých hroznech. Kalich má 5 nestejných cípů. Tyčinek je 10 a jsou volné. Semeník je krátce stopkatý, se 2 až 3 vajíčky a nitkovitou čnělkou zakončenou hlavatou bliznou. Lusky jsou zploštělé, podlouhlé nebo kopinaté, tenké, pukavé.\n\nRod \"Haematoxylum\" zahrnuje 3 nebo 4 druhy, rozšířené v tropické Americe od Mexika po sever Jižní Ameriky, na Karibských ostrovech a v [jižní Afrika|jižní Africe]] (\"H. dinteri\").\n\nPlody krevení jsou šířeny větrem.\n\nDřevo kreveně obecné (\"Haematoxylum campechianum\") obsahuje asi 10% červenohnědého fenolického barviva hematoxylinu, dále obsahuje pryskyřici, třísloviny a prchavý olej.\n\nRod kreveň je blízce příbuzný rodům sapan (\"Caesalpinia\") a \"Cercidium\". Někdy bylo jméno přechylováno na \"Haematoxylon\", platná verze je však \"Haematoxylum\".\n\nKreveň obecná (\"Haematoxylum campechianum\") má krvavě červené jádrové dřevo, které na vzduchu fialoví a později černá. Je to nevelký strom dorůstající výšek kolem 8 metrů. Pochází ze Střední Ameriky, je však pěstován i v jiných oblastech tropů, zejména v Asii. Ze dřeva je získáván hematoxylin, důležité barvivo používané zejména v medicíně, farmakologii a biologii k barvení preparátů. Je též používáno v medicíně jako adstringens při úplavici a průjmech a zřídka i k barvení vlny a bavlny.\nV tradiční indické medicíně podobně jako v Latinské Americe má kreveň obecná význam při léčení nejrůznějších typů průjmových onemocnění. Barví moč i stolici na červeno.\n\n\n"}
{"id": "946086", "url": "https://cs.wikipedia.org/wiki?curid=946086", "title": "Francesco Alunno", "text": "Francesco Alunno\n\nFrancesco Alunno (vlastním jménem Francesco Del Bailo (1484 nebo 1485, Ferrara – 11. listopadu 1556, Benátky) byl italský kaligraf, lexikograf a gramatik. Pseudonym Alunno převzal z latiny „musarum alumnus“, což znamená syn múz.\n\nAlunno pocházel z vrstev nižší šlechty ve městě Ferrara, jež se nachází v oblasti Emilia-Romagna. Šlo o významné město, sídlo biskupství, v době Alunnova života byla Ferrara povýšena na vévodství, přičemž její dějiny byly spojeny se šlechtickým rodem Este. Z matčiny strany byl spřízněn s básníkem a právníkem Giovannim Ronchegallo Ghioldim (Petrarcův učitel), který měl na Alunnův intelektuální vývoj zásadní vliv.\n\nVyučil se kaligrafem v Udine a Benátkách, kde pak i působil a byl považován ve své době za mistra v tomto oboru. V Udine na něj měli vliv významní renesanční právníci Tiberius Deciano (výborný trestní právník, citován většinou západoevropských juristů tehdejší doby) a Bartoloměj Lovaria, v Benátkách se kaligrafickému mistrovství učil u Nicholase Liburnia, který pařil k významným benátským humanistům. K jeho přátelům patřil i známý básník a spisovatel Pietro Aretino. Vedle kaligrafie se zabýval i lexikografií.\n\nK nejznámějším pracím z literární oblasti patří „Osservationi sopra il Petrarca“, „Le Ricchezze della lingua volgare sopra il Boccaccio“ či „Della fabrica del mondo di M. Francesco Alunno da Ferrara“, které je jeho nejdůležitějším lexikálním dílem apod. Alluno v tomto díle pracoval s texty Boccaccia, Petrarcy, Danteho, ale i s texty mladší generace literátů, k nimž patřili Jacopo Sannazaro, Ludovico Ariosto apod. Jde o jeden z prvních italských slovníků (první vydání v roce 1548).\n\n\n"}
{"id": "946090", "url": "https://cs.wikipedia.org/wiki?curid=946090", "title": "Kaliandra", "text": "Kaliandra\n\nKaliandra (\"Calliandra\") je rod rostlin z čeledi bobovité. Jsou to tropické a subtropické keře a stromy s nápadnými květenstvími s množstvím vyčnívajících a často pestře zbarvených tyčinek. Listy jsou střídavé a zpravidla dvakrát zpeřené. Plodem je elasticky pukající lusk. Rod zahrnuje asi 142 druhů a je rozšířen v tropických a subtropických oblastech Ameriky. Některé druhy jsou v tropech a subtropech pěstovány jako krásně kvetoucí okrasné dřeviny a mají význam i v domorodé medicíně.\n\nKaliandry jsou nejčastěji nevysoké a bohatě větvené keře, řidčeji nevelké stromy nebo polokeře, obvykle bez trnů. Některé druhy mají dřevnaté a vytrvalé pouze podzemní části a mohou tak být považovány za byliny. Listy jsou dvakrát zpeřené nebo výjimečně jen 1x zpeřené, složené z množství drobných lístků nebo jen z několika párů větších lístků. Některé druhy mají listy složené pouze z 1 páru postranních vřeten. Palisty mohou být vytrvalé nebo řidčeji opadavé, výjimečně jehlicovité. Na řapících nejsou vyvinuta nektária. Květy jsou červené, růžové nebo bílé, 5-četné nebo řidčeji 3 až 6-četné, nejčastěji přisedlé, řidčeji dlouze stopkaté, nahloučené v hlávkách, hustých hroznech nebo okolících. Kalich je zvonkovitý, zakončený zuby. Korunní lístky jsou drobné a asi do poloviny srostlé, některé květy v květenství mohou mít prodlouženou korunní trubku. Tyčinek je mnoho, asi 10 až 100, jsou nápadné, jasně červené, bílé nebo žlutozelené, dlouze vyčnívají z květů a na bázi jsou srostlé v trubičku. Semeník je přisedlý až krátce stopkatý a obsahuje nejčastěji 8 vajíček. Čnělka je tenká a dlouhá, často delší než tyčinky. Plody jsou přímé nebo mírně prohnuté, kožovité až dřevnaté, pukavé s chlopněmi pružně se stáčejícími směrem od konce plodu, uvnitř bez přehrádek. Obsahují až 8 zploštělých, vejcovitých až okrouhlých semen.\n\nRod kaliandra zahrnuje asi 142 druhů. Je rozšířen v Americe od jihozápadu USA až po Argentinu a severní Chile.\nKaliandry rostou v tropech a subtropech, v Argentině zasahují i do teplých oblastí mírného pásu. Z jižních oblastí USA je uváděno celkem 5 druhů. Největší počet z nich roste v Texasu, některé zasahují i západněji: druh \"C. humilis\" do Arizony, \"C. eriophylla\" až do Kalifornie.\nAfrické druhy byly v roce 2013 přeřazeny do samostatného rodu \"Afrocalliandra\".\nDva druhy kaliandry (\"C. umbrosa\" a \"C. cynometroides\") jsou uváděny z tropické Asie (Indie, Myanmar, jižní Čína), tyto druhy se však od rodu kaliandra morfologicky odlišují a pravděpodobně budou přeřazeny do jiného rodu.\nKaliandry nejčastěji rostou v sezónně suchých tropických lesích, savanách a skalnatých stanovištích (\"campos rupestres\"), několik druhů roste v tropických deštných lesích nebo na subtropických savanách.\n\nKvěty řady zejména červenokvětých druhů jsou opylovány ptáky, zejména kolibříky. Květy \"Calliandra laxa\" navštěvují také netopýři.\nU druhu \"C. calothyrsus\" pěstovaného v Austrálii byli na květech pozorováni netopýři, medosavky a v malé míře i různý hmyz.\n\nV andských údolích v centrálním Ekvádoru byl v 19. století nalezen nový druh kaliandry popsaný jako \"Calliandra glyphoxylon\". Později byl nalezen ještě v roce 1945. O současném výskytu není nic známo. Druh je v Červeném seznamu ohrožených druhů IUCN veden jako ohrožený.\n\nV taxonomii čeledi bobovité je rod \"Calliandra\" řazen do podčeledi \"Caesalpinioideae\" a do tribu \"Ingeae\". Dříve byl součástí podčeledi \"Mimosoideae\" (resp. samostatné čeledi \"Mimosaceae\"), která byla v roce 2017 vřazena do podčeledi \"Caesalpinioideae\".\nJednotlivé druhy jsou si často dosti podobné, důležitým znakem k jejich identifikaci je počet a velikost lístků skládajících složené listy.\n\nV roce 2013 byla vydána fylogenetická studie rodu \"Calliandra\", v níž došlo k některým změnám v pojetí rodu. Dva druhy z tropické Afriky byly přeřazeny do samostatného rodu \"Afrocalliandra\", který představuje sesterskou větev. Odlišuje se zejména přítomností trnů, vzniklých přeměnou zkrácených větévek či palistů, a znaky na pylu. Klad zahrnující oba tyto rody je sesterskou větví zbývajících zástupců tribu \"Ingeae\".\nRovněž bylo zpochybněno zařazení obou asijských druhů do rodu \"Calliandra\", tyto druhy však dosud nebyly součástí molekulárních analýz a jejich taxonomické zařazení proto nebylo vyřešeno. Rod \"Calliandra\" byl v dané studii rozčleněn do 6 sekcí: sekce \"Calliandra\" (10 druhů v Mexiku, Střední Americe a Karibiku), sekce \"Septentrionales\" (6 druhů v USA a Mexiku), sekce \"Androcallis\" (76 druhů od USA po Uruguay), sekce \"Microcallis\" (6 druhů roztroušeně od USA po Bolívii), sekce \"Monticola\" (37 druhů v Brazílii ve státech Bahia a Minas Gerais) a sekce \"Tsugoideae\" (4 druhy v severních oblastech Jižní Ameriky).\n\n\nRůzné druhy kaliandry jsou v tropech a subtropech pěstovány jako okrasné dřeviny, ceněné zejména pro nápadná květenství s dlouhými jasně zbarvenými tyčinkami. Nejčastěji pěstovaným druhem je kaliandra červenohlavá. Byly vyšlechtěny i různé okrasné kultivary, např. 'Alba' s čistě bílými květenstvími nebo 'Nana', kultivar drobného vzrůstu pěstovaný jako bonsaj. Jako bonsaje se občas pěstují i jiné druhy, např. \"C. eriophylla\". Z dalších druhů se pěstuje zejména kaliandra surinamská, \"C. houstoniana\", \"C. tergamina\" a \"C. tweediei\".\nS některými druhy se lze setkat ve sklenících botanických zahrad, např. \"Calliandra emarginata\" v tropickém skleníku Pražské botanické zahrady v Tróji.\n\nExtrakt z kořene \"Calliandra grandiflora\" je v Mexiku používán jako léčivo při očních onemocněních a průjmech. Kůra \"C. houstonii\" byla prodávána v Evropě jako náhražka chininu. Kořeny \"C. anomala\" jsou v Mexiku a Střední Americe používány ke zpomalení kvašení pulque, tradičního alkoholického nápoje z agáve.\nDřevo kaliandry je tvrdé, pevné a těžké a přitom dobře opracovatelné, nelze je však vyleštit do vysokého lesku. Je používáno na výrobu drobnějších předmětů a jako palivo.\n\n"}
{"id": "946092", "url": "https://cs.wikipedia.org/wiki?curid=946092", "title": "Špalíček (Martinů)", "text": "Špalíček (Martinů)\n\nŠpalíček (H. 214) je balet o třech dějstvích zkomponovaný českým hudebním skladatelem Bohuslavem Martinů. Vznikal postupně v letech 1931–1932.\nBalet byl napsán na motivy folklóru – vyskytují se v něm lidové písně, zejména dětské hry a pohádky nebo pohádky inspirované básněmi Karla Jaromíra Erbena. Existuje více verzí \"Špalíčku\", původní verze měla premiéru 19. září 1933 v Národním divadle, druhá verze 2. dubna 1949. Existuje však ještě více verzí.\n\nPůvodně se Špalíček skládal z těchto základních částí:\nJednotlivé části baletu spolu nesouvisejí, navazují na sebe volně.\n\n"}
{"id": "946093", "url": "https://cs.wikipedia.org/wiki?curid=946093", "title": "Dreamachines", "text": "Dreamachines\n\nDreamachines je studiové album amerického hudebního skladatele Johna Zorna, vydané v červenci 2013 prostřednictvím vydavatelství Tzadik Records. Všech devět skladeb bylo nahráno v dubnu 2013 ve studiu East Side Sound v New Yorku. Interpretace skladeb se ujali klavírista John Medeski, vibrafonista Kenny Wollesen, kontrabasista Trevor Dunn a bubeník Joey Baron. Při skládání hudby byl Zorn inspirován Williamem S. Burroughsem a Brionem Gysinem.\n\nAutorem všech skladeb je John Zorn.\n"}
{"id": "946094", "url": "https://cs.wikipedia.org/wiki?curid=946094", "title": "G7 (torpédo)", "text": "G7 (torpédo)\n\nG7 byl typ torpéd, které používalo válečné námořnictvo nacistického Německa během druhé světové války. Torpéda typu G7 byla vyráběna ve dvou verzích – verze poháněná stlačeným vzduchem nesla označení \"G7a\" a verze s elektrickým pohonem \"G7e\". U torpéd byla použitá magnetická roznětka, tehdejší německá novinka, která musela být kvůli konstrukčním chybám později nahrazena roznětkou nárazovou.\n\nObě torpéda byla vyvinuta již ve dvacátých letech 20. století. Tehdy se u nich uplatnily revoluční novinky. Zatímco torpédo G7a používalo již za první světové války ozkoušený pohon na stlačený vzduch, torpédo G7e mělo elektrický pohon, jehož výhoda spočívala v tom, že nedělal na mořské hladině pruhy, podle kterých se dala rozpoznat dráha torpéda. Elektrický pohon byl však ještě problematický, torpéda často selhávala. Torpéda dosahovala rychlosti zhruba 30 uzlů. Největší změnu však prodělala roznětka. V obou dvou typech byla namontována roznětka nárazová i magnetická. Všechna torpéda však používala pouze magnetickou. Vývoj obou dvou roznětek probíhal odděleně. Magnetickou roznětku vyvinul již v roce 1915 německý fyzik Adolf Bestelmeyer. Roznětka měla explodovat v tu chvíli, kdy se torpédo dostane do magnetického pole nepřátelské lodě. Bylo však vydáno varování, že blízko severního polárního kruhu až po severní pobřeží Británie, torpédo bude pravděpodobně nefunkční kvůli magnetickému poli země. Nárazová roznětka byla vyvinuta ve dvacátých letech 20. století a i přesto, že při zkoušení nezasáhla ani jeden cíl, byla označena jako spolehlivá a použitelná v boji. Roznětka byla sice namontována v obou dvou typech torpéd, ale uváděla se jen jako náhradní, protože ponorky měly používat hlavně magnetickou.\n\nPrvní hlášení, které upozornilo, že torpéda nefungují, se dostalo k velkoadmirálu Karl Dönitzovi již brzy po vypuknutí války. Už 14. září 1939 ponorka U 39 napadla britský svaz, ve kterém plula i letadlová loď HMS \"Ark Royal\". Ponorce se podařilo přiblížit na 800 metrů a vypálit dvě torpéda G7a. Velitel ponorky Glattes, který očekával výbuch, viděl jen, jak obě torpéda explodovala 80 metrů před letadlovou lodí. Kvůli pohonu se stlačeným vzduchem torpéda prozradila polohu ponorky, která byla následně zasažena hlubinnými bombami a její posádka bylo po vynoření zajata. \n\nDalší akce se nové torpédo účastnilo 14. října 1939, kdy ponorka ponorka U 47, známého ponorkového kapitánporučíka Günthera Priena pronikla do britské námořní základny Scapa Flow. Zde došlo i k dalšímu ostrému nasazení. Ponorka připlula velice blízko k bitevní lodi HMS \"Royal Oak\". V 05:08 se ponorka vynořila a zahájila první útok. Jedno torpédo uvízlo v odpalovací hlavni, ale tři další zamířily přímo na kotvící loď. Dvě torpéda selhala. Třetí jen zasáhlo kotevní řetěz a vybuchlo tak slabě, že britská posádka sotva zaznamenala náraz. Ponorka se otočila a Prien přikázal odpálit ještě jedno záďové torpédo. Torpédo opět selhalo. Ponorka U 47 byla uvnitř základny Scapa Flow a žádné torpédo již neměla připravené k dispozici. Prien se odvážil zariskovat a uprostřed Scapa Flow ponorku vynořil, nabil další dvě torpéda, která cíl úspěšně zasáhla. Teprve po tomto útoku se \"Royal Oak\" potopila, přičemž bylo zabito 833 britských námořníků. \n\nDne 30. října 1939 došlo k dalšímu selhání. Ponorka U 56 zaútočila na britskou bitevní loď HMS \"Nelson\", na které se v té době nacházeli první lord Admirality Dudley Pound a Winston Churchill. Ponorka vypálila tři torpéda, která ovšem po nárazu do trupu lodi neexplodovala. \n\nSelhání torpéd bylo takové množství, že Karl Dönitz požádal inspekci o prošetření celé záležitosti. Napsal: „Nejméně třicet procent torpéd je vadných!“. Aniž to Dönitz tušil, nefunkčních torpéd bylo téměř osmdesát procent. Po inspekci se zjistilo, že magnetická torpéda ovlivňuje severní polární kruh. Působením magnetického pole Země se stala nespolehlivými. Vzhledem k tomu, že většina bojů se odehrávala v severním Atlantiku a Severním moři, stala se tato chyba závažným problémem. I při přepadení Norska většina torpéd selhala. Dne 14. dubna 1940 napadly ponorky U 46 a U 48 britskou bitevní loď HMS \"Warspite\", ale všechna tři vypuštěná torpéda znovu selhala. Dokonce ani U 47 pod velením Priena nedokázala \"Warspite\" potopit, přičemž ji za jeden den napadla dvakrát. Vrchní velení zakázalo vyplouvání ponorek, aby se zbytečně neriskovalo.\n\nVrchní velitelství i velitel námořnictva Erich Raeder nařídili okamžité prozkoumání torpéd i všech materiálů ohledně zkoušky magnetického zapalovaní. Z materiálů se zjistilo, že torpéda G7a i G7e směřovala o 8 metrů hlouběji než měla, a že magnetická roznětka vybuchla okamžitě, jakmile se dostala pouze do vnějšího magnetického pole lodě. Výzkumný ústav torpéd, který všechna torpéda před válkou prověřoval, sice o závadách věděl, ale nic proti tomu neudělal. Jediné německé štěstí bylo, že se na závady torpéd přišlo už v roce 1940, takže začaly být opět používány klasické nárazové roznětky.\n\n"}
{"id": "946096", "url": "https://cs.wikipedia.org/wiki?curid=946096", "title": "Josef Komárek (poslanec Českého zemského sněmu)", "text": "Josef Komárek (poslanec Českého zemského sněmu)\n\nJosef Komárek (10. března 1854 Svinčany – červen 1919) byl rakouský a český rolník a politik, na přelomu 19. a 20. století poslanec Českého zemského sněmu.\n\nPocházel ze starousedlého selského rodu ze Svinčan. Vystudoval reálku v Kolíně a vyšší reálku Pardubicích, kde maturoval roku 1874. Absolvoval pak roku 1878 strojnictví na pražské technice. Po jeden rok působil jako zastupující učitel a potom převzal správu rodinného zemědělského hospodářství. V roce 1892 se oženil s Bedřiškou Fürsttovou. Měli šest synů. V roce 1879 se stal starostou domovských Svinčan. 30. ledna 1881 založil ve své obci Hospodářskou besedu. Zajímal se o rozvoj školství. Od května 1893 až do své smrti v roce 1919 zastával funkci okresního starosty v Přelouči.\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Pardubice, Holice, Přelouč) do Českého zemského sněmu. Politicky patřil k mladočeské straně. Mandát zde obhájil ve volbách v roce 1901, nyní již za agrární stranu. Uspěl ve svém obvodu i ve volbách v roce 1908, opět za agrárníky.\n"}
{"id": "946097", "url": "https://cs.wikipedia.org/wiki?curid=946097", "title": "Cedrelinga cateniformis", "text": "Cedrelinga cateniformis\n\nCedrelinga cateniformis je jediný druh rodu Cedrelinga z čeledi bobovité. Je to jeden z nejmohutnějších stromů jihoamerického pralesa, dorůstající výšky až 70 metrů. Vyznačuje se velkými dvakrát zpeřenými listy, drobnými zelenavými květenstvími a rozpadavými tenkými plody, které jsou šířeny větrem.\n\n\"Cedrelinga cateniformis\" je gigantický strom, dorůstající výšky až 70 metrů a průměru kmene (ve 150 cm od země) téměř 2 metry. Kůra je červenavá, řídce žlábkovitě rozpukaná. Listy jsou dvakrát zpeřené, na hlavním vřetenu listu je několik (většinou 4) postranních vřeten, na každém z nich jsou 3 až 4 páry lístků. Lístky jsou poměrně velké, 6 až 11 cm dlouhé a 3 až 5,5 cm široké. Květy jsou drobné, zelenavé, v drobných hlávkách uspořádaných po několika ve svazcích skládajících vrcholové laty. Kalich je zvonkovitý. Koruna je pětičetná, s laloky delšími než korunní trubka. Tyčinek je mnoho, dlouze vyčnívají z květů a ve spodní části jsou srostlé do trubičky. Plody jsou visící, ploché, stopkaté, pokroucené a mezi semeny zaškrcované. Za zralosti se rozpadají na 2 až 6 plochých jednosemenných dílů. Semena jsou velká, plochá, okrouhlá, s tenkým osemením.\n\nDruh je rozšířen v nížinných deštných lesích Jižní Ameriky od jihovýchodní Kolumbie a jižní Venezuely po Peru a Brazílii. Vyskytuje se v nezaplavovaných nížinných lesích v nadmořských výškách 100 až 300 metrů. \n\nTenké rozpadavé plody \"Cedrelinga cateniformis\" jsou šířeny větrem.\n\n\"Cedrelinga\" je jedním z nejdůležitějších amazonských stromů těžených pro dřevo, a to zejména v oblastech s chudými půdami. Dřevo je obchodováno pod názvem pakuli a je používáno zejména na nábytek, podlahy, stavby a podobně.\nJe také jednou z běžně používaných složek drogy ayahuasca.\n"}
{"id": "946100", "url": "https://cs.wikipedia.org/wiki?curid=946100", "title": "Parkie", "text": "Parkie\n\nParkie (\"Parkia\") je rod rostlin z čeledi bobovité. Jsou to stromy, často mohutné, se složenými bohatě členěnými listy a nápadnými kulovitými květenstvími na velmi dlouhých stopkách, která jsou navštěvována netopýry. Rod zahrnuje asi 35 druhů a je rozšířen v tropické Africe, Asii i Americe. Semena nebo dužnina plodů některých druhů jsou jedlé. V tropické západní Africe tvoří běžnou složku jídelníčku semena a plody \"Parkia filicoidea\", v tropické Asii \"Parkia speciosa\".\n\nParkie jsou beztrnné nevelké až mohutné stromy s plochou rozložitou korunou. Některé druhy parkií dosahují obřích rozměrů a převyšují souvislé korunní patro pralesa. V Jižní Americe je to \"Parkia ulei\", v Asii \"P. timoriana\". Některé druhy parkií však dorůstají pouze do výšky okolo 10 metrů. Na bázi kmene mohou být až do výšky 3 metry opěrné pilíře. Na větévkách, stopkách a osách květenství jsou často vystouplé lenticely. Listy jsou dvakrát zpeřené a bohatě členěné. Mohou být střídavé, vstřícné nebo ve svazcích. Počet párů lístků v jednom listu může přesahovat 100.\n\nKvěty jsou uspořádané v hustých kulovitých, palicovitých nebo diskovitých hlávkách na přímých či převislých stopkách dlouhých až 1 metr. Hlávky mohou být jednotlivé úžlabní nebo častěji ve vrcholových květenstvích. Stopky celého květenství složeného z hlávek mohou měřit až 5 metrů. Hlávky mohou být 1 až 20 cm dlouhé. Jsou složeny buď z fertilních (plodných) květů nebo mají při vrcholu sterilní květy produkující nektar, případně mohou být složeny i ze 3 různých typů květů. Květy jsou podepřeny listeny o něco delšími než kalich. Kalich je dlouze trubkovitý až nálevkovitý, obvykle se 2 většími a 3 menšími laloky. Koruna je delší než kalich, korunní lístky jsou srostlé na bázi nebo na bázi i na vrcholu volné a srostlé v polovině. Tyčinek je 10, na bázi jsou srostlé v trubičku a trochu vyčnívají z květu. Nitky tyčinek jsou bílé nebo nažloutlé. Semeník je krátce stopkatý, s mnoha vajíčky, čnělka trochu vyčnívá z květu a nese vrcholovou bliznu.\n\nPlodenství je přímé nebo převislé, nesoucí na palicovitém receptákulu 1 až několik stopkatých lusků. Lusky jsou pukavé nebo nepukavé, rovné nebo zahnuté, většinou dřevnaté. Obsahují mnoho semen v 1 nebo ve 2 řadách, často uložených v měkké dužnině. Semena jsou vejcovitá až podlouhlá, zploštělá.\n\nRod parkie zahrnuje asi 35 druhů a je rozšířen v tropické Africe, Asii i Americe. Nejvíce druhů (asi 18) roste v tropické Jižní Americe, zejména v Amazonii. V tropické Asii roste 12 druhů, v tropické Africe 3 druhy s rozsáhlými areály výskytu. Na Madagaskaru roste jediný druh (\"P. madagascariensis\"), podobně na Nové Guineji (\"P. versteeghii\"). Areál zasahuje až do Tichomoří. V Austrálii se parkie nevyskytují. Parkie rostou nejčastěji na nezaplavovaných půdách v nížinných tropických deštných lesích, podél řek, v horských lesích, v sezónně suchých lesích, ve vegetaci typu cerrado, na savanách a v pobřežních lesích na písčitých dunách typu restinga, nejčastěji do nadmořské výšky 650 metrů.\n\nNěkteré druhy parkií (např. asijská \"Parkia speciosa\" a \"P. timoriana\") kvetou a následně plodí synchronizovaně v určitý čas roku a na 2 až 3 týdny v roce jim opadávají listy.\nKulovitá květenství parkií visící na dlouhých stopkách z konců větví jsou opylována netopýry hledajícími nektar. Ten se tvoří v hojném množství zejména v nočních hodinách. Květenství mohou mít průměr až 20 cm a vydávají nelibý pach.\n\nPlody asijských parkií pojídají ptáci i savci, kteří následně rozšiřují semena. Opice a veverky se živí plody celé řady druhů, sloni a jelenovití vyhledávají plody \"P. sumatrana\", zoborožci plody \"P. speciosa\".\n\nNěkteré druhy parkií mají jedlé plody či olejnatá semena. Semena a lusky \"Parkia speciosa\" se v jihovýchodní Asii používají jako zelenina a příloha k masu a jsou v některých oblastech (např. v západní Malajsii) často k vidění na místních trzích. Dužnina jihoamerické \"Parkia nigra\" a mexické \"P. pubescens\" slouží k přípravě alkoholických nápojů. Africká parkie \"Parkia filicoidea\" je jeden z nejtypičtějších stromů řídce zalesněných (tzv. parkových) savan tropické západní Afriky a domorodci tyto impozantní stromy nekácejí, neboť jsou důležitým zdrojem obživy. Jedlá dužnina plodů je různých způsobem zpracovávána a také se z ní připravují osvěžující nápoje. Lusky jsou dobré krmivo pro dobytek. Dužnina lusků \"Parkia biglobosa\" (syn. \"P. africana\") je rovněž jedlá.\nBorka parkií obsahuje 12 až 15% tříslovin a je používána místně jako adstringens. Semena, kůra i listy asijské parkie \"P. timoriana\" jsou používány v pomístní medicíně. Kůra \"P. filicoidea\" poskytuje červené barvivo.\n\nDřevo parkií má malý ekonomický význam. Běl je šedožlutá, jádrové dřevo je matně hnědé. Je používáno např. na stavby, násady a jako palivo.\n\n"}
{"id": "946102", "url": "https://cs.wikipedia.org/wiki?curid=946102", "title": "Ikue Mori", "text": "Ikue Mori\n\nIkue Mori (* 17. prosince 1953, Tokio) je japonská bubenice a grafická designérka. V roce 1977 navštívila New York a usadila se zde. Svou profesionální kariéru zahájila jako členka skupiny DNA. V roce 2000 nahrála spolu s Kim Gordon a DJ Olive album \"SYR5\". Během své kariéry vydala řadu sólových alb a spolupracovala s dalšími hudebníky, mezi které patří Bill Laswell, Marc Ribot, Dave Douglas nebo Mark Nauseef. Rovněž hrála na několika albech Johna Zorna. Mimo svou hudební činnost také navrhovala obaly alb.\n\n"}
{"id": "946105", "url": "https://cs.wikipedia.org/wiki?curid=946105", "title": "Projekt 1232.2", "text": "Projekt 1232.2\n\nProjekt 1232.2 „Zubr“ (v kódu NATO třída Pomornik) je třída výsadkových vznášedel sovětského námořnictva z doby studené války. Po rozpadu SSSR část z nich převzalo Ruské námořnictvo a část Ukrajinské námořnictvo. Stavbu provádí loděnice obou zemí. Zahraničními uživateli vznášedel jsou Řecké námořnictvo a Námořnictvo Čínské lidové republiky. Jsou to největší vznášedla na světě.\n\nVývoj vznášedel této třídy byl zahájen roku 1978, stavba začala roku 1985 a od roku 1988 začala jejich služba v sovětském námořnictvu. Vznášedla staví jak ruská loděnice Almaz v Petrohradu, tak ukrajinská loděnice Morje ve Feodosiji.\n\nČínská lidová republika objednala čtveřici vznášedel v hodnotě 315 milionů dolarů u ukrajinské firmy Ukroboronprom. První pár postavila loděnice ve Feodosiji a druhý má být postaven v Číně pod ukrajinským dohledem. Pro přepravu vznášedel čínské námořnictvo staví třídu poloponorných plavidel, s prototypovou jednotkou \"Tung-chaj-tao (868)\".\n\nJednotky třídy \"Projektu 1232.2\":\nVznášedla jsou vybavena příďovou a záďovou rampou pro vykládku nákladu na vyloďovací pláž. Jedno vznášedlo unese 130 tun nákladu – například tři tanky T-80B, tři tanky PT-76, nebo osm bojových vozidel pěchoty BMP-2, deset obrněných transportérů BTR-70, nebo 360 plně vybavených vojáků.\n\nK palebné podpoře výsadku slouží dva raketové komplety, každý pro vypouštění dvaadvaceti 122mm neřízených střel. Proti napadení ze vzduchu slouží čtyři čtyřnásobné protiletadlové raketové komplety krátkého dosahu Igla-1M a dva systémy bodové obrany AK-630M, každý se šestihlavňovým 30mm rotačním kanónem.\n\nVznášedla mají tři plynové turbíny o výkonu 30 300 hp pro pohon a dvě plynové turbíny o výkonu 20 200 hp pro vztlak. Pohyb vpřed zajišťují tři čtyřlisté stavitelné vrtule o průměru 5,5 metru, v trupu jsou dále čtyři ventilátory s vrtulemi o průměru 2,5 metru. Nejvyšší rychlost dosahuje 63 uzlů.\n\n"}
{"id": "946106", "url": "https://cs.wikipedia.org/wiki?curid=946106", "title": "Jennifer (album)", "text": "Jennifer (album)\n\nJennifer je třetí studiové album americké zpěvačky Jennifer Warnes, vydané v roce 1972 u vydavatelství Reprise Records. Album je složené z deseti písní, které původně nahráli jiní hudebníci jako jsou Free („Be My Friend“) nebo Bee Gees („In the Morning“). Producentem alba byl John Cale, který je rovněž autorem písně „Empty Bottles“.\n\n"}
{"id": "946107", "url": "https://cs.wikipedia.org/wiki?curid=946107", "title": "Vřešťovský chlum (vrchol)", "text": "Vřešťovský chlum (vrchol)\n\nVřešťovský chlum (421 m n. m.), též \"Vřešťovický chlum\", je vrchol v okrese Jičín Královéhradeckého kraje, ležící asi 1,5 km zsz. od obce Boháňka, na příslušném katastrálním území a území vesnic Chloumek a Doubrava.\n\nVrchol náleží do celku Jičínská pahorkatina, podcelku Bělohradská pahorkatina, okrsku Hořický hřbet a podokrsku Vřešťovský chlum.\n\nAutomobilem se dá dopravit nejblíže do Boháňky a Chloumku. Severně od vrcholu vede červená turistická stezka Boháňka – Doubrava a ještě severněji žlutá stezka.\n"}
{"id": "946109", "url": "https://cs.wikipedia.org/wiki?curid=946109", "title": "Kamieniec Ząbkowicki", "text": "Kamieniec Ząbkowicki\n\nKamieniec Ząbkowicki (v letech 1945–47 Kamieniec nad Ochną, do roku 1945 ) je obec (gmina) v polském Dolnoslezském vojvodství.\n\nPrvní zmínka o Kamenci pochází z roku 1096. Je známý především svým hradem, bývalým cisterciáckým klášterem a také nádražím, které je významným dopravním uzlem (celkem pět dostupných směrů: do Lehnice, Kladska, Vratislavi, Paczkowa a Złotého Stoku).\n\nKdysi původně pruské město bylo v roce 1945 připojeno k Polsku. Současný používaný polský název pochází z roku 1847.\n\n\n"}
{"id": "946110", "url": "https://cs.wikipedia.org/wiki?curid=946110", "title": "Přepravní smlouva", "text": "Přepravní smlouva\n\nPřepravní smlouva se uzavírá mezi dopravcem a přepravcem (v osobní přepravě cestujícím), a to podle\nobčanského zákoníku v osobní přepravě a dle obchodního zákoníku v nákladní přepravě.\n\nUzavření přepravní smlouvy o přepravě osob vzniká mezi dopravcem a cestujícím na základě přepravního řádu a tarifů. Vzniká tím právní vztah, jehož obsahem je závazek pro :\n\nPřepravní smlouva o přepravě osob je uzavřena, jestliže cestující s platnou jízdenkou nastoupí do vozidla nebo vstoupí do označeného prostoru přístupného pouze s platnou jízdenkou. Popřípadě také umožní-li dopravce cestujícímu nástup do vozidla bez jízdenky a jízdné cestující zaplatí ve vozidle bez zbytečného odkladu\n\nPřepravní smlouva o přepravě osob je splněna řádným provedením přepravy ve smluvním rozsahu podle uzavřené přepravní smlouvy, ale za splnění přepravní smlouvy se považuje rovněž provedení přepravy v jiném než smluvním rozsahu tj. oprávněné vyloučení z přepravy pracovníkem dopravce (průvodčí, revizor).\n\nZa oprávněné vyloučení z přepravy se považuje, jestliže cestující:\n\nCestujícího lze ale vyloučit z přepravy pouze ve stanicích určených pro výstup a nástup tzn. že nesmí být ohrožena bezpečnost a zdraví cestujícího.\n\nPřepravní smlouva mezi dopravcem (železnicí) a přepravcem je uzavřena, jakmile odesílací železniční stanice přijala zboží společně s nákladním listem. V případě mezinárodní přepravy s mezinárodním nákladním listem CIM. Oba nákladní listy slouží jako doklad o uzavřené přepravní smlouvě.\n\nVnitrostátní železniční nákladní list se skládá ze 4 dílů: \n\nMezinárodní železniční nákladní list CIM se vyplňuje zásadně v jazyce odesílací železnice (společně s překladem) a skládá se z 5 dílů:\n\nNákladní list musí obsahovat tyto údaje:\n"}
{"id": "946111", "url": "https://cs.wikipedia.org/wiki?curid=946111", "title": "Venus (píseň, Lady Gaga)", "text": "Venus (píseň, Lady Gaga)\n\nVenus je píseň od americké zpěvačky Lady Gaga z jejího třetího studiového alba \"ARTPOP\". V době vydání alba sloužila jako první promo singl. K poslechu byla dostupná 27. října 2013 na VEVO a o den později oficiálně vyšel na iTunes.\n\nGaga 10. října 2013 na twitteru potvrdila, že Venus bude druhým singlem z alba a až do jeho vydání na twitteru sdílela ukázky a úryvky z písně jako třeba \"Take me to your planet / take me to your leader/ take me to your Venus\". Jenže po vydání původního prvního promo singlu Do What U Want, který měl obrovský úspěch po celém světě se Gaga rozhodla udělat ji druhým oficiálním singlem a Venus se tak stal pouze propagačním singlem.\n\nPoprvé singl předvedla 26. října 2013 v klubu G-A-Y v Londýně. Další představení bylo 27. října 2013 v britském X-Factoru společně se singlem Do What U Want. 8. listopadu 2013 se vysílala epizoda britského pořadu The Graham Norton Show, kde Gaga opět vystoupila s Venus a Do What U Want. Dále byla píseň představena na oslavě vydání alba, ArtRave. Venus zazněla i v speciálním pořadu stanice ABC: Lady Gaga and the Muppets' Holiday Spectacular. Naživo píseň předvedla i v Japonsku na začátku prosince.\n"}
{"id": "946112", "url": "https://cs.wikipedia.org/wiki?curid=946112", "title": "Římskokatolická farnost Libuň", "text": "Římskokatolická farnost Libuň\n\nŘímskokatolická farnost Libuň (lat. \"Libuna\", něm. \"Libun\") je územní společenství římských katolíků v Libuni a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo, ale již od roku 1344 byla v místě plebánie. Matriky jsou vedeny od roku 1680.\n\nZ důvodu efektivity duchovní správy byl vytvořen \"farní obvod\" (kolatura) farnosti Rovensko pod Troskami, jehož součástí je i farnost Libuň, která je tak spravována \"excurrendo\".\n\n\"Začátek působnosti jmenovaného v duchovní správě farnosti od:\"\n\n"}
{"id": "946117", "url": "https://cs.wikipedia.org/wiki?curid=946117", "title": "Mora (strom)", "text": "Mora (strom)\n\nMora je rod rostlin z čeledi bobovité. Jsou to mohutné stromy se zpeřenými listy a drobnými květy v hustých klasovitých květenstvích, nápadné zejména velkými kořenovými náběhy u paty kmene. Rostou v počtu 9 druhů v tropické Americe. Některé druhy, zejména \"Mora excelsa\" a \"Mora gonggrijpii\", jsou těženy pro dřevo. Druh \"Mora oleifera\" má největší semena ze všech dvouděložných rostlin.\n\nZástupci rodu \"Mora\" jsou mohutné stromy se sudozpeřenými listy. Listy se skládají ze 2 až 4 párů vstřícných celokrajných lístků. Palisty jsou opadavé. Květy jsou drobné, přisedlé, v hustých klasech seskupených ve vrcholové laty. Kalich je zvonkovitý až baňkovitý, zakončený 5 malými zuby. Korunní lístky jsou volné. Tyčinek je 10, polovina z nich je sterilní. Semeník je krátce stopkatý, s několika vajíčky. Lusky jsou dřevnaté, pukavé, zploštělé, podlouhle oválné. Semena jsou velká, ledvinovitá.\n\nRod \"Mora\" zahrnuje 9 druhů. Je rozšířen v tropické Americe od karibských ostrovů po Kolumbii a severovýchodní Brazílii.\n\nSemena \"Mora oleifera\" či \"Mora megistosperma\" jsou považována za největší semena ze všech dvouděložných rostlin. Měří na délku až 18 centimetrů a na šířku 12.\n\"Mora excelsa\" je mohutný strom s nápadnými kořenovými náběhy u paty kmene, dorůstající výšky až 50 metrů. Náleží mezi nejmohutnější stromy Jižní Ameriky.\n\nDřevo \"Mora excelsa\" je tvrdé, pevné a velmi trvanlivé, podobné dřevu teaku. Běl je nažloutlá, jádrové dřevo nažloutle červenohnědé až tmavě červené. V koloniálních dobách bylo používáno na stavbu lodí, později na železniční pražce. V současnosti je využíváno spíše v místě původu a vyváženo je zřídka. Hodí se zejména na průmyslové podlahy, vodní stavby, těžké konstrukce a pražce. Obchoduje se pod názvem \"mora\". Podobně je využíván i druh \"Mora gonggrijpii\", rozšířený v Guayaně a Surinamu. Oba druhy náležejí v Guayaně k nejdůležitějším zdrojům dřeva. \n\n\n"}
{"id": "946122", "url": "https://cs.wikipedia.org/wiki?curid=946122", "title": "Ferentino", "text": "Ferentino\n\nFerentino je město v Itálii, v provincii Frosinone, Lazio, leží 65 km jihovýchodně od Říma. Nachází se na horách Monti Ernici ve výšce 400 metrů nad mořem. Žije zde okolo 21 000 obyvatel. Daří se zde hlavně textilu a řemeslným výrobkům, po druhé světové válce Ferentino zažilo průmyslový růst, a to hlavně v oblasti léčiv.\n\nDochovaly se zde značné pozůstatky starověkého římského opevnění. Římané získali město v roce 364 před naším letopočtem, později (po 195 př.nl) město přijalo římský městský stav. Katedrála sv. Jana a Pavla (: ) byla postavena na místě staršího kostela v letech 1099-1118, interiér byl modernizován v roce 1693, ale byl obnoven do původní podoby v roce 1902. Gotický kostel Santa Maria Maggiore v dolní části města pochází ze 13. až 14. století.\n\nAcuto, Alatri, Anagni, Fiuggi, Frosinone, Fumone, Morolo, Sgurgola, Supino, Trivigliano\n\nZdroj: \n\n"}
{"id": "946127", "url": "https://cs.wikipedia.org/wiki?curid=946127", "title": "Ondřej Kacetl", "text": "Ondřej Kacetl\n\nOndřej Kacetl (* 15. října 1990, Znojmo) je český hokejový brankář, od května 2017 nastupující za český klub HC Dynamo Pardubice.\n\nSvoji hokejovou kariéru začal v týmu HC Znojemští Orli, kde prošel všemi mládežnickými kategoriemi a v sezoně 2009/10 si odbyl premiéru v A-mužstvu působícím tehdy v první lize. Nadále však chytal také za juniory, se kterými v roce 2011 vybojoval ligový titul. Mezi třemi tyčemi u \"áčka\" se začal stabilně objevovat v ročníku 2011/12, kdy klub hrál mezinárodní ligu EBEL. V roce 2013 odešel společně s Martinem Pláňkem ze Znojma do extraligového týmu HC Mountfield z Českých Budějovic. Celé mužstvo se však záhy přesunulo do Hradce Králové, kde vznikl nový klub Mountfield HK. Krátce po přesunu si s týmem zahrál na turnaji European Trophy v severní divizi, kde Hradec skončil v konfrontaci s mužstvy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. 17. ledna 2014 si ve 39. kole extraligy na královéhradeckém ledě v utkání proti obhájci titulu klubu HC Škoda Plzeň připsal svoji první vychytanou nulu v nejvyšší soutěži a byl vyhlášen nejlepším domácím hráčem zápasu. V týmu zpočátku příliš nehrál a kryl záda Pavlu Kantorovi, zároveň kvůli většímu zápasovému vytížení nastupoval formou střídavých startů nebo hostování v první lize za Rebel Havlíčkův Brod či Duklu Jihlava. Po Kantorově odchodu se před ročníkem 2015/16 stal jedničkou. V lednu 2016 uzavřel s královéhradeckým vedením nový dvouletý kontrakt s následnou opcí na prodloužení spolupráce. Sezonu 2016/17 začal jako první brankář, ale po nepříliš povedeném vstupu mužstva do ročníku ho nahradil mezi třemi tyčemi Patrik Rybár. Kacetl od devátého ligového kola chytal sporadicky a formou střídavých startů pomáhal Stadionu Litoměřice, prvoligové farmě Hradce. V listopadu 2016 zamířil z Hradce Králové na měsíc hostovat do konkurenčního Dynama Pardubice, opačným směrem odešel taktéž na měsíční hostování útočník Michal Bárta. Po návratu do svého mateřského oddílu se s královéhradeckým klubem představil na konci roku 2016 na prestižním Spengelerově poháru, kde byl tým nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. S mužstvem poprvé v jeho historii postoupil v extralize do semifinále play-off, kde byl Hradec vyřazen pozdějším mistrem - Kometou Brno v poměru 2:4 na zápasy, ale Kacetl společně se spoluhráči a trénery získal bronzovou medaili. V květnu 2017 se vrátil na přestup do Dynama Pardubice, kde se domluvil na víceleté smlouvě.\n\n"}
{"id": "946139", "url": "https://cs.wikipedia.org/wiki?curid=946139", "title": "Falc (hrad)", "text": "Falc (hrad)\n\nFalc (z něm. \"Pfalz\", hrad, palác, z lat. \"palatium\") je typ raně středověkého hradu ve Svaté říši římské.\nPanovník v říši nevládl z jednoho místa, ale se svým dvorem se přesouval, putoval po jednotlivých částech říše, což mu v době chybějící infrastruktury kvalitních cest umožňovalo efektivněji vykonávat panovnické funkce (soudnictví, vybírání daní, udělování privilegií atd.). A právě královské (císařské) falce tvořily síť sídel, po kterých se panovník se svým dvorem mohl pohybovat a které mu poskytovaly potřebné zázemí.\n\nNejvýznamnější falc byla v Cáchách (Aachenu) s korunovační kaplí Panny Marie z doby Karla Velikého. \nVýznamné i méně významné falce se nacházely na desítkách až stovkách míst dnešního Německa a sousedních států. Často byly umísťovány ve vzdálenosti přibližně 30 km, která odpovídá jednomu dni cesty na koni. V Česku se nachází jediná falc v Chebu, protože jí spravované Chebsko bylo k českým zemím připojeno až za vlády Jana Lucemburského.\n\nPodoba falcí se v průběhu času měnila. V době Karla Velikého mohlo jít o jednoduché a neopevněné dvorce, ale za vlády Štaufů se některé vyvinuly do podoby regulérních kamenných hradů. Ani ty však netvoří žádný specifický typ, do kterého se pojem falc v některé literatuře zužuje. Pro štaufské falce bývá typický velký ústřední kamenný palác na půdorysu protáhlého obdélníku. Vnitřek, osvětlený zpravidla řadou půlkruhově zaklenutých, někdy sdružených oken, obsahoval velký královský sál (\"aula regia\"). Ústřední palác byl doplněn dalšími budovami, zejména kaplí a stájemi pro koně.\n\nCísařské falce jsou považovány za vzor románského knížecího paláce Pražského hradu, který svou původní podobou paláce falcí připomínal.\n\n"}
{"id": "946141", "url": "https://cs.wikipedia.org/wiki?curid=946141", "title": "Římskokatolická farnost Mladějov", "text": "Římskokatolická farnost Mladějov\n\nŘímskokatolická farnost Mladějov (lat. \"Mladegovium,\" něm. \"Mladegow\") je územní společenství římských katolíků v Mladějově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1383. Později byla připojena k farnosti Sobotka. Od roku 1740 se stala opět samostatnou farností. Matriky jsou vedeny od roku 1740.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Rovensko pod Troskami, jehož součástí je i farnost Mladějov, která je tak spravována \"excurrendo\".\n\n\n"}
{"id": "946143", "url": "https://cs.wikipedia.org/wiki?curid=946143", "title": "Pavel Kantor", "text": "Pavel Kantor\n\nPavel Kantor (* 17. srpna 1991 v Českých Budějovicích) je český hokejový brankář, v současné době působící v extraligovém týmu HC Dynamo Pardubice. Mimo Česka působil i v Norsku.\n\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "946144", "url": "https://cs.wikipedia.org/wiki?curid=946144", "title": "Jaroslav Pavelka", "text": "Jaroslav Pavelka\n\nJaroslav Pavelka (* 12. září 1993, Dvůr Králové nad Labem) je český hokejový brankář a bývalý mládežnický reprezentant, od července 2013 nastupující za český klub Mountfield HK. Mimo Česko působil na klubové úrovni v Kanadě.\n\nSvoji hokejovou kariéru začal v Tamboru Dvůr Králové nad Labem. V průběhu mládeže zamířil do týmu HC VČE Hradec Králové, kde v sezoně 2010/11 ve věku 17 let poprvé chytal za A-mužstvo tehdy působící v první lize a zároveň formou střídavých startů pomáhal klubu TJ SC Kolín ze třetí nejvyšší soutěže. V roce 2011 odešel do zámoří a nastupoval v juniorské OHL za kanadské týmy Niagara IceDogs, se kterým vybojoval v ročníku 2011/12 ligové stříbro, a Windsor Spitfires. V červenci 2013 zamířil na zkoušku zpět do Hradce Králové, kde uspěl a po podpisu smlouvy doplnil v extraligovém mužstvu tehdejší brankářskou dvojici Ondřej Kacetl - Pavel Kantor. Krátce po svém příchodu si s klubem zahrál na turnaji European Trophy 2013 v severní divizi, kde Hradec skončil v konfrontaci s týmy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V Hradci vykonával převážně pozici třetího brankáře a kvůli většímu hernímu vytížení nastupoval za Stadion Vrchlabí či Stadion Litoměřice. Svůj první zápas za Hradec Králové v nejvyšší soutěži odchytal v říjnu 2014 proti mužstvu HC Oceláři Třinec. 9. března 2015 královéhradecké vedení využilo předkupní právo a prodloužilo s Pavelkou kontrakt. V ročníku 2016/17 se částečně podílel na historickému úspěchu Hradce, se kterým získal v lize bronzovou medaili.\n\nJaroslav Pavelka je bývalý mládežnický reprezentant České republiky, nastupoval postupně za výběry do 16, 17, 18 a 20 let. S reprezentací U18 se představil v roce 2011 na Mistrovství světa do 18 let v Německu.\n\n"}
{"id": "946146", "url": "https://cs.wikipedia.org/wiki?curid=946146", "title": "Box na Letních olympijských hrách 1988", "text": "Box na Letních olympijských hrách 1988\n\nBox na Letních olympijských hrách 1988.\n\n"}
{"id": "946147", "url": "https://cs.wikipedia.org/wiki?curid=946147", "title": "Redon", "text": "Redon\n\nRedon je francouzská obec v departementu Ille-et-Vilaine v regionu Bretaň. V roce 2016 zde žilo 8889 obyvatel. Je centrem arrondissementu Redon.\n\n\"Počet obyvatel\" \n\n"}
{"id": "946148", "url": "https://cs.wikipedia.org/wiki?curid=946148", "title": "Římskokatolická farnost Újezd pod Troskami", "text": "Římskokatolická farnost Újezd pod Troskami\n\nŘímskokatolická farnost Újezd pod Troskami (lat. \"Ugezda\") je územní společenství římských katolíků v Újezdě pod Troskami a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž od roku 1344 byla v místě plebánie. Farnost byla kanonicky zřízena od roku 1874.\n\n\nV pohusitském období působili ve farnosti různí duchovní správcové. Patřil mezi ně v roce 1629 i Matěj Burnatius, který byl spolu se studentem Janem Rokytou 9. srpna 1629 zavražděn poblíž fary v Libuni zavražděn.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Rovensko pod Troskami, jehož součástí je i farnost Újezd pod Troskami, která je tak spravována \"excurrendo\".\n\nŘímskokatolická farnost Újezd pod Troskami\n\n"}
{"id": "946150", "url": "https://cs.wikipedia.org/wiki?curid=946150", "title": "Pachyrhizus", "text": "Pachyrhizus\n\nPachyrhizus (\"Pachyrhizus\") je rod rostlin z čeledi bobovité (\"Fabaceae\"). Zahrnuje 5 druhů převážně popínavých bylin s dužnatými kořeny a trojčetnými listy, pocházejících z tropické Ameriky. Druh \"Pachyrhizus erosus\" je pěstován pro jedlé kořenové hlízy v tropech celého světa, jedlé hlízy mají i druhy \"P. tuberosus\" a \"P. ahipa\".\n\nZástupci rodu pachyrhizus jsou povětšině jednoleté popínavé byliny s kořenovými hlízami, výjimečně téměř vzpřímeně rostoucí vytrvalé byliny. Listy jsou střídavé, trojčetné, dosti velké, s čárkovitými palisty. Čepel lístků je celistvá, laločnatá až hluboce členěná. Květenství jsou úžlabní hrozny, případně laty. Květy jsou modré, fialové nebo bílé. Kalich je trubkovitě zvonkovitý, dvoupyský s 1 lalokem nahoře a 3 menšími dole. Pavéza je okrouhlá, se 2 zahnutými oušky a zelenou skvrnou na bázi. Křídla a člunek jsou přibližně stejně dlouhé. Tyčinek je 10 a jsou dvoubratré. Semeník je téměř přisedlý, na bázi obklopený zvlněným terčem, se zahnutou čnělkou a mnoha vajíčky. Lusky jsou protáhlé, s přehrádkami mezi semeny a zaškrcované.\n\nRod pachyrhizus zahrnuje 5 druhů, rozšířených v tropické Americe. \"Pachyrhizus erosus\" vlivem pěstování zdomácněl i v jiných oblastech tropů.\n\nRod \"Pachyrhizus\" je v současné taxonomii čeledi bobovitých řazen do tribu \"Phaseoleae\". Druhy \"Pachyrhizus erosus\" a \"P. tuberosus\" jsou velmi blízce příbuzné a jejich jména jsou často zaměňována.\n\nZralá semena \"Pachyrhizus erosus\" obsahují 0,1 až 1% rotenonu a jsou jedovatá podobně jako semena \"P. tuberosus\".\n\nDruh \"Pachyrhizus erosus\" je pěstován v tropech celého světa pro jedlé kořenové hlízy. Pochází z Mexika a Střední Ameriky, kde byl kultivován již v předkolumbovských časech. Jedlé jsou i nezralé lusky, zatímco zralá semena jsou jedovatá. Podobně jsou využívány i druhy \"Pachyrhizus tuberosus\" z Amazonie a \"P. ahipa\" z Peru, Argentiny a Bolívie. Ze semen jsou vyráběny lékařské přípravky používané na různá kožní onemocnění, svrab a prašivinu. Nálev ze semen \"P. tuberosus\" je drastické projímadlo.\n"}
{"id": "946152", "url": "https://cs.wikipedia.org/wiki?curid=946152", "title": "Équeurdreville-Hainneville", "text": "Équeurdreville-Hainneville\n\nÉqueurdreville-Hainneville je francouzská obec v departementu Manche v regionu Normandie. Leží na pobřeží Lamanšského průlivu. V roce 2010 zde žilo 17 339 obyvatel. Je centrem kantonu Équeurdreville-Hainneville.\n\n\"Počet obyvatel\" \n\n"}
{"id": "946154", "url": "https://cs.wikipedia.org/wiki?curid=946154", "title": "Bohumil Jank", "text": "Bohumil Jank\n\nBohumil Jank (* 6. července 1992 v Milevsku) je český hokejový obránce, od května 2019 působící v klubu HC Škoda Plzeň. Mimo Česko působil na klubové úrovni v Kanadě a na Slovensku.\n\n\n\n"}
{"id": "946158", "url": "https://cs.wikipedia.org/wiki?curid=946158", "title": "Vire", "text": "Vire\n\nVire je francouzská obec v departementu Calvados v regionu Normandie. V roce 2010 zde žilo 11 999 obyvatel. Je centrem arrondissementu Vire.\n\n\"Počet obyvatel\" \n\n"}
{"id": "946164", "url": "https://cs.wikipedia.org/wiki?curid=946164", "title": "Michael Kolarz", "text": "Michael Kolarz\n\nMichael Kolarz (* 12. ledna 1987 v Ostravě) je český hokejista.\n\n\n"}
{"id": "946167", "url": "https://cs.wikipedia.org/wiki?curid=946167", "title": "Béla Biszku", "text": "Béla Biszku\n\nBéla Biszku (13. září 1921, Márokpapi – 31. března 2016) byl maďarský komunistický politik, viněný ze zločinů při potlačení povstání v roce 1956.\nBiszku vstoupil do komunistické strany v roce 1944 a zapojil se do protinacistického odboje. Po válce postupoval ve stranickém žebříčku a stal se předsedou obvodního stranického výboru v Budapešti, který se po vypuknutí povstání v roce 1956 zapojil do nasazení ozbrojených sil na obranu režimu.\n\nPoté, co invazní vojska Sovětského svazu povstání potlačila, stal se ministrem vnitra v promoskevské vládě, kterou vedl János Kádár. V této funkci bezprostředně dohlížel na represe vůči účastníkům povstání. Od roku 1961 byl místopředsedou vlády. Zároveň byl členem nejužšího vedení Maďarské socialistické dělnické strany a tajemníkem jejího ústředního výboru.\n\nV roce 1972 se zapojil do pokusu odstranit Kádára z vedení strany a země, ale neuspěl, což vedlo k jeho vlastnímu postupnému odstavení od moci.\n\nAni po pádu komunistického režimu Biszku nezměnil názor na své jednání v padesátých letech, povstání v roce 1956 nadále označoval za kontrarevoluci. \"„Během čtyř let, kdy jsem stál v čele ministerstva vnitra, se v zemi obnovil pořádek,“ \"řekl v roce 2010.\n\nV roce 2012 byl Biszku zatčen a obviněn ze zločinů souvisejících s potlačením povstání. Podle prokurátora je přímo zodpovědný za rozkazy ke střelbě do davu v Budapešti a Salgótarjánu v prosinci roku 1956, při nichž zahynulo dohromady 51 lidí. Byl obžalován z válečných zločinů a hrozí mu doživotní vězení. 13. května 2014 byl nepravomocně odsouzen za válečné zločiny k 5,5 letům odnětí svobody, soud vyšší instance ale v roce 2015 nařídil vrácení případu k novému projednání.\n"}
{"id": "946168", "url": "https://cs.wikipedia.org/wiki?curid=946168", "title": "Tourny", "text": "Tourny\n\nTourny je francouzská obec v departementu Eure v regionu Normandie. V roce 2010 zde žilo 897 obyvatel.\n\n\"Počet obyvatel\" \n\n"}
{"id": "946169", "url": "https://cs.wikipedia.org/wiki?curid=946169", "title": "Blohm &amp; Voss BV 143", "text": "Blohm &amp; Voss BV 143\n\nBlohm und Voss Bv 143 byla protilodní raketa vyvíjená v Německu během druhé světové války. Byla to vůbec první raketa s plochou dráhou letu odpalovaná ze vzduchu. Akcelerovala raketovým motorem a měla zabudovaný snímač, který měl držet raketu 2 m nad vodou. Snímač ale nefungoval podle představ a tak byl projekt zrušen.\n\n"}
{"id": "946172", "url": "https://cs.wikipedia.org/wiki?curid=946172", "title": "Croisy-sur-Andelle", "text": "Croisy-sur-Andelle\n\nCroisy-sur-Andelle je francouzská obec v departementu Seine-Maritime v regionu Normandie. V roce 2010 zde žilo 522 obyvatel.\n\n\"Počet obyvatel\"\n\n"}
{"id": "946173", "url": "https://cs.wikipedia.org/wiki?curid=946173", "title": "Chanovští z Dlouhé Vsi", "text": "Chanovští z Dlouhé Vsi\n\nChanovští z Dlouhé Vsi byl český vladycký rod odvozující svůj název od obce Chanovice v okrese Klatovy. Chanovický zámek jim patřil od patnáctého století do roku 1717.\n\nPocházeli z vladyckého rodu Dlouhoveských z Dlouhé Vsi a kteří Dlouhou Ves drželi do konce 15. století. Jan Lhota mladší z Dlouhé Vsi měl syna Volfganga, který provedl stavební úpravy chanovické tvrze. Ten si vzal Evu z Vidhostic na Pajreku. Adam Chanovský, syn Volfganga Chanovského z Dlouhé Vsi a který se narodil kolem roku 1504, koupil hrad Rábí. Rod vlastnil mj. Svéradice, Lazsko, Dožice, Hradiště a Týniště.\n\nVnukem Adama byl:\n\nNa modrém štítě měli vyobrazen bílý štít zvaný kotouč, tedy jako u obce Chanovice.\n\nMezi příbuzné patří rod z Vidhostic, Příchovští z Příchovic.\n\n\n"}
{"id": "946174", "url": "https://cs.wikipedia.org/wiki?curid=946174", "title": "Blohm &amp; Voss BV 246", "text": "Blohm &amp; Voss BV 246\n\nBlohm und Woss Bv 246 Hagelkorn byla řízená klouzavá letecká puma používaná proti zvláštním cílům (lodě, mosty…). Měla dokonale hladký proudnicový tvar a štíhlá křídla, která jí dávala klouzavý poměr 1:25. Navrhl ji dr. Richard Vogt, zpočátku se pro ni používalo označení Bv 226, až později 12. prosince roku 1943 se označení změnilo na definitivní Bv 246.\n\nKonstrukce střely byla poměrně jednoduchá, na proudnicovém trupu byla přimontována štíhlá křídla o rozpětí 6, 4 m s velmi neobyčejnou konstrukcí. Kolem ocelovo-hliníkového jádra byla tenká vrstva betonu a napružené křídlo při vypuštění vzdálilo pumu od bombardéru. V zadní části stroje byly křížové ocasní plochy.\nPumu nesl pod trupem bombardér (nejčastěji He 111, ale unesl ji i Fw 190) a když ji letadlo vyneslo do velké výšky (až 10 000 metrů), mohla doklouzat až 200 km do cíle. To chránilo bombardér před protiletadlovou palbou ze země.\n\nBylo testováno několik naváděcích systémů, mezi nimi i \"Radieschen\", který sloužil k navádění na radarový vysílač. Hagelkorn tak byla první anti-radarová střela. Projekt byl zrušen, když se Britové naučili účinně rušit německé radiové navádění a když se osvědčil systém V-1. Pum se vyrobilo přes 1 000 ks, ale žádná nebyla použita v boji.\n\n\n"}
{"id": "946176", "url": "https://cs.wikipedia.org/wiki?curid=946176", "title": "Benjamin Lazar", "text": "Benjamin Lazar\n\nBenjamin Lazar (* 1977) je francouzský divadelní režisér a herec. Jeho specializací je barokní divadlo.\n\nDivadlo si ho zcela podmanilo již při studiu na lyceu Montaigne v Paříži. Jeho profesorka francouzštiny Isabelle Grellet, zorganizovala ve škole divadelní dílny a pozvala známého britského režiséra Petera Brooka, aby tam uspořádal se žáky seminář o divadle. Nejvíce ho ale ovlivnil divadelní režisér a později i filmař Eugène Green, ve svém ateliéru barokního divadla s ukázkami z dobových představení. Benjamin Lazar u něho později studoval deklamaci a barokní gestiku. Barokní divadlo, mu podle jeho vlastních slov, natrvalo „přešlo do krve“. Studia herectví dokončil ve škole École Claude-Mathieu a zároveň cvičil hru na housle a zpěv. \nV roce 2004 založil divadlo Théâtre de l'incrédule (Divadlo nevěřícího). Je spolupracujícím umělcem Théâtre de Cornouaille (Cornwallského divadla) v Quimperu v Bretani.\n\nV roce 2004 ztvárnil jednu z vedlejších postav ve filmu režiséra Eugèna Greena \"Le Pont des Arts\" (\"Most umění\"). Název filmu je odvozen od pařížského mostu Pont des Arts, který je ve závěru filmu místem „setkání“ hlavních postav.\n\nV roce 2005 mu odborník na barokní operu a divadlo, dirigent Marc Minkowski doporučil tři své spoluracovníky z předchozích inscenací barokních oper, scénografku Adeline Caronovou, kostýmního výtvarníka Alaina Blanchota a hlavně mistra jevištní techniky a osvětlovače Christophe Nailleta. Spolu s nimi a ostatními členy štábu režíroval Benjamin Lazar inscenaci komické opery – baletu \"Le Bourgeois gentilhomme\" (\"Měšťák šlechticem\") autorů Molièra a Jean-Baptiste Lullyho v původní verzi z roku 1670. V inscenaci si zahrál i dvojroli sluhy a učitele filozofie. \nPro hudební doprovod byl vybrán orchestr \"Le Poème Harmonique\" s dirigentem Vincentem Dumestrem a sólistkou Claire Lefilliâtre. Průběh přípravy inscenace byl zachycen v dokumentárním filmu na DVD \" Les enfants de Molière et de Lully\" (\"Děti Moliéra a Lullyho\").\nS těmito spolupracovníky pak realizoval i svá další díla \"Il Sant'Alessio\" (\"Svatý Alexius\") v roce 2007 a \"Cadmus et Hermione\" (\"Kadmos a Harmonia\") v roce 2008. Ve stejném roce vystoupil také v roli Hermiony (Harmonie) v parodii na toto dílo nazvané \"Pierot Cadmus\" režiséra Nicolase Viala.\n\nPo premiérových představeních režiséra Benjamina Lazara následuje většinou turné po francouzských a dalších evropských městech (Caen, Nancy, Lucemburk aj.) i účast na zahraničních festivalech staré hudby (Oude Muziek Utrecht a další).\n\nV roce 2009 uvedl tragédii \"Pyrame et Thisbé\" (\"Pýramus a Thisbé\") autora Théophila de Viau, ve které si zahrál a zazpíval roli Pýrama.\n\nVe všech inscenacích Benjamina Lazara hraje velkou roli osvětlení, při kterém vychází často z dobových představení, kdy byla scéna osvětlena řadami svíček, umístěných na rampě jeviště. Herci na jevišti jsou osvětlováni zespodu, což spolu s líčením a kostýmy dotváří výsledný umělecký dojem.\n\n29. dubna 2010 režisér představil živě na webových stránkách Théâtre de Cornouaille v pořadu \"d' Au Web ce soir\" (\"Dnes večer na webu\") hru \"Ursula 1.1\".\n\n\n"}
{"id": "946181", "url": "https://cs.wikipedia.org/wiki?curid=946181", "title": "Jumel", "text": "Jumel\n\nJumel je francouzská obec v departementu Somme v regionu Hauts-de-France. V roce 2010 zde žilo 358 obyvatel.\n\n\"Počet obyvatel\" \n\n"}
{"id": "946182", "url": "https://cs.wikipedia.org/wiki?curid=946182", "title": "Poslové míru OSN", "text": "Poslové míru OSN\n\nPoslové míru OSN ( ) je titul, který uděluje Organizace spojených národů \"„vynikajícím jednotlivcům pečlivě vybraným z oblasti umění, hudby, literatury a sportu, kteří souhlasili pomoct soustředit světovou pozornost na práci Spojených národů“\".\n\nPoslové jsou vybráni nejprve na dobu 3 let, i když tři ze současných 12 poslů – Michael Douglas, Elie Wiesel a Jane Goodallová slouží víc než 10 let.\n\nKoncept poslů míru byl připojen v roce 1998 jako hlavní dodatek k systému vyslanců dobré vůle OSN a čestných vyslanců, které vybírají různé agentury OSN od roku 1954, kdy UNICEF jmenovala Dannyho Kaye prvním vyslancem dobré vůle.\n\nZatímco vyslanci dobré vůle a čestní vyslanci propagují práci příslušné agentury OSN, poslové míru mají propagovat práci OSN obecně a jsou jmenováni přímo generálním tajemníkem OSN.\n\nV seznamu poslů míru OSN je uveden také herec Edward Norton, který byl v roce 2010 jmenován vyslancem dobré vůle pro biodiverzitu. Je v tomto směru výjimkou proto, že byl jmenován do této role jako první v historii rovněž generálním tajemníkem OSN.\n\nŘazeno podle data uvedení, případně podle abecedy.\n\n\n"}
{"id": "946184", "url": "https://cs.wikipedia.org/wiki?curid=946184", "title": "Beauty Queens", "text": "Beauty Queens\n\nBeauty Queens je srbská dívčí skupina, která vznikla ve finských Helsinkách v květnu 2007, a to po vítězství Mariji Šerifović na Eurovision Song Contest 2007. Dívky zpívaly doprovodné vokály a staly se velmi populární. Dosáhly také na třetí místo v soutěži \"Beovizija 2008\".\n\nSanja Bogosavljević se narodila v Bělehradě 28. června 1979. Je pokročilá studentka na fakultě múzických umění (klavírní třída). Ve věku 10 let se zúčastnila festivalu \"Children sing hits\" (Děti zpívají hity), kde se umístila na druhém místě. Po dlouhou dobu zpívala v dětském sboru RTB. Byla členkou skupiny \"Divas\", která se účastnila festivalu Bělehradské jaro. Byla doprovodnou vokalistkou slavných hudebníků. Vystupovala v různých klubech v Bělehradě s kapelou Blah Blah Band 8 let. V letech 2006 a 2007 se skupina úspěšně zúčastnila soutěže \"Beovizija\" a získala cenu \"Nejlepší nováček roku 2006\".\n\nSuzana Dinić se narodila 1. června 1986. Ve věku 16 let vystudovala Fakultu múzických umění ve městě Zaječar a studovala hru na klavír. Na svém prvním sólovém koncertě vystoupila, když jí bylo deset let. Na koncertě na Ukrajině byla doprovázena Lavovski filharmonickým orchestrem. Získala řadu ocenění na národní i mezinárodní půdě pěveckých soutěží. Od roku 2003 zpívala ve sboru \"Collegium Musicum\" pod taktovkou Darinka Matice Marovice.\n\nKsenija Milošević se narodila v Bělehradě roku 1982. Studovala hru na housle ve třídě profesora Dejana Mihailoviče a je absolventem Fakulty múzických umění v Bělehradě. V roce 2005 získala titul magistr. Získala mnoho ocenění a vystupovala jako sólista s předními orchestry Srbska. Od roku 2001 působila jako zástupce prvních houslí bělehradského filharmonického orchestru a tuto pozici prvních houslí zastávala dvě koncertní sezóny. Zúčastnila se mnoha mezinárodních festivalů s ethno kapelou \"Ognjen and Friends\". V roce 2006 zpívala doprovodné vokály k písni \"\"Lejla\"\" skupiny Hari Mata Hari, která reprezentovala Bosnu a Hercegovinu na Eurovision Song Contest 2006.\n\nAna Milenković (nyní působící jako sólová umělkyně) se narodila v Bělehradě 19. dubna 1980. Objevila se jako sólista na mnoha festivalech Bělehradské jaro (2000), festival Budva (2001), Eurosong (2004) a festival Zrenjanin (2004). V roce 2005 nastoupila do kapely \"Blah Blah Band\". Skupina se úspěšně účastnila soutěží \"Beovizija 2006\" a \"2007\". V roce 2006 vyhrála ocenění \"Nejlepší nováček\". Pracovala také s předními hudebníky ze Srbska a Černé Hory. Pracovala jako náhradní vokalistka pro velkou popovou hvězdu Zdravka Colica a velmi populárního zpěváka Vlada Georgieva.\n\nIvana Selakov (nyní působící jako sólová umělkyně) se narodila v Bělehradě 8. listopadu 1978. Vyrůstala ve městě Sombor, kde byla zasvěcena do světa hudby. Dokončila nižší hudební školu, zúčastnila se řady pěveckých soutěží a vystoupovala v jazzových a rock'n'roll klubech. V roce 1997 začala studovat biologii v Bělehradě, ale velmi brzy se oddala hudbě. Po biologii Ivana začali studovat \"Nahrávání a navrhování zvuku\" a téměř ji dokončila. Účinkovala jako sólistka na několika festivalech – \"Radio Festival\", \"Beovizija 2006\" a dalších. Dělala náhradní vokalistku pro mnoho populárních umělců.\n\nPoprvé po Eurovision Song Contest vystoupily členky skupiny v červenci 2007 na hudebním festivalu Budva, kde se umístily na druhém místě s písní \"\"Pet na jedan\"\". I přes to, že nevyhrály, stala se jejich píseň obrovským hitem rádií. V srpnu se zúčastnily festivalu \"Ohrid Fest\" s písní \"\"Protiv srca\"\". Zde se také umístily na druhém místě, ale jejich píseň se stala velmi populární v Makedonii, kdy dosáhly nejvyšších pozic v téměř všech makedonských hitparádách.\n\nV březnu 2008 se Beauty Queens zúčastnily soutěže \"Beovizija 2008\". Ve svém semifinále byly sice první, ale ve finále skončily až třetí, proto měla právo na reprezentaci Srbska na Eurovision Song Contest 2008 právě Jelena Tomašević. Soutěžily s písní \"\"Zavet\"\", která poněkud připomínala píseň \"\"Molitva\"\" od Mariji Šerifović. Vlastně píseň také napsal Vladimir Gaić a Saša Milošević Mare, kteří také napsali píseň \"\"Molitva\"\". Píseň se stala v Srbsku velmi populární. Beauty Queens dostaly možnost reprezentovat Srbsko v soutěži \"Eurovision Second Chance\".\n\nDne 1. června 2008 Beauty Queens zpívaly píseň od zpěvačky Tajči \"\"Hajde da ludujemo\"\" (s touto písní Tajči zastupovala SFR Jugoslávii na Eurovision Song Contest 1990) na hudební festivale ve městě Vrnjačka Banja. S touto písní nesoutěžily, ale zpívaly ji během hlasování. Beauty Queens byly hosty speciální show o nočním životě v Bělehradě. Show byla vyrobena pro Discovery Channel. Dívky soutěžily v roce 2008 na festivale Sunčane skale s písní \"\"Ti ili na\"\". Obsadily třetí místo.\n\n\n\n"}
{"id": "946185", "url": "https://cs.wikipedia.org/wiki?curid=946185", "title": "Kožnatec", "text": "Kožnatec\n\nKožnatec (\"Derris\") je rod rostlin z čeledi bobovité. Jsou to liány se zpeřenými listy a růžovými, červenými nebo bílými motýlovitými květy, rozšířené v počtu asi 50 druhů v tropech a subtropech Starého světa. Druh \"Derris elliptica\" je významný zdroj rotenonu, sloužícího zejména jako insekticid.\n\nKožnatce jsou liány, výjimečně keře nebo stromy. Rostliny jsou ovíjivé a nemají úponky. Listy jsou lichozpeřené nebo řidčeji trojčetné, se vstřícnými celokrajnými lístky a drobnými palisty. Květy jsou pohledné a spíše drobné, nejčastěji purpurově červené, bílé nebo růžové, uspořádané nejčastěji ve svazečcích ve vrcholových či úžlabních hroznech či latách. Listeny jsou drobné a opadavé. Kalich je zvonkovitý nebo miskovitý, na vrcholu se 4 nebo 5 krátkými širokými zuby nebo skoro uťatý, podepřený 2 často opadavými listenci. Koruna je delší než kalich. Pavéza je okrouhlá až obvejčitá, někdy na bázi s oušky. Křídla jsou podlouhlá a tupá, člunek je prohnutý. Tyčinky jsou jednobratré a všechny srostlé v trubičku, horní tyčinka je někdy na bázi volná. Semeník je přisedlý nebo krátce stopkatý, se zahnutou čnělkou a 1 až 11 vajíčky. Plody jsou nepukavé, kulovité až podlouhlé, hnědé, kožovité, na jednom nebo na obou švech úzce křídlaté. Obsahují 1 až 6 ledvinovitých nebo okrouhlých, zploštělých semen.\n\nRod kožnatec zahrnuje asi 50 druhů. Je rozšířen v tropech a subtropech v Africe, Asii, Austrálii a v Tichomoří. Nejčastěji rostou ve vlhkých tropických oblastech na dobře odvodněných půdách, mohou růst na bohatých i neúrodných chudých půdách.\n\nPojetí rodu \"Derris\" není ujednocené a v některých zdrojích sem jsou řazeny i druhy z tropické Ameriky. Současná taxonomie se kloní k jejich zařazení do rodu \"Lonchocarpus\". Druh \"Millettia pinnata\", pěstovaný v tropech jako okrasná rostlina a v indické medicíně používaný jako léčivka, byl v minulosti někdy řazen do rodu \"Derris\" jako \"Derris indica\", příp. do rodu \"Pongamia\" jako \"Pongamia pinnata\".\n\nKořeny kožnatce \"Derris elliptica\" obsahují 0,5 až 6% rotenonu. Některé jiné druhy obsahují rotenonu ještě více, až 13%. Rotenon byl z \"Derris chinensis\" poprvé izolován v roce 1902 a ukázal se být identický s látkou izolovanou již dříve z lonchokarpu \"Lonchocarpus nicou\".\n\nNejvýznamnějším druhem rodu je \"Derris elliptica\". Domorodci v jihovýchodní Asii jej používají k tradičnímu lovu ryb, při němž jed v rostlině obsažený (zejména rotenon) ryby omračuje. Je toxický i pro hmyz včetně larev a přidává se k jiným rostlinným insekticidům k zesílení účinku. Rostlina je komerčně pěstována zejména v jihovýchodní Asii. V roce 1940 bylo do USA importováno téměř 3000 tun kořenů \"Derris\". Extrakt z kořenů lián rodu \"Derris\" byl dříve používán v Singapuru jako insekticid k likvidaci hmyzích škůdců na mladých rostlinách muškátovníku a v Číně na zelenině. Menší význam mají i některé jiné druhy, které se používají jako zelené hnojení či doplňkové plodiny na plantážích. Syrové nebo vařené listy \"Derris heptaphylla\" se ve východní Malajsii konzumují. Druh \"Derris trifoliata\" (syn. \"D. uliginosa\") je využíván v tradiční indické medicíně.\n\n \n"}
{"id": "946187", "url": "https://cs.wikipedia.org/wiki?curid=946187", "title": "Escorter 35", "text": "Escorter 35\n\nEscorter 35 je švýcarský samohybný protiletadlový systém společnosti Oerlikon-Bührle. Je určen spíše pro soukromý trh. Je vybaven radarem s laserovým dálkoměrem. Dvojice 35mm kanónů můžou střílet i protipancéřové střely na pozemní cíle.\n\n"}
{"id": "946194", "url": "https://cs.wikipedia.org/wiki?curid=946194", "title": "Things", "text": "Things\n\nThings může být:\n\n"}
{"id": "946195", "url": "https://cs.wikipedia.org/wiki?curid=946195", "title": "Things (píseň, John Cale)", "text": "Things (píseň, John Cale)\n\n„Things“ je píseň velšského hudebníka a hudebního skladatele Johna Calea. Poprvé vyšla v říjnu 2003 jako druhý z alba \"HoboSapiens\". Singl vyšel pouze na CD, nikoliv však v digitální formě ani na vinylové desce. Hudbu i text k písni složil Cale a produkoval ji Cale spolu s Nickem Franglenem. Autorem designu obalu alba je Rick Myers, fotografii na přední straně obalu vytvořil Jon Shard a uvnitř pak Corinne Day.\n\nV původní verzi písně „Things“ hrají vedle Calea (zpěv, kytara, klávesy) ještě Lance Doss (kytara, doprovodný zpěv), John Kurzweig (kytara), Joel Mark (kytara, baskytara), Jeff Eyrich (baskytara) a Bill Swartz (bicí). V „Things X“ jsou to pak Brian Foreman (baskytara), Marco Giovino (perkuse) a Nick Franglen (hlas přes megafon a „Monster Toys“). Skladby byly nahrány ve studiu Globe Studios v New Yorku a mixovány v Eden Studios.\n\nPíseň byla inspirována filmem \"Co dělat v Denveru, když člověk nežije\". Různé zdroje tvrdí, že píseň byla inspirována či je poctou písničkáři Warrenu Zevonovi, který rovněž nahrál píseň nazvanou „“. Cale k tomu však řekl, že tu píseň neznal a že inspirací pro vznik jeho díla byl zmiňovaný film. „“ je jednoduchá „popová“ píseň založená na kytaře. Cale píseň hrál již v roce 2000 ve filmu \"Beautiful Mistake\", v této verzi jej doprovázela velšská kapela Super Furry Animals.\n\nAutorem všech skladeb je John Cale.\n"}
{"id": "946197", "url": "https://cs.wikipedia.org/wiki?curid=946197", "title": "Vuhledar", "text": "Vuhledar\n\nVuhledar (ukrajinsky '; rusky ' – \"Ugledar\") je město v Doněcké oblasti na Ukrajině. Leží v Donbasu a nachází se v jihozápadní části oblasti ve vzdálenosti 60 kilometrů na jihozápad od Doněcka. V roce 2012 žilo ve Vuhledaru přes patnáct tisíc obyvatel.\n"}
{"id": "946199", "url": "https://cs.wikipedia.org/wiki?curid=946199", "title": "OpenShot", "text": "OpenShot\n\nOpenShot je v informatice název svobodného nelineárního video editoru pro střih videa. Je napsán v Pythonu a používá MLT framework. Projekt byl zahájil v srpnu 2008 Jonathanem Thomasem s cílem vytvořit stabilní a snadno použitelný video editor.\n\n\n"}
{"id": "946204", "url": "https://cs.wikipedia.org/wiki?curid=946204", "title": "Kajan", "text": "Kajan\n\nKajan (\"Cajanus\") je rod rostlin z čeledi bobovité. Jsou to keře nebo liány s trojčetnými listy a motýlovitými květy, rostoucí v tropické Asii, Africe, na Madagaskaru a v Oceánii. Kajan indický (\"Cajanus cajan\") je důležitá luštěnina, pěstovaná v sušších oblastech tropů celého světa.\n\nKajany jsou keře, polokeře nebo dřevnaté či bylinné liány s tročetnými listy a drobnými palisty nebo bez palistů. Květenství jsou úžlabní nebo koncové hrozny. Kalich je zvonkovitý, s 5 krátkými laloky, horní 2 laloky jsou téměř nebo zcela srostlé. Pavéza je téměř okrouhlá, obvejčitá nebo obvejčitě oválná, nehetnatá a se svinutými oušky. Křídla jsou úzce až široce oválná, ouškatá, člunek je okrouhlý, na vrcholu tupý. Tyčinky jsou dvoubratré, 9 jich je srostlých a 1 volná. Semeník je téměř přisedlý a obsahuje 2 až 6 vajíček. Čnělka je dlouhá, čárkovitá, na vrcholu zahnutá a nese drobnou hlavatou bliznu. Lusky jsou zploštělé, pukavé, podlouhle čárkovité a obsahují 2 až 10 ledvinovitých až téměř kulovitých semen.\n\nKajany se vyskytují v počtu asi 30 druhů v tropické Asii, Africe, na Madagaskaru a v Oceánii. Druh \"Cajanus scarabeoides\" má velmi rozsáhlý areál rozšíření zahrnující tropickou Asii, Afriku i Oceánii.\n\nV minulosti byly do rodu \"Cajanus\" v převládajícím pojetí řazeny pouze 2 druhy: \"Cajanus cajan\" a africký druh \"C. kerstingii\". V roce 1986 sem byla přeřazena drtivá většina druhů rodu \"Atylosia\" a počet druhů rodu kajan se tak rozrostl na 30.\n\nSemena kajanu obsahují aminokyseliny (např. fenylalanin) a vitamíny B2 (riboflavin) a B6 (pyridoxin). V kůře kořenů jsou obsaženy flavony, isoflavony (např. kajanol), steroly, triterpenoidy a deriváty antrachinonu.\n\nKajan indický je pátá nejdůležitější plodina na světě poskytující luštěniny. Je pěstován v sušších oblastech tropů celého světa a je využíván také jako zelenina, krmivo, zelené hnojivo a využití má i v medicíně. V Indii je to 2. nejdůležitější luštěnina. Původ této plodiny byl dlouho neznámý a spekulovalo se že pochází z Afriky, kde byl pěstován již 2000 let před naším letopočtem. V současnosti je za místo původu považována spíše Asie. Kajan indický je také občas pěstován jako okrasná rostlina, v mírném klimatu jej lze pěstovat jako jednoletku.\n\nZelené listy a semena kajanu snižují hladinu cholesterolu. Pasta z listů, soli a vody je v tradiční indické medicíně podávána na lačno při žloutence. Listy také slouží k léčení onemocnění ústní dutiny a zevně na zarděnky a jiná vyrážková onemocnění kůže. V medicíně jsou využívány i kořeny druhu \"Cajanus scarabeoides\".\n\nStonky kajanu indického jsou místně používány na doškové střechy, pletené koše a výrobu dřevěného uhlí. Listy jsou používány jako krmivo housenek bource morušového. Pěstuje se také jako krycí rostlina a zelené hnojení.\n\n"}
{"id": "946206", "url": "https://cs.wikipedia.org/wiki?curid=946206", "title": "Cena Deutsche Bank za finanční ekonomii", "text": "Cena Deutsche Bank za finanční ekonomii\n\nCena Deutsche Bank za finanční ekonomii je německé ocenění pro ekonomy, udělované za vlivné přispění do ekonomických oblastí financí, teorie peněz nebo makroekonomie, přičemž je potřebné, aby jejich práce měla praktické nebo politicky relevantní výsledky.\n\nCena je udělována od roku 2005, a to jednou za dva roky. Uděluje ji \"Center for Financial Studies\", nezávislý výzkumný institut, přidružený k Univerzitě Johanna Wolfganga Goetheho ve Frankfurtu nad Mohanem. Součástí ocenění je také dotace ve výši 50.000 eur.\n\n\n"}
{"id": "946207", "url": "https://cs.wikipedia.org/wiki?curid=946207", "title": "Martin Pláněk", "text": "Martin Pláněk\n\nMartin Pláněk (* 12. července 1991, Znojmo) je český hokejový obránce a reprezentant, od července 2013 nastupující za český klub Mountfield HK.\n\nSvoji hokejovou kariéru začal v týmu HC Znojemští Orli, v mládeži dále nastupoval za mužstva HC Kometa Brno a HC Olomouc. V ročníku 2009/10 poprvé nakoukl do \"áčka\" Znojma, v jehož dresu hrál nejprve druhou nejvyšší soutěž a následně mezinárodní ligu EBEL. Ve Znojmě se stal oporou a v roce 2013 odešel společně s tehdejším spoluhráčem - brankářem Ondřejem Kacetlem do českobudějovického klubu HC Mountfield z extraligy. \n\nCelý tým se však záhy přesunul do Hradce Králové, kde vzniklo nové mužstvo Mountfield HK. Krátce po přesunu si s klubem zahrál na turnaji European Trophy v severní divizi, kde Hradec skončil v konfrontaci s týmy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V lednu 2016 podepsal s vedením mužstva nový dvouletý kontrakt. S Hradcem se představil na konci roku 2016 na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s týmem poprvé v jeho historii postoupil v nejvyšší soutěži do semifinále play-off, kde bylo mužstvo vyřazeno pozdějším mistrem - Kometou Brno v poměru 2:4 na zápasy, ale Pláněk společně se spoluhráči a trénery získal bronzovou medaili.\n\n"}
{"id": "946210", "url": "https://cs.wikipedia.org/wiki?curid=946210", "title": "František Peltán", "text": "František Peltán\n\nFrantišek Peltán (1. dubna 1913, Jindřichův Hradec – 20. července 1942, Praha) byl účastník československého protinacistického odboje, spolupracoval jako radiotelegrafista s odbojovou skupinou Tři králové.\nFrantišek Peltán byl nejmladším ze tří synů manželů Antonína a Marie Peltánových (bratři mu přezdívali „Ferry“). Narodil se a vyučil se čalouníkem v Jindřichově Hradci. Základní vojenskou službu nastoupil 1. listopadu 1933 u leteckého pluku č. 6 v Praze-Kbelích. Po ukončení základního výcviku byl na začátku roku 1934 cvičen na funkci radiotelegrafisty u telegrafního pluku č. 1 v Kutné Hoře. V následujících letech působil jako velitel radiostanice u několika pluků.\nPo vyhlášení Protektorátu Čechy a Morava se stal členem odbojové organizace Obrana národa jako záložní radista. V té době pracoval jako pomocný úředník v Ústavu pro choromyslné v Kateřinkách. Podílel se na přemisťování radiostanice Sparta I, zajištění technické podpory pro radisty a na předávání šifrovaných zpráv.\n\nNa začátku roku 1941 bylo zatčeno několik osob spojených s touto radiostanicí a Tři králové se proto snažili vybudovat nové radiové spojení – Sparta II. Radistou této stanice se stal František Peltán a 28. března 1941 odeslal první šifrovanou zprávu do Londýna. Zatýkání odbojářů spojených se Spartou I pokračovalo, 8. května získalo gestapo při domovní prohlídce u jednoho z nich několik zašifrovaných i nezašifrovaných zpráv. Díky tomu se gestapu podařilo prolomit šifrovací klíč Sparty I. Při výslechu zatčených zároveň zjistili polohu bytu, ze kterého probíhalo vysílání. Zbývající Tři králové – Josef Mašín a Václav Morávek (Josef Balabán byl v té době již zatčen) ale měli důležité zprávy, které potřebovali co nejrychleji odeslat do Londýna, i přes to riziko, že byt pro vysílání je sledován gestapem.\n\nVysílání, kterého se účastnil František Peltán, Josef Mašín a Václav Morávek, provedli ve večerních hodinách 13. května 1941 v bytě v ulici Pod Terebkou (dnešní Čiklova 19). Při vysílání však byli přepadeni gestapem, Josef Mašín byl těžce zraněn a zatčen, Františku Peltánovi s Václavem Morávkem se podařilo uprchnout, poté, co se spustili po ocelovém lanku ze čtvrtého patra. (Viz foto)\nV červnu 1941 se František Peltán opět pokusil dvakrát vysílat a pokaždé při tom šťastně unikl gestapu:\nOdbojáři neměli v tu dobu k dispozici žádnou radiostanici a tak František Peltán odjel léčit své zranění nohou, utrpěné při prvním přepadení gestapem, na kliniku do Plzně. Na počátku října 1941 se vrátil opět do Prahy, kde se mj. naposledy setkal se svým bratrem Stanislavem. Byt, ve kterém přebýval, byl opět vyzrazen a při návratu v něm na něj čekal příslušník gestapa, Františkovi Peltánovi se však opět, již počtvrté, podařilo uniknout.\n\nPoté se ukryl u svých přátel někde ve východních Čechách a od června 1942 v Cerhovicích u Berouna. Zde se ukrýval pod krycím jménem Zeman. Peltán také pravděpodobně do Cerhovic přinesl spojení s londýnskou exilovou vládou, to sem později přivedlo gestapo pravděpodobně díky výslechu JUC. Vítězslava Dvořáka, vedoucího funkcionáře plzeňské organizace ÚVOD, který odjel do Prahy vyzvednout novou radiostanici, kterou měl poté obsluhovat František Peltán, ale byl zatčen. Při tomto zátahu 30. června 1942 v Cerhovicích František Peltán smrtelně postřelil jednoho z gestapáků a podařilo se mu uniknout již popáté, další účastník přestřelky, cerhovický Čeněk Šillinger byl postřelen a spáchal sebevraždu.\n\nDalší člen ÚVODu MUC. Václav Rusý odjel do Prahy zjistit důvody zpoždění JUC. Vítězslava Dvořáka (o jeho zatčení nevěděli), ale i on byl gestapem zajat. Při krutém výslechu prozradil čas a místo své schůzky s vedoucím radioskupiny ÚVOD JUDr. Rudolfem Marešem a Františkem Peltánem. Večer 11. července 1942 na místě schůzky v Kinského zahradě v Praze byli František Peltán a Rudolf Mareš obklíčeni gestapem a na konci přestřelky zůstali oba těžce raněni. František Peltán utrpěl průstřel hlavy a byl odvezen do SS lazaretu v Praze - Podolí. Zde 20. července 1942 na následky zranění (aniž nabyl vědomí) zemřel; pohřben byl na hřbitově v Ďáblicích v hromadném hrobě společně s dalšími hrdiny nacistického odboje.\n\nV roce 1946 byl in memoriam vyznamenán Československým válečným křížem 1939.\nNa jeho rodném domě v Jindřichově Hradci (v ulici 9. května 223/II) byla umístěna pamětní deska připomínající tohoto slavného rodáka.\nZa svého života dosáhl František Peltán na hodnost četaře. Při 100. výročí svého narození dne 6. dubna 2013 byl za zásluhy v boji za národní osvobození jmenován ministrem obrany ČR do hodnosti kapitána in memoriam. \nZároveň s povýšením byla (6. dubna 2013) v jeho rodném Jindřichově Hradci slavnostně odhalena Františku Peltánovi nová pamětní deska.\n\nV pondělí dne. 15. května 2017 odpoledne byla na domě v Čiklově ulici číslo 19 v pražských Nuslích nedaleko Vyšehradu slavnostně odhalena pamětní deska, která připomíná událost, která se v tomto domě stala dne 13. května 1941. Toho dne v podvečer z malého bytu vysílala trojice odbojářů ze sabotážní a diverzní skupiny Tři králové (Václav Morávek, Josef Mašín a radista František Peltán) ilegální vysílačkou Sparta II depeše do Londýna. Kolem 19:15 při nečekané razii gestapa kryl Josef Mašín ústup Morávka a Peltána. (Ti se mezitím riskantně spustili z okna po tenkém zemnicím kablíku od vysílačky.) Při přestřelce proti přesile gestapa byl Josef Mašín těžce zraněn a zajat. Autorem pamětní desky je akademický sochař Jaroslav Hylas, který pochází z Morávkova rodného Kolína. Za protektorátu se ulice jmenova \"Pod Terebkou\". (Nové jméno ulice získala po Aloisi Václavu Čiklovi - obyvateli domu sousedícího s domem s pamětní deskou. Čikl byl od roku 1938 správcem pravoslavného chrámu svatých Cyrila a Metoděje, kde poskytl úkryt parašutistům, kteří podnikli atentát na říšského protektora Reinharda Heydricha.) Na pamětní desce je nápis: \"KDYŽ KRYL ÚNIK / SVÝCH SPOLUBOJOVNÍKŮ, / ŠTÁBNÍHO KAPITÁNA / VÁCLAVA MORÁVKA, / BRIGÁDNÍHO GENERÁLA / IN MEMORIAM, / A RADISTY ČETAŘE / FRANTIŠKA PELTÁNA, / KAPITÁNA IN MEMORIAM, / BYL V TOMTO DOMĚ, / DNE 13. KVĚTNA 1941, /PŘI RAZII GESTAPA RANĚN / A ZAJAT HRDINA / PROTINACIST. ODBOJE, / PODPLUKOVNÍK // JOSEF MAŠÍN // GENERÁLMAJOR IN MEMOR. / PO ROČNÍM VĚZNĚNÍ / BYL 30. ČERVNA 1942 / POPRAVEN NA STŘELNICI / V PRAZE KOBYLISÍCH\".\n\n"}
{"id": "946212", "url": "https://cs.wikipedia.org/wiki?curid=946212", "title": "Christia", "text": "Christia\n\nZástupci rodu \"Christia\" jsou poléhavé nebo vzpřímené byliny a polokeře. Listy jsou trojčetné nebo pouze jednolisté. Květy jsou drobné, 3 až 6 mm velké, obyčejně v koncových latách nebo hroznech. Kalich je zvonkovitý, s 5 laloky. Koruna je zhruba stejně dlouhá jako kalich nebo o něco delší. Tyčinky jsou dvoubratré (9+1). Semeník obsahuje mnoho vajíček a nese zahnutou čnělku zakončenou hlavatou bliznou. Plody jsou nepukavé, rozpadavé na mnoho jednosemenných dílů.\n\nRod \"Christia\" zahrnuje celkem 12 druhů a je rozšířen v tropické Asii a Austrálii. Největší počet druhů roste v Indočíně. Druh \"Ch. vespertilionis\" pochází z tropické Asie z oblasti od jižní Číny přes Indočínu po Malajsii, zdomácněl však i v tropech jiných částí světa. V Číně roste 5 druhů, v Indii jediný druh (\"Ch. obcordata\"), který zasahuje do Assamu z Indočíny. Druh \"Ch. obcordata\" zasahuje také okrajově do Papuasie, konkrétně na Bismarckovo souostroví.\nV Austrálii roste jen druh \"Ch. australasica\", jehož výskyt je omezen na severní část kontinentu.\n\nRod je řazen v taxonomii čeledi bobovité do tribu \"Desmodieae\".\n\nDruh \"Christia vespertilionis\" je používán v tradiční čínské medicíně při ošetřování tuberkulózy, zlomenin a hadího kousnutí. Občas je kvůli bizarním listům motýlovitého tvaru tato rostlina pěstována v botanických zahradách.\n\n"}
{"id": "946214", "url": "https://cs.wikipedia.org/wiki?curid=946214", "title": "Karel Plášil", "text": "Karel Plášil\n\nKarel Plášil (* 25. dubna 1994, Čejkovice) je český hokejový obránce a bývalý mládežnický reprezentant, od června 2017 hráč slovenského mužstva HC Nové Zámky.\n\nJe odchovancem klubu HC České Budějovice, kde prošel všemi mládežnickými kategoriemi. V sezoně 2012/13 debutoval v dresu Budějovic v seniorském hokeji v nejvyšší soutěži, ale nadále nastupoval i za juniory. V roce 2013 odešel do nově vzniklého extraligového týmu Mountfield HK z Hradce Králové, kam se tehdy přesunulo celé českobudějovické mužstvo. Krátce po přesunu si s klubem zahrál na turnaji European Trophy v severní divizi, kde Hradec skončil v konfrontaci s týmy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V ročníku 2014/15 pomohl královéhradecké juniorce k postupu do nejvyšší soutěže. V březnu 2015 podepsal s Hradcem Králové nový dvouletý kontrakt. V listopadu 2016 zamířil na hostování do mužstva HC Olomouc z extraligy, kde působil měsíc. Během celého působení v Hradci Králové nastupoval také v prvoligových klubech HC Rebel Havlíčkův Brod a HC Stadion Litoměřice. V sezoně 2016/17 královéhradeckému týmu částečně pomohl v lize k historickému úspěchu - zisku bronzové medaile. 30. dubna 2017 mu v mužstvo vypršel kontrakt a stal se volným hráčem. V červnu 2017 odešel do slovenské nejvyšší soutěže, kde posílil celek HC Nové Zámky.\n\nKarel Plášil je bývalý český mládežnický reprezentant, nastupoval za výběry do 16, 17, 18, 19 a 20 let.\n\n"}
{"id": "946217", "url": "https://cs.wikipedia.org/wiki?curid=946217", "title": "Křivočlunek", "text": "Křivočlunek\n\nKřivočlunek (\"Campylotropis\") je rod rostlin z čeledi bobovité. Jsou to suchomilné keře s trojčetnými listy a hrozny fialových nebo růžových květů. Vyskytují se v počtu asi 33 druhů pouze v Asii. V sušších oblastech Asie jsou významné při ochraně půdy před erozí, využití mají i v medicíně. Některé druhy jsou výjimečně pěstovány v ČR jako okrasné keře.\n\nKřivočlunky jsou keře a keříky s trojčetnými listy složenými z celokrajných oválných až vejčitých lístků. Palisty jsou trojúhelníkovité, vytrvalé. Květy jsou fialové, narůžovělé nebo výjimečně žluté, v úžlabních hroznech, řidčeji v okolících, klasech nebo latách hroznů. Kalich je zvonkovitý, horní 2 laloky jsou srostlé, dolní lalok je nejdelší. Pavéza je okrouhlá až vejčitá, zašpičatělá, na bázi krátce nehetnatá. Křídla jsou srpovitá, ouškatá a na vrcholu tupá, člunek je v polovině zahnutý do pravého úhlu, na vrcholu špičatý. Tyčinky jsou jednobratré, horní tyčinka je k ostatním 9 přirostlá do 2/3 až 4/5 délky nitky. Semeník je téměř přisedlý, s jediným vajíčkem a nitkovitou zakřivenou čnělkou nesoucí drobnou bliznu. Plody jsou drobné, zploštělé, jednosemenné a nepukavé, čočkovitého tvaru.\n\nRod \"Campylotropis\" zahrnuje celkem 37 druhů. Vyskytuje se pouze v Asii, především v oblastech mírného pásu. Centrum druhové diverzity je v Číně, kde roste celkem 32 druhů, z toho je 20 endemitů.\n\nRod \"Campylotropis\" byl v minulosti řazen jako sekce rodu \"Lespedeza\".\n\nVětšina druhů křivočlunku toleruje suché půdy a v sušších oblastech Asie jsou významné jako ochrana půdy. Listy a mladé výhony jsou používány jako krmivo pro dobytek a zelené hnojení. Kořeny některých druhů mají využití v medicíně. Druh \"Campylotropis trigonoclada\" je využíván ke snižování horečky a k úlevě od kašle, kořen na ošetřování mastitidy (zánětu prsu či vemene) a mozkové mrtvice.\n\nKřivočlunkům se daří v propustné písčité půdě na teplém slunném stanovišti. Pruty přes zimu omrzají až k zemi a na jaře opět obrážejí. Vhodný je zimní kryt.\n\n"}
{"id": "946219", "url": "https://cs.wikipedia.org/wiki?curid=946219", "title": "Kogenerační jednotka", "text": "Kogenerační jednotka\n\nKogenerační jednotka je zařízení pro kombinovanou výrobu tepla a elektrické energie. Existují pro různé účely a s různým výkonem.\n\nV české legislativě existuje speciální zákon, který uživatelům ekologické energie z kogenerace připisuje státní příspěvek na tuto energii, čímž stát podporuje nezávislé výrobce energie, kteří využívají většinu (kolem 90%) energetického obsahu svého paliva. To je výrazně větší podíl, než jaký využívají velké elektrárny.\n\nPřestože klasická kogenerace může probíhat kromě jiného pomocí spalovacích či parních turbín, její malá podoba – mikrokogenerace se nejčastěji pojí se spalovacím motorem. Takto tomu je především kvůli technické nenáročnosti. Na trhu se objevují i varianty mikrokogenerace se Stirlingovým motorem.\n\n\nV České Lípě je jednotka v areálu plaveckého bazénu. Zde s pomocí spalovacího motoru vyrábí elektřinu a teplo od motoru využívá k vytápění objektu.\n\nV nemocnicích v Prostějově a ve Šternberku jsou od roku 2015 a 2016 osazeny nové kogenerační jednotky pro vytápění areálů. Jako doplňkový zdroj tepla se používají dva plynové kotle.\n\nVe společnosti DT - Výhybkárna a strojírna, a.s. v Prostějově se používá kogenerace pro vykrytí spotřeby elektrické energie a pro vytápění výrobních a administrativních budov. Využivá se velmi sofistikovaného systému pro předehřev a ohřev zásobních nádrží, využití tepla z těchto nádrží v areálu a opětovným ohřevem jednotky pro její rozjezd.\n"}
{"id": "946221", "url": "https://cs.wikipedia.org/wiki?curid=946221", "title": "Björn Werner", "text": "Björn Werner\n\nBjörn Werner (* 30. srpna 1990, Berlín, Německo) je hráč amerického fotbalu nastupující na pozici Outside linebackera za tým Indianapolis Colts v National Football League. Univerzitní fotbal hrál za Florida State University, poté byl vybrán v prvním kole Draftu NFL 2013 týmem Indianapolis Colts.\n\nWerner vyrůstal v Berlíně v sousedství čtvrtí Wedding a Reinickendorf. Původně hrál za tým Berlin Adler, poté přestoupil v roce 2007 jako výměnný student do Salisbury School v Salisbury ve státě Connecticut v rámci programu, který organizoval bývalý Quarterback Pat Steenberge. Zde si připsal 54 tacklů včetně 24 pro ztrátu, 12 sacků a dva fumbly v pouhých osmi zápasech, nicméně pak se vrátil zpátky do Německa. V roce 2008 hrál za německý národní tým do devatenácti let proti stejně starému výběru Polska a přispěl k vítězství 67-0. Pro sezónu 2009 se vrací do Salisbury a v sedmi utkáních zaznamenává 57 tacklů, tři sacky, 4 forced fumbly a dva zablokované field góly.\n\nPřestože hrál americký fotbal pouhé dva roky, byl Werner ohodnocen webem Rivals.com třemi hvězdičkami jako pátý nejvýše postavený hráč ze státu Connecticut. Werner si následně vybral univerzitu FSU před University of Oregon, University of Miami a Kalifornskou univerzitou.\n\nBěhem letních prázdnin 2010 se Werner oženil se svou přítelkyní Denise, se kterou se poznal v desáté třídě v Berlíně.\n\nWerner se zapsal na Florida State University v Tallahassee, kde byl součástí místního fotbalového týmu Florida State Seminoles pod vedením trenéra Jimba Fishera. V první sezóně 2011 nastoupil jako nováček do všech čtrnácti utkání a v nich si připsal 20 tacklů včetně šesti tacklů pro ztrátu a 3,5 sacku, a to vše jako náhradník za Defensive enda Markuse Whitea. Další sezónu už začíná jako startující levý Defensive end a zaznamená 37 tacklů (25 sólových), a obrana se i díky jemu stane druhou nejlepší v celé lize proti běhům a jako čtvrtá nejméně inkasuje.\n\nPřed startem sezóny 2012 bylo Wernerovi prorokováno, že bude vybrán v závěru prvního kola Draftu NFL 2013, ale uprostřed sezóny již byl řazen do první trojice. 3. ledna 2013 Werner oznámil rozhodnutí zúčastnit se Draftu NFL 2013, zastupovat se nechá agentem Jimmy Sextonem z agentury Creative Artists Agency. Nakonec byl vybrán až jako 24. hráč v pořadí, a to hlavně proto, že během testů Draftu NFL v žádné činnosti nezazářil.\n24. července 2013 podepsal Werner čtyřletý kontrakt s Colts za 7,896 milionu dolarů plus bonus 4,12 milionu za podpis smlouvy. V 15. týdnu si připsal první sack kariéry proti Houston Texans. Za celou základní část odehrál 13 utkání, ve kterých zaznamenal 18 tacklů, 4 zblokované přihrávky a 2,5 sacku. První polovinu ročníku 2014 pokračoval ve stabilních výkonech, nicméně od sedmého týdne si kromě tacklů připsal už jen jednu zblokovanou přihrávku v 16. týdnu. V následujícím playoff se pak kvůli zranění dostal na hřiště pouze jednou a to shodou okolností při porážce s New England Patriots ve finále konference.\n\n"}
{"id": "946224", "url": "https://cs.wikipedia.org/wiki?curid=946224", "title": "Bitva u Albuery", "text": "Bitva u Albuery\n\nBitva u Albuery byla bitva španělské války za nezávislost, která se odehrála poblíž vesnice Albuera, a při níž se střetly vojska Francouzského císařství, podpořené několika jednotkami Varšavského vévodství (velitel maršál císařství Nicolas Jean-de-Dieu Soult), s britskými vojsky, které podporovaly portugalské, španělské a hrstka německých jednotek z Hannoverska (velitel sir generál William Beresford).\n\nV březnu 1808 vpadla francouzská vojska pod velením maršála Joachima Murata do Španělska, dobyla Madrid, a zajala krále Karla IV., místo něhož dosadila Napoleonova bratra Josefa, s čímž se ale odmítlo Španělsko smířit. Okamžitě vypukla takzvaná Španělská válka za nezávislost. K španělské vzpouře se přidalo zanedlouho i Portugalsko, které Francouzi dobyli již o rok dříve. Rovněž připlul britský expediční sbor, kterému velel sir Arthur Wellesley, vévoda z Welingtonu. Francouzský generál Junot zahájil ústup z Portugalska, přičemž sváděl ústupové bitvy, ale 17. srpna 1808 byl poražen u města Roliça a 21. srpna téhož roku u Vimeira. Junot uzavřel dohodu a na britských lodích byl i se svou armádou dopraven do Francie. Obě dvě strany se od tohoto okamžiku snažily získat co největší podporu mezi místním obyvatelstvem, které ale nebylo příliš nadšené z války na svém poloostrově. Na konci roku 1810 však Francouzi získali nad Anglo-španělsko-portugalskou armádou převahu, a ta se musela stáhnout na takzvanou obrannou linii „Torres Vedras“ na řece Tagus. Maršál Masséna, který velel francouzským vojskům však rovněž ustoupil, a to z toho důvodu, že kraj byl absolutně vydrancován po britských jednotkách. Na jaře 1811 zahájil vévoda Arthur Wellesley tažení, jež mělo skončit dobytím pevností Ciudad Rodrigo a Badajoz. Sám táhl s hlavními silami na Ciudad Rodrigo, zatímco na Badajoz poslal menší část sil, jimž velel sir William Beresford, zkušený velitel, který sloužil pro Velkou Británii skoro po celém světě. Badajoz, který měl Beresford se svou armádou dobýt, byl ještě v březnu v područí španělských jednotek, ty se ale vzdaly vojskům Francouzů. 4. května 1811 po rychlém postupu Beresford dorazil k pevnosti, ale u ní zjistil, že nemá prakticky žádné prostředky k obléhání. Ustoupit už ale nemohl, zvláště po zprávě ze severu, že Wellington porazil maršála Massénu u Fuentes de Oñoro. Zároveň dostal zprávu, že se blíží z Andalusie další francouzský maršál, Nicolas Soult, s pětadvacetitisícovým vojskem. Beresford rozkázal ukončit obléhaní, a zároveň vydal rozkaz, ať se nic nedělající španělská armáda, které velel Joachim Blake, přimkne k němu. Společně obě dvě armády zaujaly pozici u malé vesničky Albuera, ve které čekaly na Soultovy síly, které měly přijít po cestě ze Sevilly.\nAnglickou armádu na Pyrenejském poloostrově tvořilo pravidelné, kvalitní vojsko.\n"}
{"id": "946226", "url": "https://cs.wikipedia.org/wiki?curid=946226", "title": "Vincenc Lerinský", "text": "Vincenc Lerinský\n\nVincent Lerinský, také Vincenc nebo Vincent z Lérins († kolem 440, ostrov Lérins u Cannes) byl francouzský mnich a teolog.\n\nO jeho životě je známo velmi málo. Snad pocházel z lotrinské šlechtické rodiny, která se kvůli barbarským vpádům přestěhovala do jižní Francie. Vincent žil světským životem, až po mystickém zážitku se stal knězem a mnichem v nedávno založeném klášteře na ostrově Lérins. Roku 434 napsal pod pseudonymem \"Peregrinus\" (Poutník) spis \"Commonitorium\", kde polemizuje s různými heretiky a snaží se definovat křesťanskou katolicitu čili obecnost. Křesťanská víra se musí řídit Biblí, jenže i heretici obvykle argumentují nějakým místem z Bible. Obecné čili katolické je podle něho to, „v co všude, vždycky a všichni věřili“ a později dodává, že aspoň téměř všichni věřili. Tato věta (tzv. kánon), která navazuje na Irenea a Tertulliána, se pak v teologických sporech často citovala. Na Druhém vatikánském koncilu se citovala jeho myšlenka, že i křesťanská víra musí růst a dozrávat s časem, podobně jako roste a dospívá člověk. \n\nUctívá se jako světec v katolické i pravoslavné církvi, v anglikánské církvi a církvích starokatolických. Jeho památka se slaví 24. května.\n\n"}
{"id": "946227", "url": "https://cs.wikipedia.org/wiki?curid=946227", "title": "Algotech", "text": "Algotech\n\nAlgotech je nadnárodní konsorcium, působící v oblasti cloud computingu, kontaktních center, podnikových informačních systémů, unifikované komunikace, přenosu videa a datových služeb. Tvoří jej samostatné subjekty v České republice, Slovensku, Srbsku, Slovinsku, Polsku, Maďarsku a Rumunsku.\n\nAlgotech Česká republika sídlí v Praze a poskytuje telekomunikační řešení pro institucionální a podnikovou sféru. V posledních 3 letech společnost zaznamenala každoroční 25% nárůst obratu a téměř trojnásobný růst počtu zaměstnanců.\n\n\nSpolečnost je vlastníkem a provozovatelem Centra sdílených služeb, které bylo otevřeno 20. září 2012 v Libčicích nad Vltavou (nedaleko Prahy). Cloud provozovaný v centru je souhrnem technologií a služeb, který umožňuje využívat ICT nástroje bez velké vstupní investice.\n\nV roce 2012 společnost zahájila vlastní vzdělávací projekt nazvaný Algouniverzita. Jeho cílem je vedle běžných školení také získávání vědomostí cestou tzv. knowledge transfer, zkušeností z best practice a metodologií. Společnost spolupracuje také s vysokými školami.\n\nV dubnu 2012 založila společnost Nadační fond Algo. Jeho cílem je pomáhat dětem znevýhodněným zdravotním stavem, pomáhat rodičům či osobám, které o děti pečují a nemají dostatečné prostředky na zajištění základních potřeb, zdravotních pomůcek a léků, a materiální, sociální a kulturní podpora seniorů.\n\n\n"}
{"id": "946229", "url": "https://cs.wikipedia.org/wiki?curid=946229", "title": "Josef Urban (spisovatel)", "text": "Josef Urban (spisovatel)\n\nJosef Urban (*1965, Zábřeh na Moravě,), je český spisovatel, scenárista, režisér a producent.\n\nJosef Urban je absolvent Přírodovědné fakulty Univerzity Karlovy v Praze, reprezentant ČSSR ve sjezdu na divoké vodě, zakladatel expediční společnost Denali (společně s Robertem Kazikem), která věnovala vodáckým průzkumům a prvosjezdům divokých horských řek na třech světových kontinentech. Na těchto výpravách začaly vznikat první Urbanovy dokumentární filmy. V roce 1998 byl jeho autorský snímek \"Závěť\", který byl poctou tragicky zahynulému příteli, oceněn na několika mezinárodních filmových festivalech. Kniha \"Nejhlubší údolí světa\" (se spoluautorem R. Kazikem) se dočkala tří vydání.\n\nDebutem ve světě hraného filmu se stal realizovaný scénář filmu \"Na vlastní nebezpečí\" (v režii Filipa Renče), který do značné míry autobiograficky reflektoval dvacetiletou praxi profesionálního vodáka a dobrodruha.\n\nDíly, která se zabývají kontroverzní historií Československé a České republiky, jsou filmově realizované scénáře snímků \"Habermannův mlýn\" (režie Juraj Herz) a \"7 dní hříchů\" (v režii Jiřího Chlumského). Obě díla vyšla také v několika knižních vydáních. Za původní scénář k filmu \"Habermannův mlýn\" byl Urban v roce 2002 oceněn Cenou Sazky v rámci udílení cen České filmové a televizní akademie.\n\nČeská televize realizovala Urbanovy scénáře k dokumentárním filmům \"Habermannův mlýn - rodinné stříbro\" a \"Ztracené klíče od domova\".\n\nV roce 2008 s producentem Danem Krzywoněm založil filmařskou společnost DP FILM, v rámci které realizoval hraná dokumentární dramata pro Českou televizi \"Kde se valí kameny - Leštinský masakr 1945\", \"Svědkové zrady\" a distribuční koprodukční film \"7 dní hříchů\".\n\nV současné době připravuje ve společnosti DP FILM jako producent a scenárista mezinárodní projekt \"Tenkrát v ráji\" (The Times of Paradise).\n\n\n\n\n\n\n\n\n\n"}
{"id": "946230", "url": "https://cs.wikipedia.org/wiki?curid=946230", "title": "Chamaecrista", "text": "Chamaecrista\n\nChamaecrista je rod tropických rostlin z čeledi bobovité. Jsou to nejčastěji keře nebo byliny se zpeřenými listy a nápadnými žlutými květy. Vyskytují se v počtu asi 270 druhů v tropech a subtropech celého světa. Některé druhy mají význam v medicíně.\n\nZástupci rodu \" Chamaecrista\" jsou nejčastěji keře nebo byliny, řidčeji pomenší stromy a výjimečně i statné stromy do 30 metrů výšky. Některé bylinné druhy jsou monokarpické, t.j. po vykvetení a dozrání semen odumírají. Rostliny mohou být lysé nebo s oděním z jednoduchých, větvených nebo žláznatých chlupů a nemají trny. Listy jsou střídavé, spirálně nebo řidčeji dvouřadě uspořádané, sudozpeřené, složené z 1 až mnoha jařem vstřícných lístků. Nektária na listech buď chybějí nebo jsou umístěna na spodní straně řapíku nebo i řapíčků. Květenství je hroznovité, nejčastěji hrozen, řidčeji lata, někdy redukované jen na jediný květ. U některých druhů vyrůstají květenství ze starších větví (kauliflorie). Květy jsou podepřeny jedním listenem a dvěma listenci a nemají češuli. Kalich je složen z 5 často nestejných lístků. Koruna je žlutá nebo řidčeji červená, složená z 5 korunních lístků. Jeden z korunních lístků bývá delší nebo je nepravidelně zakřivený. Tyčinek je 5 až 10, řidčeji méně, s rovnými nitkami. Prašníky jsou delší než nitky tyčinek a pukají terminální štěrbinou nebo pórem. Čnělka je krátká nebo dlouhá, vybíhající pod určitým úhlem mimo osu květu. Lusky jsou tenké, kožovité až dřevnaté, zploštělé. Plody jsou pukavé, přičemž se obě pružné chlopně charakteristicky svinují.\n\nRod \" Chamaecrista\" zahrnuje asi 270 druhů a je rozšířen v tropech a subtropech celého světa. Nejvíce druhů (asi 240) se vyskytuje v tropické Americe, asi 30 v tropické Asii.\n\nRod \"Chamaecrista\" byl v minulosti součástí široce pojatého sběrného rodu \"Cassia\" a tvořil jeho podstatnou část. Po revizi zůstalo v rodu \"Cassia\" pouze 30 druhů a ostatní byly přesunuty do blízce příbuzných rodů sena (\"Senna\") a \"Chamaecrista\".\n\nOproti rodu \"Cassia\" jsou rostliny rodu \"Chamaecrista\" spíše byliny a keře. Nitky tyčinek jsou přímé a nejsou esovitě prohnuté. Plody pukají charakteristickým způsobem, pružné chlopně se po puknutí svinují, zatímco u rodu sena se chlopně plodů (pokud jsou pukavé) nesvinují a \"Cassia\" má nepukavé plody. \n\nKořeny \"Chamaecrista mimosoides\" jsou využívány při léčbě úplavice. Tento druh je také používán ke zlepšování půdy, neboť je velmi odolný vůči suchu a snáší neúrodné půdy. Pochází z tropické Ameriky a dnes je rozšířen v tropech celého světa.\nDruh \"Chamaecrista absus\" má využití v tradiční indické medicíně.\n\n"}
{"id": "946234", "url": "https://cs.wikipedia.org/wiki?curid=946234", "title": "I Like You Hysteric", "text": "I Like You Hysteric\n\nI Like You Hysteric je české indie popové duo založené v Praze roku 2009. Formace je tvořena Andrzejem Palcem (ex Roe-Deer) a Markem Kedziorem (ex Dorian Gray's Prostitutes).\n\nSymbolicky na Silvestra 2009 vydávají Andrzej Palec a Marek Kedzior původně jako projekt I Like You Hysteric své první EP Something to Remember. Na podzim 2010 jej následuje EP Whatever, koncertně se však představili až na jaře 2011, kdy vyjíždějí na své první turné a projekt se tak přemění v regulérní kapelu. Na postu bubeníka hostuje postupně Jiří Cmunt, Petr Matoušek a Sebastian Balon. Na EP nahrávkách se za bicím představil Jan Janečka. Poslední EP The Pigs Are Alright vydává kapela 11. 11. 2011 a jeho balení mini CD doplňují přiložené pastelky. Všechna EP jsou k dostání i poslechu na webu kapely.\n\nV roce 2013 se duo umístilo na 5. místě českého YouTube Festu se singlem The Year of the Tiger a díky výhře si zahrálo na festivalu Rock for People. V roce 2015 si zahráli s s kapelou Interpol a v roce 2016 s The Neighbourhood, oba koncerty se konaly v Lucerna Music baru v Praze. I Like You Hysteric pravidelně koncertují na festivalech i samostatně jak v České republice, tak v zahraničí – v Rakousku, Polsku a na Slovensku.\n\nSkladba Spikey také vyšla na soundtracku a zazněla v českém filmu Křídla Vánoc režisérky Karin Babinské.\n\n\n\n\n\n\n"}
{"id": "946235", "url": "https://cs.wikipedia.org/wiki?curid=946235", "title": "Box na Letních olympijských hrách 1992", "text": "Box na Letních olympijských hrách 1992\n\nBox na Letních olympijských hrách 1992.\n\n"}
{"id": "946245", "url": "https://cs.wikipedia.org/wiki?curid=946245", "title": "Sena", "text": "Sena\n\nSena (\"Senna\") je rod tropických rostlin z čeledi bobovité. Jsou to stromy, keře i byliny se zpeřenými listy a žlutými květy, rozšířené po celém světě zejména v tropech. Rod zahrnuje asi 260 druhů a bylo do něj přesunuto mnoho druhů z příbuzného rodu kasie. Některé druhy seny se v tropických zemích pěstují jako okrasné rostliny, využití mají i v medicíně.\n\nZástupci rodu sena jsou stromy, keře nebo byliny, nejčastěji bez trnů. Některé bylinné druhy jsou monokarpické, t.j. po vykvetení a dozrání semen odumírají. Rostliny jsou buď lysé nebo s jednoduchými či řidčeji s hvězdovitými chlupy. Listy jsou sudozpeřené, tvořené jedním nebo častěji více jařmy vstřícných lístků. Některé australské druhy mají listy redukované a nahrazují je fylódia. Listy často při rozemnutí páchnou. U mnohých druhů jsou na řapících a někdy i na řapíčcích jednotlivých lístků vyvinuta extraflorální nektária. Květy jsou uspořádané v hroznech, které u některých druhů skládají laty hroznů. Květenství jsou nejčastěji úžlabní, řidčeji vrcholová, u některých druhů vyrůstají ze starších větví (kauliflorie) nebo jsou redukována až na 1 nebo 2 květy. Květy jsou podepřeny pouze jedním listenem, listence až na velmi řídké výjimky zcela chybějí. Kališních lístků je 5. Koruna je dvoustranně souměrná nebo nepravidelná, žlutá nebo výjimečně bílá, složená z 5 přisedlých nebo krátce nehetnatých korunních plátků podobného tvaru a velikosti. Tyčinek je nejčastěji celkem 10, u některých druhů je jejich počet redukován. Tyčinky mohou být navzájem podobné, často jsou však tři z nich delší, s mírně (ne esovitě) prohnutými nitkami, 4 kratší, zbývající 3 jsou často sterilní. V semeníku je 5 až mnoho vajíček. Lusky jsou mají rozmanitou podobu, mohou být tenké, kožovité i dřevnaté, ploché, čtyřhranné i s oválným průřezem, pukající jedním či dvěma švy nebo nepukavé. U některých druhů se plody rozpadají na jednosemenné díly.\n\nRod sena zahrnuje celkem asi 260 druhů. Je rozšířen v tropech celého světa, některé druhy zasahují i do mírného pásu. Nejvíce druhů a největší rozmanitost je v tropické Americe.\n\nDruhy rodu sena byly v minulosti součástí široce pojatého sběrného rodu \"Cassia\", který zahrnoval celkem asi 500 až 600 druhů. Po revizi zůstalo v samotném rodu \"Cassia\" pouze 30 druhů a ostatní druhy byly přesunuty do blízce příbuzných rodů \"Senna\" a \"Chamaecrista\".\n\nListy a plody \"Senna alexandrina\" (syn. \"Cassia senna\") obsahují deriváty antrachinonu, např. rhein, sennidiny a sennosidy, vesměs látky se silně projímavým účinkem. Podobné látky obsahují i další druhy rodu sena.\n\n\nRůzné druhy seny mají dosti široké medicínské využití. V Latinské Americe jsou využívány zejména druhy \"Senna alata\", \"S. occidentalis\", \"S. reticulata\" a \"S. tora\", v indické tradiční medicíně \"Senna alata\", \"S. alexandrina\", \"S. auriculata\", \"S. fistula\", \"S. italica\", \"S. occidentalis\", \"S. sophera\" a \"S. tora\", ve Vietnamu zejména \"Senna alata\" a \"S. tora\".\n\nMnohé druhy rodu sena se pěstují jako okrasné rostliny. Z asijských druhů je to zejména \"Senna siamea\", \"Senna sulfurea\" a \"Senna surattensis\", z afrických \"Senna didymobotrya\", z amerických \"Senna spectabilis\", \"Senna hirsuta\", \"Senna fruticosa\", \"Senna septemtrionalis\", \"Senna tora\" a \"Senna bicapsularis\".\n\n"}
{"id": "946250", "url": "https://cs.wikipedia.org/wiki?curid=946250", "title": "Jappeloup", "text": "Jappeloup\n\nJappeloup (celým jménem Jappeloup de Luze, 12. března 1975 – 5. listopadu 1991) byl francouzský sportovní kůň, se kterým Pierre Durand vyhrál olympijské zlato v jezdectví na Letních olympijských hrách 1988 v Soulu. Byl známý vynikajícími skokovými schopnostmi, kterými kompenzoval nízký vzrůst (158 cm).\n\nVraník valach Jappeloup pocházel ze stáje chovatele Henriho Delage. Nevynikal původem, jeho otec Tyrol II byl klusák, matka Vénérable plnokrevník, a měl se věnovat dostihům.\n\nNavzdory původní skepsi ho jako pětiletého zakoupil francouzský parkurový jezdec Pierre Durand, který s ním začal záhy dosahovat výborných výsledků (mistr Francie 1982), které ale střídaly výpadky. Tak na Letních olympijských hrách 1984 v Los Angeles Durand s koně spadl, což znamenalo konec šancí francouzského družstva na bronzovou medaili a pro Duranda dělené 14. místo mezi jednotlivci. To ho vedlo ke změně přístupu k tréninku. Změna se dostavila a po zisku druhého titulu mistrů Francie (1986) vyhráli na mistrovství Evropy v roce 1987 před britskými jezdci Johnem Whitakerem na Miltonovi a Nickem Skeltonem na Apollo. Na olympijských hrách 1988 v Soulu pak nejprve vybojovali bronzovou medaili v soutěži družstev. Durand startoval jako poslední a bezchybnou jízdou zajistil družstvu medaili. Ve finále parkuru jednotlivců byl po prvním finálovém kole na druhém místě za Němcem Karstenem Huckem s Nepomukem, ti ale udělali chybu na předposlední překážce a zlato získala francouzská dvojice. Když pak Durand absolvoval s Jappeloupem čestné kolo pro vítěze, pověsil zlatou medaili na krk svého koně.\n\nV roce 1990 se Durand se Jappeloupem zúčastnil prvních Světových jezdeckých her v Göteborgu, byli členy vítězného francouzského družstva, které tak získalo titul mistrů světa. Třikrát během kariéry byli rovněž na stupních vítězů ve finále světového poháru (1988, 1989 a 1990).\n\nNa vrcholu kariéry byla jeho cena odhadovaná na 3,75 milionu franků.\n\nZemřel na zástavu srdce 5. listopadu 1991, tři měsíce poté, co se rozloučil na posledních závodech - na Champs de Mars v Paříži přímo pod Eiffelovou věží.\n\nV roce 1997 ho časopis \"L'Année Hippique\" v hlasování expertů označil za druhého nejlepšího skokového koně po druhé světové válce.\n\nV říjnu 2008 byla Jappeloupovi odhalena socha v parku u Olympijského muzea v Lausanne, jejímž autorem je nizozemský sochař Gabriël Sterk. Sterk ji vytvořil již v roce 1987. V roce 2011 byla z parku odebrána a vrácena Durandovi.\n\nJappeloupovy a Durandovy osudy byly námětem, podle kterého režisér Christian Duguay natočil stejnojmenný celovečerní francouzsko-kanadský film \"Jappeloup, \"v němž Jappeloupovu roli hrálo deset různých koní, zejména Welcome Sympatico, Incello a Playboy.\n\n"}
{"id": "946255", "url": "https://cs.wikipedia.org/wiki?curid=946255", "title": "Macroptilium", "text": "Macroptilium\n\nMacroptilium je rod rostlin z čeledi bobovité. Jsou to popínavé i vzpřímené byliny s bílými, purpurovými nebo fialovými květy, rostoucí v počtu asi 20 druhů zejména na jihoamerických savanách. Některé druhy byly zavlečeny i do jiných tropických oblastí.\n\nZástupci rodu \"Macroptilium\" jsou popínavé nebo přímé byliny. Listy jsou zpeřené, trojčetné nebo výjimečně jen jednolisté. Na bázi jednotlivých lístků jsou drobné palístky. Květy jsou bílé, purpurové nebo fialové, v dlouze stopkatých hroznech. Kalich je zvonkovitý, horní 2 zuby jsou u některých zástupců redukované. Pavéza je okrouhlá, na vrcholu vykrojená, na bázi se 2 drobnými oušky. Křídla jsou velmi široká, delší než pavéza a člunek, dlouze nehetnatá, obvejčitá nebo téměř okrouhlá. Člunek je dlouze nehetnatý, stočený. Tyčinek je 10 a jsou dvoubratré, 9 z nich je srostlých a 1 horní volná. Semeník se téměř přisedlý, s několika až mnoha vajíčky. Čnělka je spirálovitě zatočená a v horní části ztlustlá. Lusky jsou čárkovité, rovné nebo zahnuté, zploštělé nebo s průřezem téměř okrouhlým.\n\nRod \"Macroptilium\" zahrnuje asi 20 druhů, pocházejících vesměs z tropické Ameriky, kde rostou zejména na savanách a narušených místech. Některé druhy byly rozšířeny i do jiných oblastí tropů a zdomácněly. Druh \"Macroptilium atropurpureum\" zasahuje do jižních oblastí USA.\n\nDruh \"Macroptilium lathyroides\" je v Číně pěstován jako krycí rostlina, \"M. atropurpureum\" jako krmivo.\n\n"}
{"id": "946259", "url": "https://cs.wikipedia.org/wiki?curid=946259", "title": "Dlouhatec", "text": "Dlouhatec\n\nDlouhatec (\"Dolichos\") je rod rostlin z čeledi bobovité. Jsou to popínavé nebo přímé byliny a keře, vyskytující se v počtu asi 60 druhů v Africe a Asii.\n\nDlouhatce jsou vzpřímené, plazivé nebo popínavé byliny a keře. Některé druhy mají dřevnaté mrkvovité kořeny. Listy jsou trojčetné nebo jednolisté, s palisty i palístky na bázi jednotlivých lístků. Květenství jsou úžlabní nebo vrcholové hrozny, někdy okolíkovitě stažené, nebo jsou květy jednotlivé, úžlabní. Kalich je dvoupyský nebo s 5 zuby. Koruna je bílá nebo purpurová. Pavéza je okrouhlá, často se zahnutými oušky nebo přívěsky na bázi. Křídla jsou víceméně spojené s prohnutým člunkem. Tyčinek je 10 a jsou dvoubratré, jedna je volná, ostatní srostlé. Semeník obsahuje 3 až 12 vajíček a nese dužnatou čnělku, která je často zkroucená nazpět. Lusky jsou zploštělé, uvnitř bez přehrádek. Semena jsou zploštělá.\n\nRod dlouhatec je rozšířen v subsaharské Africe, Madagaskaru, jižní Arábii a tropické a subtropické Asii. Rod zahrnuje asi 65 druhů.\n\nRod \"Dolichos\" je v současné taxonomii čeledi bobovitých řazen do rozsáhlého tribu \"Phaseoleae\". V minulosti byl do tohoto rodu někdy řazen i lablab purpurový (\"Lablab purpureus\") jako dlouhatec lablab (\"Dolichos lablab\").\n\nKořeny \"Dolichos trilobus\" (syn. \"D. falcatus\") jsou v tradiční indické medicíně využívány na zácpu a onemocnění kůže. Odvar ze semen je používán na revmatismus.\n"}
{"id": "946260", "url": "https://cs.wikipedia.org/wiki?curid=946260", "title": "Dolichos", "text": "Dolichos\n\nDolichos je nejednoznačný pojem, který může značit:\n"}
{"id": "946264", "url": "https://cs.wikipedia.org/wiki?curid=946264", "title": "FK Bačka", "text": "FK Bačka\n\nFK Bačka (srbskou cyrilicí ФК Бачка) je srbský fotbalový klub sídlící ve městě Bačka Palanka.\n\nKlub byl založen roku 1945. Hraje na stadionu Slavko Maletin Vava s kapacitou 5500 diváků. Stadion byl slavnostně otevřen 7. července 1951. \"Bačka\" poprvé postoupila do druhé jugoslávské ligy v sezoně 1959/60, podruhé v sezóně 1988/89. Celkem \"Bačka\" odehrála 16 sezón ve druhé lize. Jeden z nejúspěšnějších startů v jugoslávském poháru klub zaznamenal v sezóně 1968/1969, kdy vyřadil Hajduk Split. Klub se zúčastnil několikrát finále národního poháru, naposledy v ročníku 1993/94, když ve finále porazil Radnički Niš.\n\n"}
{"id": "946266", "url": "https://cs.wikipedia.org/wiki?curid=946266", "title": "Giorgi Bagration Bagrationi", "text": "Giorgi Bagration Bagrationi\n\nGiorgi Bagration Bagrationi ( , * 27. září 2011 Madrid) je titulární gruzínský princ z dynastie Bagrationů.\n\nJeho rodiče bydlí od roku 2010 ve Španělsku a on sám se narodil ve španělském Madridu. Je synem prince Davida Bagration-Muchranského a princezny Any Bagration-Gruzinské. Protože je potomkem obou větví dynastie, může jeho následnictví v budoucnu vyřešit vzájemné spory ohledně nároků obou dynastických větví na gruzínský trůn. Z tohoto důvodu také nese právě příjmení \"„Bagration-Bagrationi“\" a nikoliv \"„Bagration-Muchranský“\" nebo \"„Bagration-Gruzinský“\".\n\nV současné době princ Nugzar Bagration-Gruzinský neuznává svého vnuka jako nástupce gruzínského trůnu a požaduje od jeho otce podepsání písemné dohody, kterou se uzná princ Nugzar a dynastická linie Gruzínských jako jediná oprávněná k nástupnictví na gruzínský trůn.\n\n"}
{"id": "946274", "url": "https://cs.wikipedia.org/wiki?curid=946274", "title": "Suchý (Malá Fatra)", "text": "Suchý (Malá Fatra)\n\nSuchý (1468 m n. m.) je hora v Malé Fatře na Slovensku. Jedná se od jihozápadu o první vrchol hlavního hřebene kriváňské části pohoří, který vystupuje nad hranici lesa. Na severovýchodě pokračuje hřeben přes dvě bezejmenná sedla k vrcholu Biele skaly (1448 m). Na druhé straně se dělí na dvě rozsochy: jižní, která směřuje na jih přes Sedlo pod Suchým (1303 m) k vrcholu Kľačianska Magura (1367 m), kde se láme k jihozápadu, a končí vrcholem Panošiná (1022 m), a na severozápadní, která pokračuje přes sedlo Príslop pod Suchým (1191 m), polanu Javorina, vrchol Kopa (1140 m), sedlo Brestov (970 m) a končí vrcholem Jedľovina (1035 m). Jihovýchodní svahy hory spadají do horní části Sučianske doliny, jihozápadní do Pekelné doliny a doliny Hoskora a severní do Haviarské doliny (větev doliny Kúr). Severozápadní svahy hory jsou chráněny v rámci národní přírodní rezervace Suchý (429 ha). Z vrcholu je dobrý výhled na okolní hory.\n\nNa severozápadním svahu vrchu Suchý v nadmořské výšce 1075 m n. m. se nachází Chata pod Suchým, která je stanicí horské služby.\n\n\n"}
{"id": "946279", "url": "https://cs.wikipedia.org/wiki?curid=946279", "title": "Převorsk", "text": "Převorsk\n\nPřevorsk ( , , ) je město v jihovýchodním Polsku v Podkarpatském vojvodství v Převorském okrese s 15 675 obyvateli (2. červen 2009). Podle města je pojmenována pravěká převorská kultura. Městská práva město získalo 25. února 1393.\n\n\nPartnerská města a obce:\n"}
{"id": "946283", "url": "https://cs.wikipedia.org/wiki?curid=946283", "title": "Tomáš Martinec (1973)", "text": "Tomáš Martinec (1973)\n\nTomáš Martinec (* 4. září 1973, Hradec Králové) je bývalý český hokejový útočník.\n\nJe odchovancem klubu Stadion Hradec Králové, kde prošel postupně všechny mládežnické výběry. V dospělém hokeji debutoval v dresu mateřského klubu v sezóně 1991/92 v 1. ČNHL. Podílel se, společně s bratrem Patrikem, na postupu Hradce Králové do nejvyšší soutěže v roce 1993. V extralize hrál rovněž za Olomouc (1994-96), Pardubice (1997-00), Karlovy Vary (2000), Litvínov (2000-04 a 2005-06) a Ústí nad Labem (2007-08). Sezonu 2004/05 mezitím strávil v prvoligovém Hradci Králové a část sezony 2001/02 na Slovensku ve Zvolenu.\n\nPracuje jako trenér mládeže v klubu HC Královští lvi Hradec Králové.\n\nJeho bratrem je hokejový reprezentant Patrik Martinec.\n\n"}
{"id": "946286", "url": "https://cs.wikipedia.org/wiki?curid=946286", "title": "Dwayne Allen", "text": "Dwayne Allen\n\nDwayne Lamont Allen (* 24. února 1990 v Fayetteville, stát Severní Karolína) je hráč amerického fotbalu nastupující na pozici Tight enda za tým Indianapolis Colts v National Football League. Univerzitní fotbal hrál za Clemson University, poté byl vybrán ve třetím kole Draftu NFL 2012 týmem Indianapolis Colts.\n\nAllen navštěvoval v místě svého narození Terry Sanford High School a hrál zde americký fotbal za tým Bulldogs; během této doby zaznamenal 68 zachycených přihrávek pro 1 257 yardů.\n\nPro pokračování své kariéry si Allen vybral Clemson University, za kterou hrál americký fotbal mezi roky 2008 až 2011. V sezóně 2009 ve čtrnácti zápasech zachytil 10 přihrávek pro 108 yardů a 3 touchdowny. O rok později to ve třinácti utkáních bylo již 33 zachycených přihrávek, 373 yardů, touchdown a za tyto výkony byl zvolen do druhého all-stars týmu konference ACC. Během prvních sedmi zápasů v sezóně 2011 si pak připsal 27 zachycených přihrávek pro 381 yardů a 4 touchdowny. 8. prosince 2011 pak za tyto výkony obdržel Cenu Johna Mackeyho pro nejlepšího univerzitního Tight enda a rovněž byl vybrán do prvního all-stars týmu konference ACC.\n\nPřed Draftem 2012 byl Dwayne Allen považován za jednoho z nejkvalitnějších Tight endů v nabídce. Nakonec byl vybrán jako první hráč ve třetím kole (64. celkově) a zároveň jako druhý Tight end ze všech týmem Indianapolis Colts. Paradoxně první vybraný Tight end tohoto Draftu, Coby Fleener, zamířil do stejného týmu jako Allen.\n\nI přesto, že byl v Draftu vybrán až za Fleenerem, do sezóny 2012 vstoupil Allen jako startující Tight end a tuto výsadu si udržel až do jejího konce. V šestnácti zápasech zaznamenal 45 zachycených přihrávek pro 521 yardů, 3 touchdowny a jeden fumble, a pomohl tak Colts a novému Quarterbackovi Andrewovi Luckovi k bilanci 11–5 a postupu do play-off. On sám se stal sedmým nejlepším nováčkem sezóny 2012 v počtu zachycených yardů (a to i z pozice Tight enda) a spolu s dalšími nováčky T.Y. Hiltonem, Coby Fleenerem, Vickem Ballardem a LaVon Brazillem nasbírali 3,108 yardů – nejvíc od sloučení NFL a AFL v roce 1970.\n\nAllen měl být důležitou součástí útoku pod vedením nového ofenzivního koordinátora Pepa Hamiltona, ale po prvním utkání byl zapsán na seznam zraněných hráčů a do zbytku sezóny nezasáhl.\n\nColts přechází na systém se dvěma Tight endy a jedním z nich se stává i Allen. I přes drobná zranění nastoupí do třinácti zápasů (pokaždé jako startující hráč), zachytí 29 přihrávek pro 395 yardů a 8 touchdownů, a rovněž se stává hlavním blokařem běhové hry. První touchdown kariéry v play-off zaznamenává při vítězství Colts 24:13 nad Broncos 10. ledna 2015.\n\n"}
{"id": "946290", "url": "https://cs.wikipedia.org/wiki?curid=946290", "title": "Zápas o titul mistryně světa v šachu 1991", "text": "Zápas o titul mistryně světa v šachu 1991\n\nŠestnáctý zápas o titul mistryně světa v šachu byl posledním zápasem Maji Čiburdanidzeové, když ji o titul připravila vyzývatelka Sie Ťün. Zápas se uskutečnil uskutečnil v roce 1991 v Manile na Filipínách. Po pěti partiích byl stav zápasu 3:2 pro obhájkyni, ta však pak již nedokázala vyhrát žádnou další partii a naopak v 8., 11. a 13. prohrála. Nakonec zápas skončil výhrou Sie Ťün 8,5:6,5.\n\n\n"}
{"id": "946294", "url": "https://cs.wikipedia.org/wiki?curid=946294", "title": "Žároviště", "text": "Žároviště\n\nŽároviště může být:\n"}
{"id": "946297", "url": "https://cs.wikipedia.org/wiki?curid=946297", "title": "Whatever", "text": "Whatever\n\nWhatever je druhým vydaným EP české kapely I Like You Hysteric. Vyšlo 28. 10. 2010, obsahuje 4 skladby o celkové stopáži 17 minut. EP bylo nahráno ve studiu GM pod režií Martina Roženka.\n\n"}
{"id": "946298", "url": "https://cs.wikipedia.org/wiki?curid=946298", "title": "Žárov", "text": "Žárov\n\nŽárov nebo Žarov může být:\n\n"}
{"id": "946301", "url": "https://cs.wikipedia.org/wiki?curid=946301", "title": "The Pigs Are Alright", "text": "The Pigs Are Alright\n\nThe Pigs Are Alright je posledním vydaným EP české kapely I Like You Hysteric. Bylo vydáno 11. 11. 2011 a pokřtěno 10. 12. 2011 v pražském klubu Chapeau Rouge. EP bylo nahráno ve studiu GM a hudební režii měl na starost Martin Roženek. V balení jsou přiloženy mini pastelky.\n\n"}
{"id": "946302", "url": "https://cs.wikipedia.org/wiki?curid=946302", "title": "Andrzej Palec", "text": "Andrzej Palec\n\nAndrzej Palec (* 18. listopadu 1980, Praha) je český hudebník, textař a zpěvák působící od roku 2009 v kapele I Like You Hysteric. Stal se známým zejména díky svému působení v kapele Roe-Deer v letech 2003-2008.\n\nVystudoval pětileté dvojjazyčné česko-italské gymnázium v Praze a ve studiu italštiny pokračoval na Univerzitě Karlově v Praze. Studium úspěšně dokončil získáním magisterského titulu v roce 2006.\n\nSvou hudební kariéru odstartoval v raném věku již při studiu na gymnáziu, kdy zakládá se svým spolužákem Dominikem Čejkou nezávislou kapelu Kosmik a jeho svět. Od roku 1996 působí na postu zpěváka v The Cure Revivalu. Právě skupina The Cure měla zásadní vliv na jeho hudební a pěvecký projev. V roce 1997 přichází s novým hudebním projektem Noc, kde působí jako textař, zpěvák, kytarista a klávesista a kapela úspěšně funguje až do roku 2001, kdy sám frontman odchází a Noc tak ukončí svou činnost. O rok později zakládá skupinu Sick Models, a tu, pro ne právě aktivní působení rozpouští v zimě roku 2003, kdy dostane nabídku na post zpěváka v Roe-Deer.\n"}
{"id": "946303", "url": "https://cs.wikipedia.org/wiki?curid=946303", "title": "Fišt", "text": "Fišt\n\nFišt (rusky '; adygejsky ') je 2867 metrů vysoká hora v hlavním kavkazském hřebenu na Kavkaze. Leží u západního konce pohoří na území Adygejska v Ruské federaci, jedná se o nejzápadnější kavkazský vrchol s ledovci na svazích a o vápencovou horu s významnými krasovými jeskyněmi. Zdejší jeskynní systém Belaja zvjozdočka patří k nejhlubším v Rusku.\n\nV blízkosti hory pramení řeka Belaja, přítok Kubáně.\n"}
{"id": "946304", "url": "https://cs.wikipedia.org/wiki?curid=946304", "title": "Olympijský stadion Fišt", "text": "Olympijský stadion Fišt\n\nOlympijský stadion Fišt ( \"\" – \"Olimpijskij stadion „Fišt“\") je stadion postavený v Soči v Rusku pro zimní olympijské a paralympijské hry v roce 2014. Stadion se jmenuje po adygejské hoře Fišt ležící na západě Kavkazu. V režimu pro olympijské hry pojme 45 tisíc diváků a na olympijských i paralympijských hrách byl místem úvodní i závěrečné ceremonie a také místem předávání medailí.\n\nStadion je navržen světovými kapacitami sportovní architektury, americkou architektonickou firmou Populous a britským designérem Burem Happoldem. Výstavba stála 603 miliónů $. Stadion se otevírá na sever, což umožňuje pohled na hory Krasnaja Poljana a horní paluba se otevírá k jihu, což umožňuje výhled na Černé moře. Sedadla lze snadno demontovat, tak, aby stadion pojmul 25.000 až 45.000 diváků.\n\nDalší významnou sportovní událostí na stadionu bylo mistrovství světa ve fotbale 2018. Pro fotbalové zápasy je kapacita stadionu 47 659 diváků.\n"}
{"id": "946305", "url": "https://cs.wikipedia.org/wiki?curid=946305", "title": "Wu-čchang", "text": "Wu-čchang\n\nWu-čchang může být:\n\n"}
{"id": "946306", "url": "https://cs.wikipedia.org/wiki?curid=946306", "title": "Wu-čchang (Wu-chan)", "text": "Wu-čchang (Wu-chan)\n\nMěstský obvod Wu-čchang () ve Wu-chanu, hlavním městě provincie Chu-pej v Čínské lidové republice, je jedním ze tří původních měst, jejichž sloučením Wu-chan vznikl. Nachází se na pravém, jihovýchodním břehu řeky Jang-c’-ťiang, naproti ústí řeky Chan-ťiang, která od sebe odděluje zbylá dvě původní města Chan-jang a Chan-kchou. Současný správní obvod Wu-čchang má rozlohu přes 82 čtverečních kilometrů a přes milión obyvatel a zahrnuje historické centrum bývalého Wu-čchangu. Zbylé části bývalého Wu-čchangu spadají do obvodů Chung-šan a Čching-šan.\n\nVe Wu-čchangu došlo v roce 1911 k Wučchangskému povstání, kterým začala Sinchajská revoluce, kterou skončilo čínské císařství.\n"}
{"id": "946308", "url": "https://cs.wikipedia.org/wiki?curid=946308", "title": "Marek Kedzior", "text": "Marek Kedzior\n\nMarek Kędzior (* 1. prosince 1989, Třinec) je český hudebník a kytarista působící od roku 2009 v kapele I Like You Hysteric.\n\nV letech 2007 – 2009 působil na postu kytaristy v hudební skupině Dorian Grey's Prostitutes, aby koncem roku spustil projekt I Like You Hysteric společně s Andrzejem Palcem, který dodnes úspěšně figuruje jako kapela na české hudební scéně.\n\nMarek Kędzior studuje práva na Univerzitě Karlově v Praze a mimo hudbu se aktivně věnuje sportu. Dosáhl nemalých běžeckých úspěchů v pražských maratonech.\n\n"}
{"id": "946318", "url": "https://cs.wikipedia.org/wiki?curid=946318", "title": "Pozpátku", "text": "Pozpátku\n\nPozpátku může znamenat:\n\n"}
{"id": "946319", "url": "https://cs.wikipedia.org/wiki?curid=946319", "title": "Římskokatolická farnost Vyskeř", "text": "Římskokatolická farnost Vyskeř\n\nŘímskokatolická farnost Vyskeř (lat. \"Wiskerzium\") je územní společenství římských katolíků ve Vyskeři a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", tzn. založenou ve středověku. Tato původní farnost zanikla za husitských válek a území farnosti se stalo filiálkou turnovského děkanství. Matriky jsou v místě vedeny od roku 1772, tedy v období kdy zde byla zřízena lokálie. Kanonicky byla farnost obnovena roku 1858.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Rovensko pod Troskami, jehož součástí je i farnost Vyskeř, která je tak spravována \"excurrendo\".\n\nŘímskokatolická farnost Vyskeř\n\n"}
{"id": "946320", "url": "https://cs.wikipedia.org/wiki?curid=946320", "title": "New York Superstar", "text": "New York Superstar\n\nNew York Superstar je kompilační album amerického rockového kytaristy a zpěváka Lou Reeda vydané v roce 1978 u RCA Records. Album vyšlo ve Velké Británii, Německu a Itálii. Níže je uveden seznam skladeb z německého a britského vydání alba, italské vydání mělo jiné pořadí skladeb.\n\n\n"}
{"id": "946323", "url": "https://cs.wikipedia.org/wiki?curid=946323", "title": "Roger Brown", "text": "Roger Brown\n\nRoger William Brown (14. dubna 1925, Detroit – 11. prosince 1997, Cambridge) byl americký psycholog, představitel sociální psychologie a psycholingvistiky, 34. nejcitovanější psycholog 20. století. \n\nProslul především svými výzkumy vývoje jazyka v dětství, ve vývoji dětské řeči rozlišil pět stádií. K jeho žákům patřil například Steven Pinker, který Browna označil za \"nejlepšího spisovatele v psychologii od dob Williama Jamese\".\n\nZabýval se též fenoménem paměti, napsal například populární práci o vzpomínkách na chvíle historických předělů (\"kde jste byli, když jste se dozvěděli o zastřelení Kennedyho\" apod.) či o fenoménu \"mám to na jazyku\".\nHlásil se otevřeně k homosexualitě, jeho partnerem byl 40 let profesor angličtiny na Bostonské univerzitě Albert Gilman. S ním také napsal studii o roli vykání a tykání v jazyce. \n\n\n"}
{"id": "946325", "url": "https://cs.wikipedia.org/wiki?curid=946325", "title": "Box na Letních olympijských hrách 1996", "text": "Box na Letních olympijských hrách 1996\n\nBox na Letních olympijských hrách 1996 probíhal v hale Hank McCamish Pavilion v Atlantě.\n\n"}
{"id": "946326", "url": "https://cs.wikipedia.org/wiki?curid=946326", "title": "Nina Vangeli", "text": "Nina Vangeli\n\nNina Vangeli (* 17. října 1946, Praha) je přední divadelní a taneční publicistka současné české kulturní scény, divadelní a operní režisérka, choreografka, překladatelka. Zaměřuje se zejména na současný tanec, alternativní tanec a divadlo a tzv. cross-over. Celoživotně se zaměřuje také na parateatrální, pomezní divadelní projevy, fenomén hry a divadelní experiment, obecně na tanec ve všech jeho mnohostranných kulturních přesazích. Při své práci čerpá mimo jiné z jungovského myšlení a moderních poznatků divadelní antropologie.\n\nAbsolvovala obor divadelní věda na Filosofické fakultě Univerzity Karlovy v době rozkvětu tzv. třetí divadelní vlny, proudu nonkonformního divadla kladoucího důraz na pohybové vyjádření.\n\nDlouholetá vedoucí undergroundové divadelní skupiny sedmdesátých a osmdesátých let \"Studio pohybového divadla\" Praha působícího v Branickém divadle pantomimy, která pracovala ve stylu fyzického divadla.\n\nPrvním jejím dílem byla experimentální inscenace \"Na Leara\" (1974) s motivem rituální krutosti dětských her, kde vykrystalizovalo jedno ze základních témat všech jejích dalších inscenací, střet rituálu a banality. Šlo o kolektivní projekt studentů divadelní vědy a teenagerů-neherců ve spolupráci se skupinou Kruh. Inscenace obdržela hlavní cenu soutěže Šrámkova Písku.\nNásledujícími inscenacemi režírovanými společně s V. Martincem v souboru \"Křesadlo\" byly např. \"Naivní mystérium Ze života hmyzu\" (1974), \"Tanec svatého Víta\" (1975) s použitím textu biblické knihy Kazatel, \"Jako aneb putování za tajemnými svitky Tripitaka\" (1975) na námět staré čínské legendy s použitím zenových aforismů (1975). Tuto sérii inscenací ukončil zákazu činnosti tohoto souboru v roce 1976 ze strany českých úřadů, který završil negativní pozornost, které se pro svůj experimentální charakter soubor z jejich strany po dobu své existence těšil.\n\nNa činnost Křesadla ideově přímo navázala i v samostatné tvorbě se souborem \"Studio pohybového divadla\" od roku 1977. Ještě ve spolupráci s \"V. Martincem\" režírovala inscenace \"Proměny podle Ovidia\" (1977) a \"Knihy mrtvých starého Egypta\" (1978), zde navíc ve spolupráci s \"prof. dr. J. Kopeckým\", jehož dlouholetá práce na rekonstrukci zlomků starého egyptského dramatu se stala základem této inscenace. \n\nSamostatně pak režírovala inscenace \"Láska a magie v maminčině kuchyni\" (1981) – zpracování stejnojmenné hry o rituálních vraždách italské filmové režisérky Liny Wertmullerové, \"Labyrint světa a ráj teď\" (1982) – teatralizované cvičení se zavázanýma očima s maximálním improvizačním nárokem, \"Bouře\" (1983) – karnevalové volání po svobodě podle Shakespeara, \"Lučavka královská\" (1984) – se scénářem sestaveným z autentických snů účinkujících herců, \"Mezopotámie\" – martyrologie slova na text stejnojmenné básnické sbírky Richarda Weinera (1936) a \"Requiem\" (1987). Poslední zmíněná inscenace – funerální vize české společnosti na hudbu Antonína Dvořáka – byla její nejúspěšnější inscenací. S touto inscenací Studio pohybového divadla hostovalo ve Francii, Rakousku, Belgii či Slovensku. Dále následovala inscenaci \"Nó\", parafráze tří japonských her v klasickém stylu „nó“ s použitím Tartiniho sonát. Poslední inscenací tohoto souboru pak bylo \"Bardo Thedol\" (1991), inspirovaného Tibetskou knihou mrtvých.\n\nAlternativní přístupy tohoto souboru lze ukázat na příkladu realizovaného pobytu jeho členů v ústavu pro mentálně zaostalou mládež, vedeném jeptiškami řádu voršilek v Poustevně v severních Čechách, kde se herci pokoušeli o navázání nonverbálního kontaktu s dětmi za pomoci divadelních technik. Zkušenosti z tohoto experimentu byly částečně zachyceny v knize dr. B. Blažka \"Krása a bolest\", z jehož podnětu k návštěvě v Poustevně došlo.\n\nV pohybové oblasti spolupracovala např. se slovenským režisérem Romanem Polákem na inscenaci \"Dotyky a spojenia\" a na inscenaci \"Dvojí nestálost\". Jako choreografka se podílela společně s Petrem Zuskou a Simone Sandronim na inscenaci Petra Tyce \"Znásobeně sám\" (1998). \n\nDalší režií byly \"Cesty k prosperitě aneb Vražda nepotřebuje reklamu\" v českobudějovickém Divadle M s vlastním textem na téma objednané matkovraždy nezletilými podle události, která otřásla českou společností 90. let.\n\nV 90. letech vytvořila také několik operních režií. V Opeře Mozart spolupracovala na mnohokrát reprízovaném představení \"\", sérii mozartovských klipů v postmoderním duchu.\nPro Operu Mozart zrežírovala také „politickou“ operu \"Ministr\", dílo soudobého britského skladatele, filosofa a politologa Rogera Scrutona. \n\nV roce 1997 pak zrežírovala operu \"Lucia di Lammermoor\" Gaetana Donizzetiho v plzeňském Velkém divadle.\n\nZde také v roce 1999 zrežirovala také \"Mefistofela\" od Arriga Boito.\n\nV roce 2003 zrežírovala operu Emila Viklického Máchův deník aneb Hynku, jak si to představuješ na scéně Divadla Kolowrat Národního divadla.\n\nPublikační činnosti se směla věnovat až po změně režimu v roce 1989.\n\nOd založení spolupracuje s časopisem \"Svět a divadlo\", kde se zabývá tanečním a pohybovým divadlem. K obdobný tématům přispívá do řady divadelních a kulturních periodik (\"Prostor, Divadelní noviny, Taneční listy, Medzičasopis, Literární noviny, Kavárna, A2, Vokno\" a j.) i do denního tisku (\"Lidové noviny, Hospodářské noviny\").\n\nMezi lety 2000 – 2004 působila jako vedoucí redaktorka revue pro současný tanec \"Taneční zóna\".\nV roce 2003 převzala \"cenu festivalu Příští vlna/Next wave\" za publicistický počin roku.\n\nPřispěla do feministické publikace \"Nové čtení světa\" (One Woman Press, 1999).\n\nJe spoluautorkou (společně s dr. L. Petiškovou) \"Čítanky světové choreografie 20. století\", zejména úvodní stať Dvacáté století – století renesance těla a tance (Duncan Centre, 2005).\nDo publicistického projektu \"Poetika literárního díla 20. století\" Akademie věd (Torst 2001, 2005) přispěla do prvního a třetího dílu kapitolami věnovanými dramatu.\n\nPřekládá z okruhu svého publikačního zájmu.\n\nZ francouzštiny:\n\nZ ruštiny:\nJe činná v řadě veřejných i nevládních kulturních institucích. Byla členkou Divadelní rady Ministerstva kultury ČR, figurovala v řadě porot různých festivalů a soutěží (např. Cena Jarmily Jeřábkové, Cena Alfréda Radoka). Byla členkou grantové komise magistrátu hl. m. Prahy pro oblast kultury a umění. Působí jako členka rady Českého centra International Theatre Institut. \n\nVede pravidelnou rubriku \"Taneční panorama\" v rámci kulturního pořadu Mozaika na Českém rozhlasu Vltava.\n"}
{"id": "946331", "url": "https://cs.wikipedia.org/wiki?curid=946331", "title": "1908 v hudbě", "text": "1908 v hudbě\n\nNa této stránce naleznete seznam událostí souvisejících s hudbou, které proběhly roku 1908.\n\n\n"}
{"id": "946332", "url": "https://cs.wikipedia.org/wiki?curid=946332", "title": "Box na Letních olympijských hrách 2000", "text": "Box na Letních olympijských hrách 2000\n\nBox na Letních olympijských hrách 2000.\n\n"}
{"id": "946335", "url": "https://cs.wikipedia.org/wiki?curid=946335", "title": "Fanfára", "text": "Fanfára\n\nFanfára je krátká hudební skladba užívaná nejčastěji pro slavnostní účely, která je obvykle hrána na žesťové hudební nástroje. Může jít například o znělku, tedy úvodní hudební skladbu tzv. intrádu, případně o skladbu určenou k přivítání, hrané obvykle při příchodu významné osoby (kupříkladu hlava státu či vzácná státní návštěva apod.).\n\nSpeciálním případem jsou fanfáry hrané jakožto slavnostní ukončení nějaké společenské akce, například lovecké halali troubené na lovecké rohy na závěr honu nebo lovu.\n\nJakožto fanfáry se často označují a varovná troubení – například signál \"hoří!\", které vydávají hasičské houkačky a klaksony, které jsou pak, v přeneseném slova smyslu také označovány za slovem fanfáry.\n\n\n"}
{"id": "946337", "url": "https://cs.wikipedia.org/wiki?curid=946337", "title": "Pas de repos pour les braves", "text": "Pas de repos pour les braves\n\nPas de repos pour les braves (tj. \"Není odpočinku pro odvážné\", \"Odvážní neodpočívají\") je francouzsko-rakouský hraný film z roku 2003, který režíroval Alain Guiraudie podle vlastního scénáře. Film, ve kterém se mísí reálná skutečnost se snovými představami, popisuje osudy mladíka, který se bojí usnout, aby nezemřel. Film byl uveden na Filmovém festivalu v Cannes v sekci \"Quinzaine des réalisateurs\" a na 38. Filmovém festivalu Karlovy Vary v sekci \"Fórum nezávislých\" pod názvem \"Odvážní neodpočívají\".\n\nBasile Matin je přesvědčen, že pokud jen jedinkrát usne, zemře. Jednou se mu totiž zdálo o tajemném Faftao-Laoupo, který mu oznámil jeho smrt, pokud znovu usne. Protože ještě nechce umřít, rozhodne se, že nikdy neusne a namísto toho se vydává na cestu. V patách jsou mu mladík Igor, kterému o svém snu vyprávěl, a který chce vědět více o Faftao-Laoupo a také novinář na volné noze a amatérský detektiv Johnny Goth. Bazil nejprve odjíždí do zapadlé vesnice, kde žije pod jménem Hector se starším mužem. Když se zde objeví Johnny Goth, uteče před ním. Protože Gotha pronásledují gangsteři, prchají posléze společně i před nimi a setkávají se s Igorem. Basile se nakonec vrací do své vesnice.\n"}
{"id": "946338", "url": "https://cs.wikipedia.org/wiki?curid=946338", "title": "HMS Audacious (1912)", "text": "HMS Audacious (1912)\n\nHMS Audacious byla bitevní loď britského královského námořnictva, patřící ke třídě \"King George V\". Její operační nasazení v první světové válce bylo jen velmi krátké. Dne 27. října 1914 se potopila při cestě na cvičnou dělostřelbu, když najela na německou minu, kterou položila německá minolovka \"Berlin\".\n"}
{"id": "946339", "url": "https://cs.wikipedia.org/wiki?curid=946339", "title": "Projekt 206", "text": "Projekt 206\n\nProjekt 206 (v kódu NATO třída Shershen) byla třída torpédových člunů sovětského námořnictva z doby studené války. Celkem bylo postaveno 87 torpédových člunů této třídy, z nichž 63 bylo prodáno námořnictvům sovětských spojenců. Všechny již byly vyřazeny. Zjednodušená exportní verze třídy nesla označení Projekt 206EP.\n\nCelkem bylo v letech 1963–1970 postaveno 87 člunů této třídy.\n\nVýzbroj člunů tvořily dva 30mm dvoukanóny AK-230, čtyři 533mm torpédomety a dva vrhače hlubinných pum. alternativně mohly nést šest námořních min. Pohonný systém byl převzat z třídy Osa. Tvořily ho tři diesely M503A roztáčející trojici lodních šroubů. Nejvyšší rychlost dosahovala 45 uzlů.\n"}
{"id": "946340", "url": "https://cs.wikipedia.org/wiki?curid=946340", "title": "MTV Europe Music Awards 2013", "text": "MTV Europe Music Awards 2013\n\nMTV EMA 2013 (známé také jako MTV Europe Music Awards) se konali dne 10. listopadu 2013 v Ziggo Dome v Amsterdamě v Nizozemsku. Konaly se zde poprvé od roku 1997, kdy byly také v Nizozemsku.\n\nNěkolik hlavních vystoupení byly na různých místech v Amsterdamě než na hlavní stage. Nizozemský DJ Afrojack vystoupil společně se Snoop Lionem s písní „Gin and Juice“ v Melkwegu. Naopak americká skupina Imagine Dragons vystoupila se svým singlem „Radioactive“ v Heineken Music Hall. Celým večerem provázel zpěvák Redfoo ze skupiny LMFAO.\n\nNominace byly oznámeny prostřednictvím živého přenosu na MTV Netherlands 17. září 2013 ve 12:55 SEČ. Během dne v různých časových pásmech na ostatních mutací MTV.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPre show:\n\nHlavní show:\n\nHlavní show:\nČervený koberec:\nZákulisí:\n\n\n"}
{"id": "946341", "url": "https://cs.wikipedia.org/wiki?curid=946341", "title": "Box na Letních olympijských hrách 2004", "text": "Box na Letních olympijských hrách 2004\n\nBox na Letních olympijských hrách 2004.\n\n"}
{"id": "946343", "url": "https://cs.wikipedia.org/wiki?curid=946343", "title": "Dead City Radio", "text": "Dead City Radio\n\nDead City Radio je studiové album amerického spisovatele Williama S. Burroughse, vydané v srpnu 1990 u vydavatelství Island Records. Věnováno bylo aktivistovi Keithu Haringovi. Burroughs zde recituje a hudebně jej doprovází řada různých hudebníků, jako jsou John Cale, Sonic Youth nebo Donald Fagen. Skladba „Ah Pook the Destroyer“, k níž složil hudbu John Cale, byla později použita v animovaném filmu \"Ah Pook Is Here\", kde rovněž recituje Burroughs.\n\nAutorem všech textů je William S. Burroughs, autoři hudby jsou uvedeni.\n"}
{"id": "946345", "url": "https://cs.wikipedia.org/wiki?curid=946345", "title": "Seznam vrcholů v Poľaně", "text": "Seznam vrcholů v Poľaně\n\nSeznam vrcholů v Poľaně zahrnuje pojmenované poľanské vrcholy s nadmořskou výškou nad 900 m. K sestavení seznamu bylo použito map dostupných na stránkách hiking.sk. Jako hranice pohoří byly uvažovány hranice stejnojmenného geomorfologického celku.\n\n"}
{"id": "946347", "url": "https://cs.wikipedia.org/wiki?curid=946347", "title": "Sója (rod)", "text": "Sója (rod)\n\nSója (\"Glycine\") je rod rostlin z čeledi bobovité. Sóji jsou jednoleté nebo vytrvalé byliny s trojčetnými listy a bílými nebo purpurovými květy v hroznech. Jsou rozšířeny v počtu asi 9 druhů v tropech, subtropech a mírném pásu Starého světa. Sója luštinatá je významná luštěnina, pěstovaná v Číně již po tisíciletí.\n\nSóji jsou ovíjivé, plazivé nebo přímé jednoleté či vytrvalé byliny. Listy jsou trojčetné nebo řidčeji lichozpeřené s 5 nebo 7 celokrajnými lístky. Palisty jsou drobné a obvykle opadavé. Květy jsou obvykle bílé, růžové až purpurové, v úžlabních hroznech. Kalich je zvonkovitý, chlupatý, hluboce dvojpyský. Koruna je o něco delší než kalich, lysá, s dlouze nehetnatými korunními lístky. Pavéza je velká, téměř okrouhlá nebo obvejčitá. Křídla jsou úzká, člunek je kratší než křídla. Tyčinky jsou dvoubratré, horní tyčinka je částečně přirostlá ke zbývajícím 9. Semeník je téměř přisedlý, chlupatý, s mnoha vajíčky a nitkovitou čnělkou zakončenou hlavatou bliznou. Lusky jsou stopkaté, podlouhlé až čárkovité, přímé nebo zahnuté, pukající 2 chlopněmi které se po puknutí svinují. Semen je v lusku 1 až 5 a jsou oddělena přehrádkami.\n\nRod sója zahrnuje asi 9 druhů. Je rozšířen v Africe, Asii, Austrálii a Oceánii. od tropů až po mírný pás. Nejvíce druhů se vyskytuje v Asii. V samotné Číně roste 5 původních druhů.\n\nKulturní plodina sója luštinatá (\"Glycine max\") je známa pouze z kultury a v některých zdrojích je spojována s divokým druhem \"Glycine soja\" nebo se oba druhy zaměňují, zatímco v jiných zdrojích jsou oba druhy rozlišovány.\n\nRostliny sóji luštinaté obsahují triterpenoidní saponiny, semena jsou bohatá na bílkoviny, oleje, lecitin a některé biogenní prvky. Obsahují také globuliny a jiné jednoduché bílkoviny a glukosamin.\n\nSója luštinatá (\"Glycine max\") je stará kulturní plodina, pěstovaná v Číně již po tisíce let, první zmínky jsou datovány již před více než 2383 lety. V západních zemích je ve větším měřítku využívána až v posledních desetiletích, do Ameriky byla sója dovezena až v roce 1765. Semena mají nejvyšší obsah bílkovin ze všech luštěnin (30 až 50%) a obsahují asi 20% vysoce nasyceného oleje. Je to také nejdůležitější průmyslový zdroj lecitinu.\nSója luštinatá byla pravděpodobně vyšlechtěna z druhu \"Glycine soja\" a je známa pouze z kultury. Oba druhy jsou používány i jako krmivo, stejně jako \"Glycine javanica\", rozšířená v Asii, Africe i Austrálii.\n\n \n"}
{"id": "946355", "url": "https://cs.wikipedia.org/wiki?curid=946355", "title": "Rockefeller Street (album)", "text": "Rockefeller Street (album)\n\nRockefeller Street je debutové album estonské popové zpěvačky Getter Jaani. Bylo vydáno 2. května 2011.\n\nPilotní singl \"\"Rockefeller Street\"\" vydala 24. ledna 2011. Druhý singl \"\"Valged Ööd\"\" vydala 23. května 2011.\n\n\"\"Rockefeller Street\"\" byl vydán jako pilotní singl. S touto písní Getter Jaani reprezentovala Estonsko na Eurovision Song Contest 2011, která se konala v německém Düsseldorf. Ve finále získala 44 bodů, což stačilo pouze na pozici 24. V estonských žebříčcích nejvýše na pozici číslo 3.\n\n\"\"Valged Ööd\"\" byl vydán jako druhý singl. V písni jí sekundoval estonský zpěvák Koit Toome a vydala ji 23. května 2011. V estonských žebříčcích se nejvýše umístila na čísle 1.\n\n\"\"Me Kõik Jääme Vanaks\"\" je třetím singlem. V písní jí sekundoval kytarista Mihkel Raud a vydala ji 30. října 2011. V estonských žebříčcích se nejvýše umístila na čísle 3.\n\n"}
{"id": "946363", "url": "https://cs.wikipedia.org/wiki?curid=946363", "title": "Mirko Poledica", "text": "Mirko Poledica\n\nMirko Poledica (srbskou cyrilicí Мирко Поледица; * 11. září 1978, Čačak, Jugoslávie) je bývalý srbský fotbalový obránce.\n\n12. března 2009 byl zvolen předsedou Syndikátu profesionálních fotbalistů, který má bránit práva fotbalistů v Srbsku.\n\nMirko Poledica začal s fotbalem v srbském klubu Borac Čačak. V letech 2000-2003 hrál v jiném srbském klubu Vojvodina Novi Sad, z něhož v sezóně 2002/03 odešel na hostování do polského celku Lech Poznań, kde patřil k nejlepším levým obráncům polské Ekstraklasy.\n\nPoté strávil jednu sezónu (2003/04) v českém klubu AC Sparta Praha. Měl výbornou přípravnou fázi, ale v soutěžních zápasech se mu nedařilo a po sedmém kole jej trenér Jiří Kotrba prakticky přestal nasazovat. Debutoval v Gambrinus lize 26. července 2003 v utkání proti FK Teplice, který skončil remízou 1:1. Celkem se objevil ve čtyřech ligových zápasech, branku nevstřelil. Sparta obsadila na konci soutěže konečné druhé místo za Baníkem Ostrava. V téže sezóně získal s klubem český fotbalový pohár, ve finále proti Baníku Ostrava (výhra 2:1) ale nenastoupil.\n\nPak se vrátil do Polska, kde hrál za kluby Legia Warszawa (s nímž získal ligový titul v sezóně 2005/06) a Pogoń Szczecin (hostování). Následovala angažmá v bulharské Slavii Sofia a srbských klubech FK Smederevo, Čukarički Stankom, Borac Čačak a Mladost Lučani.\n\n"}
{"id": "946371", "url": "https://cs.wikipedia.org/wiki?curid=946371", "title": "Operace Wikinger", "text": "Operace Wikinger\n\nOperace Wikinger byla operací Kriegsmarine, která byla naplánována jako útok na britské rybářské lodě. K operaci bylo vyčleněno 6 torpédoborců typu 1934 a 1934A. Shodou nedorozumění ale ve stejný den prováděla Luftwaffe bombardování obchodních lodí, přičemž jeden Heinkel He 111, který pilotoval rotmistr Jäger, si svaz spletl s britskými obchodními loděmi, napadl ho, a zničil dva torpédoborce. Operace Wikinger ukázala, že Kriegsmarine a Luftwaffe se nedokáží zkoordinovat, a byla proto přijata opatření, která měla podobným situacím do budoucna zabránit.\n\nNěmecká Kriegsmarine se rozhodla provést operaci Wikinger, útok na britské rybářské lodě. Vzhledem k tomu, že se všude kolem nacistického Německa v roce 1940 rozkládala minová pole, bylo potřeba uvolnit v nich tajné průchody. Německé námořnictvo však mělo jen tři minolovky z první flotily minolovek, zbytek flotily v lednu 1940 zamrzl v ledu Severního moře, a 2. flotila minolovek byla na opravách. Operace Wikinger byla i přes nedostatek minolovek nakonec provedena 22. února 1940. Minolovky vyčistily 11 kilometrů široký průchod, do kterého dopoledne téhož dne vplulo 6 torpédoborců. Velení měl na starosti fregatní kapitán Fritz Berger, který plul na vedoucím torpédoborci \"Friedrich Eckoldt\", za nímž pluly v kýlové brázdě s odstupy 200 metrů mezi sebou torpédoborce \"Richard Beitzen, Erich Koellner, Theodor Riedel, Max Schultz\" a \"Leberecht Maaẞ\". Lodě vypluly v deset hodin dopoledne, a zhruba v sedm hodin večer se dostaly do průchodu mezi minami.\n\nV Luftwaffe bylo téhož dne rozhodnuto, že v noci se povede útok proti nepřátelským hladinovým plavidlům, tedy jak proti obchodním, tak i proti válečným lodím. Již odpoledne vzletělo několik Heinkelů 111, ale vrátili se bez jakéhokoliv zničení nepřátelské lodě. V 17:54 vzlétla letka KG 26(opět He 111), aby zkusila štěstí znova. Mezí ní letěl i rotmistr Jäger a jeho pozorovatel desátník Schräpler. Jejich Heinkel se však od letky odklonil a krátce po sedmé hodině spatřil pozorovatel Schräpler stín lodě, o které se domníval, že je obchodní.\n\nV 19:13 hlídka na můstku \"Friedricha Eckoldta\" zaslechla motor letadla. Celý svaz plul rychlostí 25 uzlů. O pár minut později zpozorovala hlídka na můstku téže lodí dvoumotorové letadlo 500 až 800 metrů nad lodí. Ve stejné chvíli lodě zpozorovala i posádka letadla lodě, které pluly ve svazu. Jäger otočil letadlo do protikurzu k lodím a přeletěl je. Fregatní kapitán Berger nařídil snížit rychlost na 17 uzlů, aby nešla tolik vidět brázda za lodí. V 19:21 začal Jäger dělat další oblouk. Berger nařídil vyhlásit letecký poplach, který okamžitě odvysílal svobodník Felix. Jäger nalétl trochu níž, aby mohl lodě identifikovat, ale \"Richard Beitzen\" a \"Erich Koellner\" zahájili palbu. Na to odpověděl pozorovatel a zároveň střelec Schräpler kulometnou palbou se stopovkami, které měl sloužit jako poznávací znamení. Předposlední loď svazu \"Max Schultz\" identifikovala hákový kříž na letadle, na ultrakrátkých vlnách se začaly radisté svazu dohadovat, jestli je letadlo přátelské či nepřátelské. Po krátké chvíli prohlásil fregatní kapitán Berger, že letadlo je nepřátelské. ve stejné chvíli otočil Jäger svého Heinkela a kryt svitem Měsíce začal nalétávat na poslední loď svazu, kterou byl \"Leberecht Maaẞ\". V 19:34 nahlásí \"Maaẞ\":\"Spatřeno letadlo v černém mraku Měsíce\".\nO deset minut později na palubu dopadly dvě bomby, které explodovaly mezi můstkem a komínem. \"Maaẞ\" začal vybočovat ze svazu doprava a potápět se. Signalizační lampou loď ohlásila: \"Mám zásah. Potřebuji pomoc.\" Berger vydal rozkaz ať jeho loď (\"Friedrich Eckoldt\") připluje k \"Maaẞu\". V 19:45 se připravoval Jäger na další nálet-ani jedna ze stran už nepochybovala že na ně útočí Britové. V 19:46 se obrátily všechny torpédoborce směrem k potápějící se lodi. Berger ale vydává rozkaz, ať stojí dále na svých místech. Za deset minut dopadla na \"Maaẞ\" jedna bomba, přičemž posádky zadních kulometů vystřelily ještě vzpurnou palbu. Vzápětí jedna bomba spadla do moře, ale druhá zasáhla loď k druhému komínu. Loď okamžitě začala hořet a naklánět se. Fregatní kapitán Berger byl absolutně zmatený. Přesto v 19:58 vydal rozkaz: \"Maaẞ se potápí. Spustit čluny.\" Námořníci začali brzy v ledové vodě umírat. \"Erich Koellner \" už ale přijel k vraku a trosečníky začal vytahovat na palubu. Lodě zahájily záchranné práce, když v tom, v 20:04 se ozval další výbuch a opět začal stoupat oheň. V témže okamžiku Jäger odlétá pryč od vraku \"Maxe Schultze\". Posádka Heinkelu se začala radovat-zničila dvě obchodní lodě! \"Theodor Riedel\" okamžitě zahájil plavbu k hořící lodi, ale byl zastaven, protože radista údajně zaslechl zvuky ponorky. Loď vypustila čtyři hlubinné nálože, které ale otřásly jí samotnou a zablokovaly její kormidlo. Loď okamžitě přepnula na ruční pohon a začala odplouvat pryč od domnělé ponorky. Všechny lodě vzápětí začaly hlásit přítomnost ponorky, spouštět hlubinné nálože a kroužit v kruzích. Berger vyslal rádiové hlášení ke všem lodím, aby udaly stav na palubě. \"Schultz\" se nehlásil, Berger nevěděl co má dělat. Tonoucí námořníci křičeli o pomoc, kolem údajně kroužila ponorka. Berger se urychleně rozhodl. Nařídil všem lodím pronásledovat ponorku, o které přišly další 4 hlášení. \"Koellner\" který zachraňoval trosečníky z \"Maaẞe\", v té chvíli opět zaslechl ponorku. V 20:16 se i tato loď odpoutala od trosečníků, přičemž několik z nich rozdrtila svými šrouby. \"Koellner\" odplul od vraku, protože se vydal hledat ponorku. O čtvrt hodiny později zpozoroval věž ponorky. Ve skutečnost to byla jen příď potopeného \"Maxe Schultze\". Posádka se začala dohadovat, vždyť od vraku \"Maaẞe\" právě teď odplula! Všechny lodě začaly plout sem a tam-jednu chvíli vyzvedávali trosečníky, poté zas honili fiktivní ponorku. Teprve v této chvíli se dostala na velitelství německého námořnictva zpráva, že letectvo 22. února v noci provede nálet na britské lodě. Admirál Otto Caliax byl přehlcen. Dostal dvě zprávy o potopení torpédoborců a letectvo jej až nyní informovalo, že dnes v noci provedlo útok. Ve 21:05 zmatený Berger vydal radši rozkaz opustit osudné místo, na kterém plavalo 578 mrtvých, zachráněno bylo jen 60 mužů. Lodě dopluly v pořádku do Wilhelmshavenu, kde okamžitě začala zasedat vyšetřovací komise.\n\nVyšetřovací komise už ani nemusela příliš dohledávat příčiny katastrofy, admirál Otto Caliax ji poskytl podklady už předem. Z těchto podkladů vyšlo najevo, že Luftwaffe i Kriegsmarine věděli o svých samostatných akcích předem, ale neučinili nic pro informování svazu torpédoborců ani letky KG 26. Také vyšlo najevo, že pozorovatel Heinkelu 111 byl poprvé v akci, tudíž rozpoznal lodě chybně. Navíc lodě vypálily samy několik protiletadlových dávek, což piloty i pozorovatele v jejich omylu utvrdilo. Kvůli nesoučinnosti Luftwaffe a Kriegsmarine tak přišlo námořnictvo o dva torpédoborce a 578 mužů, což byly značné ztráty.\n"}
{"id": "946374", "url": "https://cs.wikipedia.org/wiki?curid=946374", "title": "Kalandula (vodopád)", "text": "Kalandula (vodopád)\n\nQuedas de Kalandula jsou vodopády v Angole na řece Lucala. Nacházejí se asi 420 km východně od Luandy, nedaleko stejnojmenného města v provincii Malanje. Vodopády jsou 105 metrů vysoké a široké 400 metrů. Do roku 1975 nesly název \"Duque de Bragança\".\n\n"}
{"id": "946375", "url": "https://cs.wikipedia.org/wiki?curid=946375", "title": "Leopold Toskánský", "text": "Leopold Toskánský\n\nLeopold František Toskánský; : \"Leopold Franz Peter Ferdinand Maria Joseph Gottfried Georg Karl Otto Rudolf Michael Erzherzog von Österreich, Prinz von Toskana\" (* 25. října 1942, Starnberg, Bavorsko) je členem toskánské linie rodu habsbursko-lotrinského. V letech 1984–1993 si nárokoval titul titulárního velkovévody toskánského.\n\nLeopold František je třetím nejstarším dítětem a jediným synem arcivévody Gottfrieda a jeho manželky princezny Doroty Bavorské. Má dvě starší a jednu mladší sestru.\n\nLeopold František se 19. června 1965 oženil s Laetitií d'Arenberg (* 2. září 1941). Měli spolu dva syny:\n\n\nLeopold a Laetitie se rozvedli v roce 1981. Podruhé se oženil 18. června 1993 s Martou Perez Valverde a vzdal se titulu velkovévody toskánského ve prospěch staršího syna. Leopold a Marta se rozvedli v roce 1998.\n\n"}
{"id": "946376", "url": "https://cs.wikipedia.org/wiki?curid=946376", "title": "Miletínský úval", "text": "Miletínský úval\n\nMiletínský úval je geomorfologický okrsek ve střední a západní části Bělohradské pahorkatiny, ležící převážně v okrese Jičín, menší částí též v okresech Trutnov a Hradec Králové. Území okrsku se táhne od obcí Lužany a Konecchlumí na západě nejprve na východ, a poté na jihovýchod k obcím Lanžov a Velký Vřešťov. Sídelními centry okrsku jsou města Lázně Bělohrad a Miletín.\n\nV Miletínském úvalu se nachází chráněná území PR Miletínská bažantnice, PR Vřešťovská bažantnice, PP Farářova louka, PP Hřídelecká hůra, PP Byšičky, PP Bělohradská bažantnice.\n\nOkrsek Miletínský úval (dle značení Jaromíra Demka VIA–2B–2) geomorfologicky náleží do celku Jičínská pahorkatina a podcelku Bělohradská pahorkatina.\n\nDále se člení na podokrsky Bělohradská kotlina na západě, Červenotřemošenská pahorkatina uprostřed a Rohoznická kotlina na východě.\n\nÚval sousedí s dalšími okrsky Jičínské pahorkatiny: Hořický hřbet na jihu, Libotovský hřbet na východě, Jičínská kotlina na západě. Dále sousedí s celky Krkonošské podhůří na severu a Východolabská tabule na jihovýchodě.\n\nNejvyšším vrcholem Miletínského úvalu je \"Krušina\" (377 m n. m.).\n\n"}
{"id": "946379", "url": "https://cs.wikipedia.org/wiki?curid=946379", "title": "Ellen van Dijková", "text": "Ellen van Dijková\n\nEleanora Maria van Dijková, spíše známá jako Ellen van Dijková (* 11. únor 1987 v Harmelenu, Nizozemsko) je nizozemská cyklistka, která dosáhla vynikajících výsledků na dráze, na silnici.\n\nEllen van Dijková začínala se sportováním s volejbalem, s gymnastikou, přešla na nemálo let k rychlobruslení, ale když se její rodina přestěhovala do velkoměsta, zaměřila se hlavně na cyklistiku.\n\nBěhem své dosavadní kariéry získala titul mistryně světa a Evropy.\n\n"}
{"id": "946382", "url": "https://cs.wikipedia.org/wiki?curid=946382", "title": "Česko-mexické vztahy", "text": "Česko-mexické vztahy\n\nTento článek popisuje bilaterální vztahy mezi Českou republikou a Spojenými státy mexickými a jejich vzájemný vývoj.\n\nMexiko navázalo diplomatické vztahy v roce 1922.\nMezi nejznámější české osobnosti pracující v Mexiku v 19. století patřil botanik a cestovatel Benedikt Roezl, nejslavnější objevitel orchidejí všech dob.\n\nV roce 1936 prezident Lázaro Cárdenas pojmenoval na okraji Ciudad de México neznámou ulici jménem T.G. Masaryka. V roce 2000 zde byl vybudován pomník T. G. Masaryka. V současnosti je Avenida Presidente Masaryk jednou z nejznámějších ulic ve městě a nejdražších obchodních tříd v Latinské Americe.\n\nBěhem druhé světové války předal tehdejší velvyslanec zastupitelský úřad Němcům na pokyn ministra Chvalkovského i přes nesouhlas vlády prezidenta Cárdenase. Exilová vláda poté musela novou ambasádu obtížně budovat. Jednou z jeho mladých zaměstnankyň byla exulantka Lenka Reinerová, žijící v česko-německé židovské exilové komunitě v Mexiku, podobně jako například Egon Erwin Kisch. Ten z tohoto pobytu čerpal inspiraci i pro svou literární práci.\n\nBěhem komunistického období vedli velvyslanectví mj. tito velvyslanci\n\nV nedávné historii patřila k nejsilnějšim bodům vzájemných vztahů rozsáhlá investice mexické firmy Nemak, která v ČR vyrábí hliníkové součásti motorů automobilů. Svého času byla druhou nejvyšší investicí v ČR po motorárně VW ve firmě Škoda auto. Mezi velvyslance ČR patřili:\n\n\nČeská republika má své velvyslanectví v Ciudad de México, které vykonává diplomatickou a konzulátní činnost nejen pro samotné Mexiko, ale i 7 států Střední Ameriky. Konzulátní působnost mexického velvyslanectví zahrnuje všechny nezávislé státy Karibiku (vyjma Kuby a Baham). V roce 2013 se české honorátní konzuláty se nacházely v Guadalajaře, Tijuaně a v Monterrey.\n\nMexické velvyslanectví v České republice má sídlo na adrese V Jirchářích 151 v Praze 1\n"}
{"id": "946383", "url": "https://cs.wikipedia.org/wiki?curid=946383", "title": "Quinzaine des réalisateurs", "text": "Quinzaine des réalisateurs\n\nQuinzaine des réalisateurs ( ), zkráceně nazývaná jako \"Quinzaine\" je nezávislá sekce Filmového festivalu v Cannes. Byla založena v roce 1969 pod vlivem květnových událostí původně jako konkurence festivalu v Cannes pro prezentaci nepříliš známých filmařů. Na festivalu se se svými díly v minulosti objevili např. George Lucas, Ken Loach, bratři Dardenne, Michael Haneke nebo Spike Lee. Projekce trvají 11 dní a nejsou součástí oficiální přehlídky festivalu.\n\nFilmový festival v Cannes byl v roce 1968 běžně zahájen 10. května navzdory studentské revoltě, která probíhala v té době v Paříži. Události se ho zpočátku nedotkly kvůli značné vzdálenosti od Paříže a nejbližší univerzita se nachází v Nice. Nicméně okázalost ceremonie byla ve výrazném rozporu s násilím, které se ve Francii odehrávalo a mnozí filmaři vnímali tuto skutečnost jako skandální. Někteří jako Jean-Luc Godard, François Truffaut, Claude Lelouch a Miloš Forman vtrhli do Festivalového paláce, kde vypukl ostrý spor mezi tvůrci, hosty a organizátory. Někteří začali stahovat červený koberec, aby zabránili uvedení španělského filmu \"Peppermint frappé\". Po tvrdých jednáních generální ředitel Robert Favre Le Bret a správní rada zrušili aktuální ročník a festival byl uzavřen.\n\nNásledně byla odpůrci založena \"Société des réalisateurs de films\" / SRF (Společnost filmových režisérů) přezdívaná „180“ podle počtu jejích členů, aby bojovala proti cenzuře na festivalu. Členové byli především představitelé Francouzské nové vlny a měli několik požadavků vůči organizátorům festivalu, které však nebyly plně akceptovány. Protože filmaři nebyli s výsledkem jednání plně spokojeni, rozhodli se vytvořit pro příští rok vlastní dvoutýdenní festival.\n\nVětšina ze SRF chtěla mít vlastní festival zajišťující plnou tvůrčí svobodu. Organizátoři hlavního festivalu jim proto nechali po dalších jednáních volnou ruku při výběru filmů, aby se festival ukázal více moderní a otevřený světu. SRF tak do této sekce vybírá filmy dle svého uvážení bez vlivu pořadatelů hlavního festivalu.\n\n\n"}
{"id": "946384", "url": "https://cs.wikipedia.org/wiki?curid=946384", "title": "Robert Mathis", "text": "Robert Mathis\n\nRobert Nathan Mathis (* 26. února 1981 v Atlantě, stát Georgia) je hráč amerického fotbalu nastupující na pozici Outside linebackera za tým Indianapolis Colts v National Football League. Univerzitní fotbal hrál za Alabama A&M, poté byl vybrán v pátém kole Draftu NFL 2003 týmem Indianapolis Colts.\n\nPo McNair High School v Atlantě přestoupil Mathis na Alabama A&M University, kde se na další čtyři sezóny stal startujícím hráčem v místním týmu Bulldogs. V posledním ročníku zaznamenal rekord NCAA I-AA – 20 sacků. V létě 2010 pak dokončil své studium, když promoval v oboru Sportovní věda se zaměřením na tělesnou výchovu.\n\nRobert Mathis byl vybrán v pátém kole Draftu NFL 2003 až na 138. místě týmem Indianapolis Colts.\n\nMathis se hned v nováčkovské sezóně uvedl jako specialista na pass rush, zasáhl do všech šestnácti zápasů základní části a připsal si 20 tacklů, 3,5 sacku a 3 forced fumbly. V druhé sezóně své statistiky dále vylepšil, když zaznamenal 36 tacklů, 10,5 sacku a 6 forced fumblů, a to i přesto to, že byl i nadále veden pouze jako specialista a od začátku nastoupil pouze do jediného utkání. Ve třetí sezóně 2005 pak pokořil rekord Colts v počtu utkání za sebou, ve kterých zaznamenal alespoň jeden sack (8) a ročník uzavřel s celkovou bilancí 54 tacklů, 11,5 sacku a 8 forced fumblů, a to ještě tři zápasy vynechal kvůli zranění.\n\nV průběhu sezóny 2005 pak podepsal s Colts prodloužení stávající smlouvy o 5 let za 30 milionů dolarů, což z něj udělalo jednoho z nejlépe placených Defensive endů v lize. Následujíc sezónu Mathis nastoupil do každého utkání jako startující hráč, připsal si 65 tacklů, 9,5 sacku, 6 forced fumblů, a pomohl svému týmu k vítězství nad Chicagem Bears v Super Bowlu XLI a zisku trofeje pro šampióna NFL.\n\nVelkou část sezóny 2007 musel kvůli zranění vynechat, nicméně o rok později zaznamenal 48 tacklů, 11,5 sacku a 5 forced fumblů, a za to byl spolu se svým spoluhráčem Dwightem Freeneyem poprvé v kariéře vybrán do Pro Bowlu. Této pocty se mu pak dostalo v každé následující sezóně.\n\nS příchodem nové hlavního trenéra Chucka Pagana v roce 2012 a přechodu na obranné rozestavení 3-4 se Mathis posunul na místo pravého Outside linebackera.\n\nV pátém týdnu sezóny 2013 proti Seattle Seahawks zaznamenal stý sack kariéry jako třicátý hráč v historii NFL, kterému se něco takového podařilo. Rovněž byl jmenován AFC Defenzivním hráčem měsíce října, potřetí v kariéře. Za celou sezónu dohromady zaznamenal 19,5 sacku, nejvíc ze všech hráčů NFL, za což byl odměněn Cenou Deacona Jonese, jmenován AFC Defenzivním hráčem roku 2013 a poprvé v kariéře vybárn do prvního All-Pro týmu.\n\n16. května 2014 NFL oznámila, že Mathis vynechá úvodní čtyři utkání nové sezóny proto, že porušil pravidla soutěže ohledně užití nepovolených látek a rovněž nebude moci využívat klubová zařízení. Mathis druhý den vydal prohlášení, ve kterém uvedl, že pozitivní nález byl vyvolán užitím neschváleného léku na zvýšení plodnosti. 8. září 2014 bylo oznámeno, že Mathis si při domácím posilování přetrhl Achilovu šlachu, což ho vyřadilo na celou sezónu 2014. 30. září pak Colts s Mathisem podepsali prodloužení jeho stávajícího kontraktu o jeden rok\n\n"}
{"id": "946386", "url": "https://cs.wikipedia.org/wiki?curid=946386", "title": "Rudolf Červený (lední hokejista)", "text": "Rudolf Červený (lední hokejista)\n\nRudolf Červený (* 6. srpna 1989, České Budějovice) je český lední hokejista hrající na postu levého či pravého křídla a reprezentant, který od července 2013 nastupuje za český klub Mountfield HK. Mimo Česko působil na klubové úrovni v Kanadě.\n\nSvoji hokejovou kariéru začal v týmu HC České Budějovice, kde prošel všemi mládežnickými kategoriemi a v sezoně 2006/207 si odbyl premiéru v \"áčku\" tehdy hrajícím extraligu. V roce 2007 zamířil do kanadského mužstva Regina Pats z juniorské WHL. Po dvou letech se vrátil do Budějovic, kde působil v juniorce i seniorské kategorii a zároveň formou střídavých startů či hostování pomáhal prvoligovým klubům HC Tábor a IHC KOMTERM Písek. V listopadu 2012 odešel hostovat do prvoligového týmu BK Mladá Boleslav, v jehož dresu nastupoval do konce ročníku 2012/13.\n\nV roce 2013 zamířil do nově vzniklého extraligového klubu Mountfield HK z Hradce Králové, kam se tehdy přesunul celý českobudějovický tým. Krátce po přesunu si s mužstvem zahrál na turnaji European Trophy v severní divizi, kde Hradec skončil v konfrontaci s mužstvy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V březnu 2015 podepsal s královéhradecký vedením nový dvouletý kontrakt. S Hradcem Králové se představil na konci roku 2016 na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s královéhradeckým týmem poprvé v jeho historii postoupil v nejvyšší soutěži do semifinále play-off, kde bylo mužstvo vyřazeno pozdějším mistrem - Kometou Brno v poměru 2:4 na zápasy, ale Červený společně se spoluhráči a trénery získal bronzovou medaili. 30. dubna 2017 mu v klubu skončila smlouva a novou neuzavřel, jelikož preferoval zahraniční angažmá. Působení v cizině mu nakonec nevyšlo, a proto v červnu 2017 podepsal s Hradcem nový kontrakt na dva roky s výstupní klauzulí.\n\n"}
{"id": "946389", "url": "https://cs.wikipedia.org/wiki?curid=946389", "title": "Vinice (Jičínská pahorkatina)", "text": "Vinice (Jičínská pahorkatina)\n\nVinice (361 m n. m.) je vrch v okrese Trutnov Královéhradeckého kraje, ležící asi 1 km jihozápadně od obce Bílé Poličany, na příslušném katastrálním území. Vrch je zalesněný převážně jehličnatými porosty. Na západní straně jsou tři pískovny.\n\nVrch náleží do celku Jičínská pahorkatina, podcelku Bělohradská pahorkatina, okrsku Miletínský úval a podokrsku Rohoznická kotlina.\n\nAutomobilem se dá dopravit nejblíže do Bílých Poličan nebo do blízkého okolí. Pro pěší přístup na vrchol lze využít jednu z mnoha cest zejména na západní straně. Západně od vrchu, skrz Rohoznici, vede červená turistická trasa.\n"}
{"id": "946395", "url": "https://cs.wikipedia.org/wiki?curid=946395", "title": "Box na Letních olympijských hrách 2008", "text": "Box na Letních olympijských hrách 2008\n\nBox na Letních olympijských hrách 2008.\n\n"}
{"id": "946396", "url": "https://cs.wikipedia.org/wiki?curid=946396", "title": "Le Parcq", "text": "Le Parcq\n\nLe Parcq je francouzská obec v departementu Pas-de-Calais v regionu Hauts-de-France. V roce 2010 zde žilo 794 obyvatel.\n\n\"Počet obyvatel\" \n\n"}
{"id": "946397", "url": "https://cs.wikipedia.org/wiki?curid=946397", "title": "Hrách (rod)", "text": "Hrách (rod)\n\nHrách (\"Pisum\") je rod rostlin z čeledi bobovité. Jsou to jednoleté nebo vytrvalé šplhavé byliny s motýlovitými květy a nafouklými lusky. Hrachy jsou přirozeně rozšířené v počtu 2 až 3 druhů ve Středomoří a jihozápadní Asii. Hrách setý je velmi stará kulturní rostlina, pěstovaná v mírném klimatu po celém světě jako zelenina a luštěnina.\n\nHrachy jsou jednoleté nebo vytrvalé šplhavé byliny s úponkami. Listy jsou sudozpeřené s 1 až 3 páry vejčitých nebo oválných, celokrajných nebo zubatých lístků a zakončené úponkou. Palisty jsou velké, listovité, srdčité, větší než jednotlivé lístky složených listů, až 10 cm dlouhé. Květy jsou bílé nebo různých barev, jednotlivé nebo v hroznech. Kalich je zvonkovitý, s dlouhými zuby. Pavéza je obvejčitá. Tyčinky jsou dvoubratré, jedna je volná nebo jen v polovině přirostlá a 9 je nitkami srostlých do stejné výše. Semeník je téměř přisedlý, s mnoha vajíčky a na vrcholu rozšířenou čnělkou. Lusky jsou podlouhlé, nafouklé, na vrcholu špičaté a obsahují mnoho kulovitých semen.\n\nRod hrách zahrnuje 2 až 3 druhy, přirozeně rozšířené ve Středomoří, severní Africe a jihozápadní Asii. V květeně ČR není žádný druh hrachu přirozeně zastoupen, přechodně zplaňuje pěstovaný hrách setý, který je také jediným evropským druhem. Přirozeně se vyskytuje ve Středomoří.\n\nHrách setý obsahuje pyridinový alkaloid trigonellin, isoflavonové fytoalexiny (pisatin aj.), neproteinovou aminokyselinu kanavanin, různé aminy, isokvercitrin, pinitol, z kumarinů zejména dafnetin. V semenech hrachu jsou obsaženy zejména jednoduché bílkoviny, škrob aj.\n\nHrách setý (\"Pisum sativum\") je pěstován v mírném pásu po celém světě jako zelenina a luštěnina. Je pěstován i v subtropech v průběhu chladného období a také v horských oblastech tropů.\n"}
{"id": "946400", "url": "https://cs.wikipedia.org/wiki?curid=946400", "title": "Etonic", "text": "Etonic\n\nEtonic je výrobce sportovní obuvi (golfové, bowlingové a běžecké) a dalších sportovních doplňků (např. golfové rukavice). Firma byla založena roku 1876 v USA, od roku 2006 je vlastněna italským výrobcem sportovních potřeb Lotto Sport Italia.\n\nSpolečnost vznikla roku 1876 v americkém Brocktonu ve státě Massachusetts, jejím zakladatelem byl Charles A. Eaton, jehož příjmení se stalo inspirací pro název (původně C.A. Eaton Co). Během první světové války dodávala obuv pro spojenecká vojska. V roce 1976 dochází k přejmenování na název Etonic.\n\nOd roku 1945 se Etonic začíná specializovat na golfovou obuv. Úspěchem firmy bylo zorganizování Turnaje šampionů v 50. letech 20. století, kdy si někteří z profesionálních hráčů nazuli boty Etonic. Později se firma začala zabývat i výrobou běžecké a bowlingové obuvi.\n\nV roce 2006 firmu koupil významný italský výrobce sportovních potřeb Lotto Sport Italia, který tak posílil svou pozici na americkém trhu.\n\n"}
{"id": "946401", "url": "https://cs.wikipedia.org/wiki?curid=946401", "title": "Roubaix", "text": "Roubaix\n\nRoubaix [] je staré průmyslové město na severu Francie, ve francouzské části Flander. Nachází se v těsné blízkosti belgických hranic a spadá do nejlidnatějšího francouzského departementu Nord, který je součástí kraje Hauts-de-France. Jedná se podle počtu obyvatel o třetí největší město kraje, hned po Lille a Amiens. Počtem obyvatel je srovnatelné s Olomoucí nebo Libercem.\n\nSpolečně s dalšími městy – zejména Tourcoing a Villeneuve d'Ascq – tvoří hustě osídlenou konurbaci kolem města Lille. Tato spádová oblast propojená integrovanou hromadnou dopravou včetně metra s bezpilotní obsluhou, existuje i jako samosprávný celek se zvláštním statusem coby Métropole européenne de Lille. Ta je díký výhodné příhraniční poloze rovněž součástí evropského seskupení pro územní spolupráci Eurométropole Lille–Kortrijk–Tournai, zahrnující konurbaci s více než dvěma miliony obyvatel.\n\nBěhem průmyslové revoluce a následujících let se Roubaix stalo významným centrem francouzského textilního průmyslu. Počet obyvatel v té době rychle přibýval a s ním rostl i význam města. Množství nově vznikajících továren zejména na konci 19. století se promítlo i do pojmenování města coby „francouzský Manchester“ nebo „města tisíce komínů“. Od konce sedmdesátých let se ovšem rozvinutý textilní průmysl ocitl v hluboké krizi, která měla závažné sociální, ekonomické důsledky, stejně jako významnou ekologickou zátěž.\n\nV roce 2000 město obdrželo label \"Ville d'art et d'histoire\", a to díky úsilí a péči s jakými postupuje při správě, obnově a interpretaci bohatého architektonického dědictví průmyslové éry.\n\nMěsto je rovněž známé dojezdem jednorázového cyklistického závodu Paříž - Roubaix.\n\nSousedí s obcemi Tourcoing, Wattrelos, Leers, Lys-lez-Lannoy, Hem a Croix. Leží 213 kilometrů od Paříže, se kterou jej pojí vysokorychlostní trať TGV.\n\nRoubaix je velice multikulturní město. Obyvatelé města jsou označováni jako Roubežané, ve francouzštině jako \"Roubaisiens\" [] a místní pikardské nářečí jako \"Roubégnos\" nebo \"Roubaignos\" [.].\n\n\"Počet obyvatel\" \n\n"}
{"id": "946407", "url": "https://cs.wikipedia.org/wiki?curid=946407", "title": "Římskokatolická farnost Jimramov", "text": "Římskokatolická farnost Jimramov\n\nŘímskokatolická farnost Jimramov je územním společenstvím římských katolíků v rámci děkanátu Žďár nad Sázavou brněnské diecéze s farním kostelem Narození Panny Marie.\n\nJiž ve 13. století stál v Jimramově kostel, zmiňovaný v první písemné zprávě o obci v roce 1361. Dochovaný fragment románské křtitelnice v severní kapli napovídá, že nejstarší církevní stavba na tomto místě mohla být zčásti, nebo zcela vystavěna v tomto slohu – při opravách kostela v roce 1991 bylo objeveno v čelní stěně presbytáře pozdně gotické okno. Budova kostela dostala nynější podobu při barokní přestavbě v letech 1707–1715. V 18. století byla ke kostelu přistavěna hrobka. \n\nJména farářů v Jimramově jsou známá od roku 1800. \n\nFarářem byl od 1. srpna 2012 R. D. Mgr. Pavel Vybíhal. S platností od 1. května 2018 se administrátorem stal R. D. Mgr. Ing. Marek Husák, DiS.\n\nVe farnosti slavil primici:\nNa nedělní bohoslužbě se ve farnosti pravidelně setkává asi 200 věřících. Farní kostel je denně otevřen k návštěvě a ztišení či modlitbě. Pravidelná je výuka náboženství, konají se poutě, výlety nebo tábory pro děti. Oblast Jimramovska je také známá silnou přítomností evangelických křesťanů, již od dob tolerance jsou dobré vzájemné ekumenické vztahy.\nDnem vzájemných modliteb farností za bohoslovce a bohoslovců za farnosti brněnské diecéze je 30. květen. Adorační den připadá na 24. prosince.\n\nVe farnosti se pravidelně koná tříkrálová sbírka. V roce 2016 se při sbírce vybralo v Jimramově 25 334 korun. O dva roky později dosáhl výtěžek sbírky 30 865 korun.\n"}
{"id": "946408", "url": "https://cs.wikipedia.org/wiki?curid=946408", "title": "Senna", "text": "Senna\n\nSenna může být:\n\n\n\n"}
{"id": "946409", "url": "https://cs.wikipedia.org/wiki?curid=946409", "title": "Autofretáž", "text": "Autofretáž\n\nAutofretáž je proces zvyšující životnost součástí, které jsou v provozu opakovaně zatěžovány vnitřním přetlakem. Pojem \"autofretáž\" vychází z francouzského výrazu \"frettage\", kterým se označuje zpevňování nádob, potrubí, kol vozů apod., pomocí obručí.\n\nPři autofretáži se součást jednorázově či opakovaně vystaví vnitřnímu přetlaku, jehož velikost se volí takových způsobem, aby se materiál v nejvíce namáhaných oblastech, tj. na vnitřním straně součásti a v přilehlých vrubech, plasticky zdeformoval. Při odlehčení pak plasticky zdeformované oblasti materiálu brání elasticky zdeformovanému zbytku součásti ve smrštění na původní velikost. To vede ke vzniku tlakových napětí na vnitřní straně součásti a tahových napětí na vnější straně součásti.\n\nPokud je součást v provozu cyklicky zatěžována vnitřním přetlakem, pak nejvíce zatěžovanou oblastí je opět vnitřní povrch součásti a přilehlé vruby. Autofretáží vyvolaná tlaková napětí, která zde působí, zmenšují velikost cyklického tahového namáhání a tím prodlužují dobu potřebnou k iniciaci trhliny. Tlaková napětí také zpomalují růst trhliny a v některých případech mohou dokonce způsobit i její úplné zastavení. Tahová napětí na vnější straně součásti zpravidla nemají, vzhledem ke své velikosti, podstatný vliv na životnost součásti.\n\nAutofretovat lze součásti vyrobené z materiálů, které jsou schopné makroplastické deformace, u kterých mez kluzu výrazně nezávisí na směru předchozího zatížení (slabý Bauschingerův jev) a které vykazují stabilitu zbytkových napětí. Běžně se autofretují součásti z ocelí a hliníkových slitin s tažností přes 20 %, úspěšně se však autofretují i součásti z ocelí s tažností menší než 2 %.\n\nK vyvození potřebného tlaku na vnitřní straně součásti se užívají dva základní postupy:\n\nPři autofretáži se autofretovaná součást trvale deformuje, což může vést k omezení její funkčnosti či způsobovat problémy při montáži. Dodatečné obrábění či ohýbání součásti však zpravidla není žádoucí, protože tyto operace obvykle snižují velikost tlakových napětí na vnitřním povrchu součásti. Podobně nepříznivě působí i vlisování dílců do již autofretované součásti.\n\n\n"}
{"id": "946414", "url": "https://cs.wikipedia.org/wiki?curid=946414", "title": "Box na Letních olympijských hrách 2012", "text": "Box na Letních olympijských hrách 2012\n\nSoutěže v boxu na Letních olympijských hrách 2012 probíhaly ve dnech 28. července až 12. srpna 2012 v londýnském ExCeL Exhibition Centre. Soutěží se celkem zúčastnilo 283 boxerů (247 mužů a 36 žen) ze 77 zemí. \n\n"}
{"id": "946416", "url": "https://cs.wikipedia.org/wiki?curid=946416", "title": "Boeing 247", "text": "Boeing 247\n\nBoeing Model 247 byl dvoumotorový dopravní letoun vyráběný od roku 1933 společností Boeing. Byl prvním letounem, který naplno využívalo některé nejnovější technické výdobytky své doby, jako například zatahovací podvozek, pneumatické odledování náběžných hran, nebo celokovovou konstrukci. \n\nPrototyp letounu Boeing 247 (výr. č. 1682, X-13301), zalétaný 8. února 1933 v Seattlu, byl vyvinut pro dopravní společnost Boeing Air Transport. Pohon zajišťovala dvojice hvězdicových motorů Pratt & Whitney Wasp S1D1 po 404 kW, opatřených prstencem Townend. Do jejich gondol se zatahovala hlavní podvozková kola, jejichž polovina vyčnívala mimo jejich obrys. Kabina pro cestující byla desetimístná. Několikapolohové vrtule byly zpočátku dvoulisté, později třílisté s hydraulickým nastavením.\n\nZ následné sériové výroby byl třicátý stroj dokončen ve verzi Boeing 247A se dvěma dvouřadými hvězdicovými motory Pratt & Whitney Twin Wasp Junior SGR-1535 s výkonem po 460 kW. Tento šestimístný letoun vznikl na objednávku firmy Pratt & Whitney.\n\nVerze označená Boeing 247D měla prodloužené motorové kryty typu NACA s lepšími aerodynamickými vlastnostmi, které ukrývaly reduktorové pohonné jednotky Pratt & Whitney Wasp S1H1G po 404 kW. Čelní štítek třímístné pilotní kabiny již neměl záporné sklonění, výškové i směrové kormidlo byly na rozdíl od dřívějších celokovových potaženy plátnem. Celkem bylo do listopadu 1934 postaveno 13 kusů, starší modely se pak na tento standard upravovaly dodatečně.\n\nDopravní společnost Boeing Air Transport byla členem konsorcia United Aircraft Transport Co., v květnu 1934 přejmenované na United Air Lines. Tito dopravci, sdružení do UAL, objednali celkem 70 sériových strojů Boeing 247, jejichž první exemplář převzali v březnu 1933. K 1. lednu 1934 již registrovali 54 kusů. Nakonec bylo pro americké zákazníky postaveno 59 letounů, další dva převzala německá Lufthansa (výr. č. 1944, D-AGAR a 1945, D-AKIN).\n\nOd října 1934 se United začal zbavovat starších verzí Boeingů 247, v lednu 1937 létal již jen s 39 kusy Modelu 247D. Vyřazené stroje používali menší dopravci jako Western Air Express, Pennsylvania-Central Airlines, National Parks Airlines, Wyoming Air Service, Inland Air Lines a Zimmerley Airlines v USA a také SCADTA v Kolumbii.\n\nV roce 1934 byl jeden stroj Boeing 247D exportován do Číny jako osobní letoun maršála Šang Hsuelianga. Trup byl upraven pro šest sedadel a čtyři lehátka. Tento exemplář se nakonec dostal do vlastnictví vojsk generála Čankajška a v roce 1938 byl zničen při japonském náletu. Druhým upraveným strojem pro Čínu byl Boeing 247D z přebytků letecké společnosti United. V roce 1937 byl přestavěn na bombardovací Boeing 247Y. Nesl dva pevné kulomety Colt ráže 12,7 mm v přídi a třetí stejnou zbraň pohyblivě uloženou ve hřbetním střelišti trupu. Pod trupem byly instalovány závěsníky pro pumy.\n\nJeden z prvních vyrobených letounů, patřící letecké společnosti UAL, si zapůjčil Američan Roscoe Turner, aby na něm v roce 1934 absolvoval letecký závod Londýn-Austrálie. S přídavnými nádržemi v trupu dokončil závod na třetím místě, ale vzhledem k pravidlům se nakonec posunul na místo druhé. Fakticky byl však poražen vítězným De Havillandem DH.88 Comet a původně druhým DC-2.\n\nZ mezinárodní sbírky byly v roce 1936 zakoupeny čtyři vyřazené letouny pro španělské republikánské letectvo. V období ukončení občanské války se nacházely v mexickém přístavu Veracruz. Následně byly mexickou vládou zabaveny a v březnu 1937 prodány v dražbě.\n\nV roce 1942 USAAF zmobilizovalo 27 letuschopných strojů a zařadilo je pod označením C-73 ve vojenské dopravě, především v USA. Většinou byly vybaveny novými pohonnými jednotkami Pratt & Whitney Wasp vojenské verze R1340 s dvoulistými stavitelnými vrtulemi. Kryty NACA na těchto motorech byly převzaty z výroby cvičných letounů North American T-6 Texan. Osm kusů C-73 převzalo v roce 1940 RCAF, jeden (výr. č. 1726, sér. č. DZ203) v červenci 1941 Royal Air Force. V roce 1944 byl zařazen u speciální jednotky Blind Landing Experimental Unit, u které uskutečnil zcela automatické přistání pomocí spojeného přistávacího zařízení ILS a autopilotu Minneapolis Honeywell. V roce 1946 byl sešrotován. V roce 1944 byla většina Boeingů 247 odprodána civilním majitelům.\n\nÚdaje dle\n\n\n\n"}
{"id": "946419", "url": "https://cs.wikipedia.org/wiki?curid=946419", "title": "Stanislav Kovář (grafik)", "text": "Stanislav Kovář (grafik)\n\nStanislav Kovář (11. června 1921 – 19. ledna 1985) byl český grafik, který se zabýval především užitou grafikou, plakátovou tvorbou, byl výtvarníkem výstav českého skla po celé Evropě a autorem knižních ilustrací a log.\n\nVystudoval \"Rotterovu školu reklamní grafiky\" v Praze (absolvoval v roce 1940) a dále se soukromě vzdělával u akademického malíře Václava Hejny. V letech 1940–1941 se podílel na tvorbě plakátů pro Divadlo E. F. Buriana. V roce 1947 byl jedním ze spoluautorů knihy \"\"Prodáváme reklamou\"\", jež byla jednou z prvních československých publikací, která zahrnula moderní poznatky z psychologie a sociologie trhu.\n\nNa počátku své dráhy spolupracoval se svými spolužáky z Rotterovy školy grafiky Marcelem Pokorným a Duňou Civínovou – Böhmovou. Od jejího vzniku byl jedním z významných členů skupiny výtvarníku Horizont, v rámci které vystavoval na mnoha výstavách v Československu i v zahraničí. Byl členem mezinárodních organizací AGI (Alliance Graphique Internationale) a v letech 1970–1972 působil ve vedení organizace ICOGRADA (International Council of Graphic Design Associations).\nProfesní dráha Stanislava Kováře byla spjata s výtvarným řešením výstav českého skla. Podílel se na koncepci výstav českého sklářství v Moskvě (1959) a Monte Carlu (1960), navrhoval plakáty pro sklárny v Novém Boru a Jablonci nad Nisou.\n\nDalším pilířem jeho tvorby byly všechny oblasti užité grafiky. Vytvořil celou řadu dodnes používaných a známých log jako například logo Crystalexu, které bylo ztvárněno i ve formě trojrozměrné plastiky před sídlem továrny v Novém Boru.\n\nV rodinné tradici v ateliéru nesoucím jeho jméno pokračuje i dcera Zuzana Kovářová (*1948), grafička a textilní výtvarnice a vnuk Martin Aaron Hořínek (*1979) výtvarník a režisér animovaných filmů.\n\n\n"}
{"id": "946420", "url": "https://cs.wikipedia.org/wiki?curid=946420", "title": "Štefan Žáry", "text": "Štefan Žáry\n\nŠtefan Žáry (12. prosince 1918, Poniky – 25. srpna 2007, Bratislava) byl slovenský básník, prozaik, esejista, překladatel a novinář, představitel nadrealistické poezie, též autor knih pro děti a mládež. Byl manželem spisovatelky Hany Ponické, zemřel 4 dny po ní.\n\nNarodil se v učitelské rodině a vzdělání získával v Ponikách, Zvoleně, Banské Bystrici (kde roku 1938 maturoval) a později na Filosofické fakultě Univerzity Komenského v Bratislavě (slovenština – němčina). Roku 1942 nastoupil na vojenskou službu a během druhé světové války bojoval na italské frontě. Po skončení vojny pracoval jako redaktor v Národní obrodě, v ČTK v Římě a od roku 1950 pracoval ve Svazu slovenských spisovatelů. Jeho činnost je spjatá hlavně s vydavatelstvím Slovenský spisovatel, kde pracoval 20 let, dlouho jako šéfredaktor a ředitel. Od roku 1970 se věnoval výlučně psaní literatury. V roce 1961 byl laureátem státní ceny Klementa Gottwalda, v roce 1968 mu byl udělen titul zasloužilý umělec.\n\nZačátky jeho literární tvorby se vážou k jeho gymnaziálnímu studiu. První díla uveřejňoval časopisecky (Nový rod, Mladá kultúra), první kniha mu vyšla až v roce 1938. Začínal psaním vlastenecké poezie, později se námětem pro jeho díla stalo vnitřní rozpoložení lyrického subjektu až tragický pocit života, ale také kritika společenských jevů. Stále častěji se v jeho dílech objevuje problematika mravnosti současné společnosti, hrdinství člověka, myšlenka věčného utrpení či malá lidská drámata a každodenní situace člověka. Kromě poezie se věnoval i psaní prózy a literatury pro děti a mládež. Kromě vlastní tvorby také překládal do slovenštiny italskou, francouzskou a španělskou literaturu. Byl významným představitelem slovenských nadrealistů.\n\n\n\n\n\n\n\n"}
{"id": "946422", "url": "https://cs.wikipedia.org/wiki?curid=946422", "title": "Projekt 206EP", "text": "Projekt 206EP\n\nProjekt 206EP (v kódu NATO třída Mol) byla třída sovětských torpédových člunů stavěných v době studené války pro export do spřátelených zemí. Jednalo se o zjednodušenou verzi plavidel Projekt 206. Jeden z postavených člunů provozovalo sovětského námořnictva, další získala Etiopie, Somálsko, Srí Lanka a Jemen.\n\nTřída byla stavěna pro export do dalších zemí.\n\nTrup a pohonný systém byly převzaty z raketových člunů třídy \"Osa I\". Výzbroj člunů tvořily dva 30mm dvoukanóny AK-230 a čtyři 533mm torpédomety. Čluny poháněly tři diesely M503A roztáčející trojici lodních šroubů. Nejvyšší rychlost dosahovala 36 uzlů.\n"}
{"id": "946425", "url": "https://cs.wikipedia.org/wiki?curid=946425", "title": "Small World Big Band", "text": "Small World Big Band\n\nSmall World Big Band je studiové album britského klavíristy a televizního moderátora Joolse Hollanda, vydané v prosinci 2001. Obsahuje písně různých hudebníků, přičemž na klavír zde hraje Holland. Některé písně byly rovněž představeny v koncertní podobě v jeho pořadu \"Later with Jools Holland\". Album obsahuje například i novou, dříve nevydanou, píseň „Horse to the Water“ v podání George Harrisona. O rok později vyšlo pokračování alba pod názvem \"\".\n"}
{"id": "946430", "url": "https://cs.wikipedia.org/wiki?curid=946430", "title": "Dichloramin", "text": "Dichloramin\n\nDichloramin je anorganická sloučenina odvozená od amoniaku nahrazením dvou atomů vodíku atomy chloru.\n\nDichloramin vzniká reakcí amoniaku s chlorem nebo chlornanem sodným:\n\nNH + Cl → NHCl + H<br>\nNH + 2NaClO → NHCl + 2NaOH.\n\nDichloramin se většinou nevyrábí přímo, nýbrž se odděluje jako meziprodukt při výrobě monochloraminu a chloridu dusitého.\n\nNHCl je nestabilní a reaguje s mnoha dalšími látkami.\n"}
{"id": "946432", "url": "https://cs.wikipedia.org/wiki?curid=946432", "title": "Libotovský hřbet", "text": "Libotovský hřbet\n\nLibotovský hřbet je geomorfologický okrsek ve střední části Bělohradské pahorkatiny, ležící převážně v okrese Trutnov, menší částí též v okrese Jičín, v Královéhradeckém kraji. Území okrsku leží mezi sídly Bílá Třemešná na severu, Miletín na západě, Bílé Poličany na jihozápadě, Kuks na východě a Dvůr Králové nad Labem na severovýchodě. Největšími sídly v okrsku jsou obce Dubenec, Doubravice a Hřibojedy.\n\nOkrsek zahrnuje chráněné území PP Čertovy hrady.\n\nOkrsek Libotovský hřbet náleží do celku Jičínská pahorkatina a podcelku Bělohradská pahorkatina. Dále se člení na podokrsky Hřibojedský hřbet na severu a západě a Dubenecká tabule na jihovýchodě. Hřbet sousedí s dalšími okrsky Bělohradské pahorkatiny (Miletínský úval na jihozápadě, Královédvorská kotlina a Královédvorská niva na severovýchodě), na severozápadě s Krkonošským podhůřím a na jihovýchodě s Východolabskou tabulí.\n\nNejvyšším vrcholem Libotovského hřbetu je Dehtovská horka (525 m n. m.).\n\n\n"}
{"id": "946433", "url": "https://cs.wikipedia.org/wiki?curid=946433", "title": "Josef Prošek (fotograf)", "text": "Josef Prošek (fotograf)\n\nJosef Prošek (19. října 1923 Podol u města Mšené-lázně – 9. prosince 1992 Praha) byl český umělecký fotograf.\n\nNarodil se 19. října 1923 v dnes již zaniklé obci Podol u města Mšené-lázně. Od roku 1940 psal básně, intenzivně začal fotografovat. Stýkal se s avantgardou z Bubenské ulici č. 39 v Praze na Letné, kde také krátce bydlel. Po válce začal studovat obor fotografie na Státní grafické škole v Praze, ale ještě během studií byl na doporučení Josefa Sudka přijatý jako řádný člen uměleckého spolku Mánes. Tím začala jeho profesionální dráha fotografa. Několik let byl zaměstnaný jako fotograf-žurnalista v časopisu Květy, později jako výtvarný fotograf v magazínu Plamen. Od 60. let pracoval jako volný fotograf ve svobodném povolání, kde setrval až do konce života. Vystavoval samostatně, na svazových přehlídkách i mezinárodních salonech v Berlíně, Moskvě, Kodani, Paříži, Bruselu, Bělehradě, Mexiku-City aj. Byl nositelem čestného titulu Excellence FIAP. Zemřel 9. prosince 1992 v Praze.\n\nVěnoval se portrétům, aktům a krajinářské fotografii, a v posledních letech také zátiší, jež vytvořila pozoruhodný komorní soubor, posmrtně vystavený v Pražském domě fotografie (1993). Nejhlouběji však jeho tvorbu zasáhla městská tematika. Byla to především Praha, kde strávil většinu života. Z velkoryse zamýšleného a v plném rozsahu nezrealizovaného projektu „Snad Praha...“ zůstalo jen torzo, jehož exkluzivní výbor, doplněný – a z hlediska žánrové inspirace předznamenaný – sérií fotografií pražských záchodků, vydalo nakladatelství Artfoto. Neméně silným zdrojem inspirace se Josefu Proškovi stala i Paříž, která ho okouzlila na první pohled a dala podnět ke vzniku pozoruhodné knihy „Paříž v Paříži“.\n\n"}
{"id": "946438", "url": "https://cs.wikipedia.org/wiki?curid=946438", "title": "Josef Kovařík (politik)", "text": "Josef Kovařík (politik)\n\nJosef Kovařík (27. února 1855 Číhaň – 15. listopadu 1940 ?), byl rakouský a český rolník a politik, na přelomu 19. a 20. století poslanec Českého zemského sněmu.\n\nProfesí byl rolníkem v rodné Číhani. Vydával publikace z oboru hospodářství, samosprávy a historie. Roku 1895 byl zvolen za okresního starostu v Plánici, ale nezískal potvrzení císaře pro nástup do funkce. Byl předsedou hospodářského spolku plánického okresu a náhradníkem ústřední komise pro revizi katastru pozemkové daně v Čechách.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Klatovy, Plánice) do Českého zemského sněmu. Politicky patřil k mladočeské straně. Uspěl zde i ve volbách v roce 1901.\n"}
{"id": "946439", "url": "https://cs.wikipedia.org/wiki?curid=946439", "title": "Formula 17", "text": "Formula 17\n\nFormula 17 (čínsky \"十七歲的天空\", pchin-jin: \"shí qī suì de tiān kōng\") je tchajwanský hraný film z roku 2004, který režírovala Chen Yin-jung. Film líčí osudy mladíka, který přijíždí z venkova do Tchaj-peje najít svou lásku. Film byl v roce 2006 uveden v ČR na filmovém festivalu Febiofest.\n\nSedmnáctiletý student Chou T'ien-Tsai odjíždí do Tchaj-peje, aby se zde osobně setkal s klukem, kterého poznal přes internet. Jelikož je romanticky založený a věří na opravdovou lásku, je po příjezdu velmi zklamán, když mu jeho přítel nabízí pouhý sex bez lásky. T'ien jde ve městě do gay baru, kde náhodou potká svého bývalého spolužáka Yu. Současně zde poznává i nechvalně proslulého architekta Bai Tieh-nana, který každého partnera opustí. T'ien se o Baie začne zajímat. Yu mu nabídne, že může v Tchaj-peji bydlet u něho a sežene mu brigádu v posilovně, kam dochází i Bai. Bai navštěvuje psychologa, protože má problém někoho políbit, protože ho kdysi opustil přítel, do kterého byl zamilován. Jednou v noci se T'ien a Bai společně vyspí, ale Bai druhý den zmizí bez vysvětlení. Musí jet na služební cestu, což si T'ien špatně vysvětlí a rozhodne se odjet definitivně z Tchaj-peje. Jeho přátelé ho spolu s Baiem hledají po městě, až ho potkají a T'ien se s Baiem usmíří.\n"}
{"id": "946440", "url": "https://cs.wikipedia.org/wiki?curid=946440", "title": "Igor Federič", "text": "Igor Federič\n\nIng. Igor Federič (* 6. říjen 1962, Bratislava) je poslanec Národní rady Slovenské republiky a místopředseda strany SMER - sociální demokracie.\n\nIgor Federič absolvoval Stavební fakultu Slovenské technické univerzity v Bratislavě. Pracoval na vrcholových manažerských pozicích v Coop bank, pojišťovnách ERGO, VSP Tatry a v Slovenském plynárenském průmyslu. V současnosti působí jako člen předsednictva strany SMER - sociální demokracie.\n\nIgor Federič byl zvolen poslancem Národní rady SR ve volebním období 2002–2006 za stranu SMER, která od 1. ledna 2005 působí pod názvem SMER - sociální demokracie. Byl předsedou Výboru NR SR pro neslučitelnost funkcí a členem Výboru NR SR pro sociální věci a bydlení. Ve volbách v roce 2006 byl znovu zvolen poslancem NR SR a stal se členem výboru NR SR pro lidská práva a postavení žen. Od 4. července 2006 do 7. července 2010 byl vedoucím Úřadu vlády SR. V roce 2010 se opět stal poslancem Národní rady za stranu SMER-SD. Je místopředsedou mandátového a imunitního výboru a členem Výboru NR SR pro finance a rozpočet\n\n"}
{"id": "946443", "url": "https://cs.wikipedia.org/wiki?curid=946443", "title": "Jan Kožmín", "text": "Jan Kožmín\n\nJan Kožmín (9. července 1845 Nechvalice – listopad 1924 Třebovle) byl rakouský a český rolník a politik, na přelomu 19. a 20. století poslanec Českého zemského sněmu.\n\nSyn nechvalického sedláka Jana Kožmína a matky Kateřiny, rozené Benešové, se i přes nedostatečné vzdělání (malotřídka v Nechvalicích) vypracoval na politika. Byl rolníkem v rodných Nechvalicích. V roce 1871 se zde podílel na založení ochotnického divadelního spolku. Koncem 19. století se uvádí jako okresní starosta v Sedlčanech. Byl členem výboru zemědělské rady, členem okresní školní rady a kuratoria sedlčanské zimní hospodářské školy.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Sedlčany, Votice) do Českého zemského sněmu. Politicky patřil k mladočeské straně. Uspěl zde i ve volbách v roce 1901. Tentokrát ale volba probíhala ve třech kolech (konaných rychle po sobě během října 1901), protože v 1. ani ve 2. se nepodařilo docílit nikomu z kandidátů nadpoloviční většiny hlasů. Nejsilnější podporu měl Václav Klofáč, ale ve 3. kole ho Kožmín výrazně porazil poměrem hlasů 1346:1084. Volba byla potvrzena v červnu 1902. Kožmín se tehdy uváděl jako rolník a okresní starosta v Nechvalicích.\n"}
{"id": "946446", "url": "https://cs.wikipedia.org/wiki?curid=946446", "title": "Rade Vrčakovski", "text": "Rade Vrčakovski\n\nRade Vrčakovski, makedonsky \"Раде Врчаковски\" [ˈraːdɛ vr̩ˈt͡ʃakɔfski] (* 17. listopadu 1980 Strumica, SR Makedonie, Socialistická federativní republika Jugoslávie, dnes Severní Makedonie), lépe známý pod svým uměleckým jménem Vrčak, makedonsky \"Врчак\", je severomakedonský popový, rapový a hip hopový zpěvák, skladatel a lékař.\n\nReprezentoval Severní Makedonii na Eurovision Song Contest 2008 s anglickou verzí písně \"\"Vo Ime Na Ljubovta\"\" spolu s Tamarou Todevskou a Adrianem.\n\nNa mezinárodní půdě je známý jako autor textu písně \"\"Ninanajna\"\", se kterou Elena Risteska v roce 2006 reprezentovala Severní Makedonii na Eurovision Song Contest. Vrčak je studentem medicíny na Univerzitě Cyrila a Metoděje ve Skopje, ale zvolil si hudební kariéru, čímž následoval kroky svého otce. Vrčakovo album \"Vo Tvoeto Srce\" bylo vydáno v roce 2006 a v Severní Makedonii mělo obrovský úspěch, a proto se stalo jedním z nejprodávaných alb v zemi. Singly z tohoto alba byli velmi hrané v makedonských televizních a rozhlasových stanicích. Album mu dalo úspěšný hudební come-back, čímž se stal jedním z nejpopulárnějších umělců v Severní Makedonii.\n\nDebutové album neslo název \"Kako Da Pobegnam Od Sé\" a vydal jej v roce 1999. V roce 2001 vystoupil na soutěži Makfest, kde se objevil s Andrijanou Janevskou a obsadil 3. místo v soutěži. V roce 2004 vystopil opět na soutěži Makfest, ale tentokrát v duetu s Robertem Bilbilovem, které ho dostalo opět na třetí místo. V roce 2006 si v duetu s Tamarou Todevskou vysloužil první místo v soutěži. Poté Vrčak spolu s Tamarou Todevskou a Adrianem, reprezentoval Makedonii na Eurovision Song Contest 2008, poté, co vyhrál makedonskou kvalifikaci s písní \"\"Vo Ime Na Ljubovta\"\".\n\n"}
{"id": "946448", "url": "https://cs.wikipedia.org/wiki?curid=946448", "title": "Valter Feldstein", "text": "Valter Feldstein\n\nValter Feldstein (3. ledna 1911, Praha – 6. března 1970, Praha) byl český překladatel z německého jazyka, středoškolský a univerzitní pedagog a rozhlasový a televizní pracovník. V letech 1943 až 1945 byl vězněn v koncentračním táboře, a proto na začátku své překladatelské kariéry používal umělecké pseudonymy Petr Bláha, V. F. Bláha a také počeštěnou verzi svého jména Valtr Feldštajn.\n\n\n\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n"}
{"id": "946450", "url": "https://cs.wikipedia.org/wiki?curid=946450", "title": "Château-Thierry", "text": "Château-Thierry\n\nChâteau-Thierry [\"šátó ťjeri\"] je francouzská obec na řece Marně v departementu Aisne v regionu Hauts-de-France, asi 80 km severovýchodně od Paříže. V roce 2011 zde žilo 14 413 obyvatel. Je centrem arrondissementu Château-Thierry.\n\nBézu-Saint-Germain, Bouresches, Brasles, Épaux-Bézu, Essômes-sur-Marne, Étrépilly, Étampes-sur-Marne, Chierry, Nogentel, Verdilly\n\n\"Počet obyvatel\" \nMísto u brodu přes řeku Marnu bylo patrně osídleno už v železné době, do 3. století zde bylo římské město a v raném středověku vzniklo merovejské město Otmus. V 8. století věznil Karel Martel ve zdejším hradě krále Theudericha IV. a město snad podle něho dostalo název \"Castrum Theodorici\", z něhož se vyvinul současný název. Roku 1621 se zde narodil spisovatel Jean de La Fontaine. V závěru napoleonských válek se u Château-Thierry odehrála roku 1814 významná bitva. Město bylo téměř zničeno za první světové války, za první i druhé bitvy na Marně, a utrpělo i za druhé světové války.\n\n\n\n"}
{"id": "946451", "url": "https://cs.wikipedia.org/wiki?curid=946451", "title": "Josef Krejčík (politik)", "text": "Josef Krejčík (politik)\n\nJosef Krejčík (1. března 1855 Svojšice – 6. února 1913 Praha) byl rakouský a český podnikatel, majitel sochařského a řezbářského závodu a politik, na přelomu 19. a 20. století poslanec Českého zemského sněmu.\n\nNarodil se jako nemanželský syn truhláře Karla Krejčíka a Josefy Kratochvílové ve Svojšicích. Vystudoval průmyslovou školu v Mladé Boleslavi a působil jako řezbář. Pobýval na praxi v západní Evropě (Německo, Holandsko, Belgie, Francie). V Paříži se roku 1880 oženil s Terezií Fričovou (1854-1899). Od roku 1880 podnikal v Praze, kde si založil sochařskou a řezbářskou firmu. Sídlila v tehdejší Praze VII Bubnech, v domě čp. 501, později v domě čp. 612 (dnes ulice Milady Horákové), který má v průčelí sgrafita s výjevy řemesel podle Mikoláše Alše. Prodejna pro zákazníky a sklad zboží byla v centru města, Na Příkopech v domě číslo 33. Jeho podnik nabízel široký sortiment výrobků včetně soch, křížů, kostelních oltářů, rámů, betlémů a nábytku, včetně restaurování. Řada jeho výrobků se dostala také do Ameriky. V roce 1887 získal čestný diplom Spolku architektů a inženýrů pro Království české. V roce 1881 působil Krejčík i jako redaktor \"Hlasů řemeslnických\" (toto periodikum ovšem brzy zaniklo) a přispíval do \"Průmyslových listů\". Podílel se na organizování Jubilejní zemské výstavy v Praze roku 1891 a Národopisné výstavy českoslovanské v Praze roku 1895.\n\nOd roku 1893 zasedal v pražské obchodní a živnostenské komoře. V 90. letech 19. století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod Praha) do Českého zemského sněmu. Politicky patřil k mladočeské straně. Uspěl zde i ve volbách v roce 1901 a volbách v roce 1908. Na sněmu se zaměřoval na témata související s podnikáním a zájmy řemeslnictva. Byl členem výkonného výboru mladočeské strany.\n\nZemřel v únoru 1913 po krátké nemoci.\nSynové Karel (* 1884) a Jiří (* 1890), absolvent umělecko-průmyslové školy ve Valašském Meziříčí, pokračovali ve vedení firmy.\nJosefovým bratrem byl ilustrátor Karel Krejčík.\n\nKrejčíkova díla se dochovala v Čechách, na Moravě a ve Slezsku, jak v původních místech, tak v muzejních sbírkách. Obchodoval také se starými sochami, které z kostelů odvážel při instalaci svých nových oltářů. Například tři barokní sochy světců roku 1902 prodal do sbírek Národního muzea v Praze.\n\n"}
{"id": "946454", "url": "https://cs.wikipedia.org/wiki?curid=946454", "title": "Endomyces", "text": "Endomyces\n\nEndomyces je rod hub z rodiny Dipodascaceae.\n\n"}
{"id": "946455", "url": "https://cs.wikipedia.org/wiki?curid=946455", "title": "Římskokatolická farnost Dalečín", "text": "Římskokatolická farnost Dalečín\n\nŘímskokatolická farnost Dalečín je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Jakuba Většího.\nPoprvé se kostel a fara v Dalečíně připomínají roku 1385. Kostel v jádře pochází z druhé poloviny 13. století. Z té doby se zachoval presbytář a boční zdi bývalé kostelní lodi. V letech 1742–1746 byl kostel barokně přestavěn.\nJména farářů v Dalečíně jsou známá od roku 1785.\nAdministrátorem excurrendo byl od 1. září 2010 R. D. Mgr. Pavel Vybíhal. S platností od 1. května 2018 se administrátorem excurrendo stal R. D. Mgr. Ing. Marek Husák, DiS.\n\nPravidelná je výuka náboženství, konají se poutě, výlety nebo tábory pro děti. Oblast Jimramovska je také známá silnou přítomností evangelických křesťanů, již od dob tolerance jsou dobré vzájemné ekumenické vztahy.\n\nDne 24. června 2017 přijal jáhenské svěcení kandidát stálého diakonátu Ing. Pavel Čech, pocházející z dalečínské farnosti.\nDnem vzájemných modliteb farností za bohoslovce a bohoslovců za farnosti brněnské diecéze je 30. květen. Adorační den připadá na 27. prosince.\n\nVe farnosti se pořádá tříkrálová sbírka. V roce 2016 se při sbírce vybralo v Dalečíně 19 048 korun, o rok později 21 063 korun. Výtěžek sbírky v Dalečíně v roce 2018 činil 23 091 korun.\n\n"}
{"id": "946458", "url": "https://cs.wikipedia.org/wiki?curid=946458", "title": "Stanislav Kovář", "text": "Stanislav Kovář\n\nStanislav Kovář může být:\n\n"}
{"id": "946460", "url": "https://cs.wikipedia.org/wiki?curid=946460", "title": "Vigna", "text": "Vigna\n\nVigna (\"Vigna\") je rod rostlin z čeledi bobovité. Vigny jsou liány, byliny i keře s trojčetnými listy a bílými nebo žlutavými květy. Vyskytují se v počtu asi 100 až 150 druhů v tropech celého světa. Některé druhy náležejí mezi významné luštěniny, pěstované zejména v tropech.\n\nVigny jsou liána|liány]] nebo byliny, řidčeji i keře. Listy jsou zpeřené, trojčetné nebo výjimečně jednolisté, převážně celokrajné. Květenství jsou úžlabní nebo vrcholové hrozny, u některých druhů hlávkovitě stažené. Květy jsou bílé nebo žlutavé, někdy purpurově prokreslené. Kalich je dvoupyský. Pavéza je okrouhlá, s oušky a někdy s přívěsky na horní straně. Křídla a člunek jsou podobné délky jako pavéza. Člunek je na konci zakřivený. Tyčinek je 10 a jsou dvoubratré. Čnělka je na konci ztlustlá. Lusky jsou podlouhlé, zploštělé nebo s okrouhlým průřezem, uvnitř bez přehrádek.\n\nRod vigna zahrnuje celosvětově asi 100 až 150 druhů. Je rozšířen v tropech celého světa. Nejvíce druhů se vyskytuje v tropech Starého světa. Některé druhy mají pantropické rozšíření, např. \"Vigna marina\" a \"V. adenantha\".\n\nRod \"Vigna\" náleží mezi taxonomicky obtížné skupiny a stále čeká na revizi. V současné taxonomii bobovitých je řazen do tribu \"Phaseoleae\". Někdy byl spojován s rodem fazol (\"Phaseolus\").\n\nSemena \"Vigna radiata\", \"V. mungo\" a \"V. unguiculata\" obsahují asi 22 až 25% bílkovin, 60% polysacharidů a 1 až 2% tuku. V semenech \"Vigna unguiculata\" je obsaženo také 2,8% gumy rozpustné ve vodě a byla zjištěna přítomnost lektinů (hemaglutininů) a inhibitorů proteázy. Semena \"Vigna subterranea\" obsahují asi 18% bílkovin, 60% polysacharidů (hlavně škrobu) a 6% tuku.\n\n\nVigny náležejí mezí významné luštěniny, pěstované zejména v tropech a subtropech. Mezi nejznámější z těchto luštěnin náleží tzv. fazole mungo, semena vigny zlaté (\"Vigna radiata\"). Tento druh pochází z jihovýchodní Asie. Dalším známým druhem je adzuki, semena vigny adzuki (\"V. angularis\"), pocházející z Japonska. Z dalších druhů je významná zejména \"Vigna unguiculata\", která byla domestikována v západní Africe min. 3000 let před naším letopočtem. Konzumují se semena, nezralé lusky i listy, v USA je pěstována jako hodnotné krmivo. \"Vigna unguiculata\" var. \"sesquipedalis\" je pěstována pro dlouhé úzké lusky, které se sklízejí nezralé a používají jako zelenina. Je pěstována zejména v jihovýchodní Asii, Thajsku a jižní Číně. Vigna rýžová (\"V. umbellata\") se pěstuje zejména v jihozápadní Asii. Vigny se pěstují také jako krmivo a zelené hnojení.\n\"Vigna vexillata\" je občas pěstována v Etiopii a Súdánu pro škrobnaté kořeny. \"Vigna subterranea\" se pěstuje zejména v sušších oblastech tropické Afriky, neboť dobře snáší chudé a suché půdy. Plody se vyvíjejí pod zemí podobně jako je tomu u podzemnice (\"Arachis\"). Semena jsou velmi tvrdá a proto se často sklízejí před plnou zralostí. Z dalších druhů se pěstuje např. \"V. triloba\" a \"V. adenantha\".\n\nNěkteré druhy vigny mají využití v medicíně, zejména \"Vigna vexillata\", \"V. marina\", \"V. radiata\" a \"V. angularis\"\n\"Vigna caracalla\" má velké fialové květy a je v tropech pěstována jako okrasná a půdopokryvná rostlina. Pochází z tropické Jižní Ameriky.\n\n \n"}
{"id": "946461", "url": "https://cs.wikipedia.org/wiki?curid=946461", "title": "Alois Kryf", "text": "Alois Kryf\n\nAlois Kryf, plným jménem Alois Pius Kryf (1. května 1865 Plaňany – 1. března 1912 Plaňany), byl rakouský a český statkář a politik, na přelomu 19. a 20. století poslanec Českého zemského sněmu a Říšské rady.\n\nVystudoval českou reálnou školu a pak pozemní stavitelství na pražské technice. V letech 1887–1889 byl starostou rozpuštěného Akademického spolku. V roce 1890 působil jako vydavatel listu \"Časopis českého studentstva\". Od roku 1891 převzal správu zemědělského statku v rodných Plaňanech. Patřil mezi zakladatele spolku po výstavbu pomníka Jana Husa v Praze. Byl též starostou místního Sokola v Plaňanech.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Kolín) do Českého zemského sněmu. Politicky patřil k mladočeské straně. Uspěl zde i ve volbách v roce 1901. Od roku 1901 již nebyl členem mladočeské strany.\n\nZasedal i v Říšské radě (celostátní zákonodárný sbor), kam byl zvolen ve volbách roku 1897. Zastupoval kurii venkovských obcí, obvod Kolín, Nechanice atd.\n"}
{"id": "946464", "url": "https://cs.wikipedia.org/wiki?curid=946464", "title": "Josef Kudrnka", "text": "Josef Kudrnka\n\nJosef Kudrnka (18. prosince 1860 Kočí – ???) byl rakouský a český rolník a politik, na přelomu 19. a 20. století poslanec Českého zemského sněmu.\n\nProfesí byl rolníkem v Kočí. Vystudoval nižší reálné gymnázium v Chrudimi. Od roku 1885 působil jako obecní účetní v rodném obci Kočí. V této funkci setrval po sedm let. V roce 1889 se zde stal členem obecního výboru a místní školní rady. V roce 1891 usedl na post člena dozorčí rady rolnického cukrovaru v Hrochově Týnci. Od roku 1893 byl předsedou okresního hospodářského spolku v Chrudimi a jím byl roku 1894 zvolen do kuratoria chrudimské hospodářské školy. Roku 1894 se rovněž stal náměstkem okresního starosty.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Chrudim) do Českého zemského sněmu. Politicky patřil k mladočeské straně. Uspěl zde i ve volbách v roce 1901.\n"}
{"id": "946465", "url": "https://cs.wikipedia.org/wiki?curid=946465", "title": "Deutsche Reichsbahn", "text": "Deutsche Reichsbahn\n\nDeutsche Reichsbahn (ve zkratce DR) byly německé říšské dráhy vzniklé státní smlouvou z 1. dubna 1920. Do té doby měla každá země, z nichž se Německo skládalo, svoji vlastní železniční správu. V Bavorsku tak například byly Královské bavorské státní dráhy (ve zkratce \"K. BAY. STS. B.\") nebo v Prusku existovala Královská pruská železniční správa (zkracovaná \"KPEV\") a podobně.\n\nPodnik Deutsche Reichsbahn byl podřízen německému říšskému ministerstvu dopravy. Po čtyřech letech, v únoru roku 1924, získala firma svoji právní subjektivitu a dle říšského zákona ze dne 30. srpna 1924 se nazývala Společnost německé říšské dráhy (v originále \"\", zkráceně \"DRG\"). Podnik zajišťoval provoz na říšských drahách spolu s jeho řízením, kdežto železniční infrastruktura (drážní zařízení) patřila i nadále státu. Roku 1937 se ovšem tento systém z důvodu nacistické snahy o centrální hospodářskou koncepci změnil a zákon z toho roku opětovně vše sloučil do původního stavu, tedy pod firmu Deutsche Reichsbahn (ve zkratce \"DR\") podřízenou říšskému ministerstvu dopravy. Tento stav platil až do konce druhé světové války.\n"}
{"id": "946467", "url": "https://cs.wikipedia.org/wiki?curid=946467", "title": "WTA Tour Championships 2013 – ženská dvouhra", "text": "WTA Tour Championships 2013 – ženská dvouhra\n\nSoutěže ženské dvouhry na Turnaji mistryň 2013 v Istanbulu se účastnilo osm nejlepších tenistek v klasifikaci žebříčku WTA Race. Obhájkyní titulu byla americká světová jednička a trojnásobná vítězka Serena Williamsová, když na předchozí tři tituly dosáhla v letech 2001, 2009 a 2012.\n\nTřetí hráčka žebříčku Maria Šarapovová se z turnaje odhlásila pro zranění ramena a 11. října ji nahradila Němka Angelique Kerberová.\n\nSoutěž počtvrté vyhrála nejvýše nasazená Serena Williamsová, když ve finále zdolala čínskou turnajovou čtyřku Li Nu po třísetovém průběhu. Podruhé v řadě tak na turnaji neztratila žádný zápas a upevnila si pozici světové jedničky. Williamsová se čtvrtým titulem zařadila na dělené třetí místo, když vyrovnala počet výher Chris Evertové. Číňanka se v následné pondělní klasifikaci WTA poprvé v kariéře posunula na 3. místo.\n\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n"}
{"id": "946468", "url": "https://cs.wikipedia.org/wiki?curid=946468", "title": "Jan Kůs", "text": "Jan Kůs\n\nJan Kůs (1852 Libákovice – ???) byl rakouský a český rolník a politik, na konci 19. století poslanec Českého zemského sněmu.\n\nProfesí byl rolníkem v Libákovicích. Koncem 19. století se uvádí jako starosta obce, člen okresního zastupitelstva a okresní školní rady v Přešticích. Zasedal ve vedení přeštické hospodářské záložny. Zasloužil se o prosazení výstavby obecní školy v Libákovicích.\n\nV 90. letech 19. století se zapojil i do zemské politiky. V doplňovacích volbách v říjnu 1892 byl zvolen v kurii venkovských obcí (volební obvod Přeštice, Nepomuk) do Českého zemského sněmu. Mandát zde obhájil i v řádných volbách v roce 1895. Politicky patřil k mladočeské straně. Ve volbách v roce 1901 se kandidatury vzdal.\n"}
{"id": "946470", "url": "https://cs.wikipedia.org/wiki?curid=946470", "title": "WTA Tour Championships 2013 – ženská čtyřhra", "text": "WTA Tour Championships 2013 – ženská čtyřhra\n\nSoutěže ženské čtyřhry na Turnaji mistryň 2013 v Istanbulu se účastnily čtyři nejlepší páry tenistek v klasifikaci žebříčku WTA Race dvojic. Obhájcem titulu byl ruský pár Maria Kirilenková a Naděžda Petrovová. Kirilenková však na turnaji nestartovala a spoluhráčkou Petrovové se stala Slovinka Katarina Srebotniková, která byla její stabilní spoluhráčkou v probíhající sezóně.\n\nPremiérovou účast na první ze dvou závěrečných událostí roku proměnil v zisk titulu druhý nasazený čínsko-tchajwanský pár Pcheng Šuaj a Sie Su-wej, když ve finále zdolal ruské turnajové čtyřky Jelenu Vesninovou hrající po boku Jekatěriny Makarovové ve dvou setech. Každá z vítězek si do žebříčku WTA připsala 1 500 bodů a dvojice si rozdělila částku 460 000 dolarů.\n\nSu-wej Sieová si připsala pátý deblový triumf sezóny a celkově čtrnáctý kariérní, když posledních dvanáct finále v řadě neprohrála. Pro Šuaj Pchengovou výhra znamenala také pátý titul ze čtyřhry v roce 2013 a úhrnem dvanácté turnajové vítězství na okruhu WTA Tour v této soutěži. Obě tenistky vyhrály pátou společnou trofej sezóny.\n\n"}
{"id": "946476", "url": "https://cs.wikipedia.org/wiki?curid=946476", "title": "Vladimír Karbusický", "text": "Vladimír Karbusický\n\nVladimír Karbusický (9. dubna 1925 Velim, Československo – 23. května 2002 Hamburk, Německo) byl český muzikolog, folklorista, sociolog, estetik, pedagog a publicista.\n\nStudoval na ČVUT a na Univerzitě Karlově (filozofii, hudební vědu a estetiku). Po obhajobě disertační práce působil jako vědecký pracovník v Ústavu pro etnografii a folkloristiku ČSAV. Aktivně se zúčastnil výzkumu lidové kultury českých kolonistů v rumunských Karpatech. V letech 1955–1966 se věnoval práci o nejstarších českých pověstech. V roce 1958 vydal metodologicky významnou studii o datování vojenských lidových písní v Čechách. Od roku 1962 se zaměřoval na výzkum hudebnosti v průmyslových centrech a začal se orientovat na hudebně-sociologické problémy. V roce 1966 přešel do Ústavu hudební vědy ČSAV a vydal (1968) metodologicky i materiálově objevnou, dodnes inspirativní knihu \"Mezi lidovou písní a šlágrem\", náčrt dějin profánního zpěvu v Čechách. Jeho „kacířská“ práce \"Podstata umění\", kritický pohled na genezi a interpretaci teorie odrazu, byla hned po vyjití (1969) zabavena a Karbusického práce dány na index. Po srpnu 1968 odešel do SRN, kde působil nejprve jako vědecký pracovník, později jako vysokoškolský učitel. Vedle hudební sociologie se věnoval především sémiotice a sémantice hudby. V roce 1976 založil katedru systematické hudební vědy na univerzitě v Hamburku, kde působil jako profesor. Od roku 1991 přednášel jako hostující profesor i na našich univerzitách. V SRN žil nedaleko Hamburku v Buchholz (v Nordheide), pohřben je na Lesním hřbitově v Hamburgu.\n\nDo dějin evropské hudební vědy vstoupil jako autor originálních sociologických, sémiotických a hudebně-antropologických studií, v nichž obdivuhodným způsobem stmeluje etnografický a historický výzkum s aspektem etnomuzikologickým a všeobecně antropologickým.\n\nVýznamným způsobem zasáhl do bádání v oblasti starých českých pověstí a legend. Z muzikologického hlediska rozpoznal a dal jejich původ do souvislosti s dvorskou zpěvní epikou, čímž byl popřen lidový i národní původ pověstí, zastávaný zvláště marxisticky orientovanými historiky (např. František Graus, Zdeněk Fiala, Dušan Třeštík), kteří jeho závěry odmítali. Proslavil se kontroverzním pokusem o čtení jmen mýtických pohanských knížat z Kosmovy kroniky jako souvislého textu, který dnes není obecně přijímán. Od 90. let 20. století byl jeho přínos v historickém výzkumu postupně doceněn a uznán. Na jeho památku je v Libici nad Cidlinou nazvána ulice Dr. Karbusického.\n\n\n\n"}
{"id": "946477", "url": "https://cs.wikipedia.org/wiki?curid=946477", "title": "William Vandivert", "text": "William Vandivert\n\nWilliam „Bill“ Vandivert (* 16. srpna 1912 Evanston, Illinois, USA – 1. prosince 1989) byl americký fotograf a spoluzakladatel agentury Magnum Photos.\n\nNarodil se 16. srpna v americkém Evanstonu. Od roku 1928 do roku 1930 studoval chemii na Beloit College a v letech 1930 – 1935 studoval na Art Institute v Chicagu. Od roku 1935 začal fotografovat; kromě jiného pro chicagský \"Herald Examiner\". O něco později působil jako stálý zaměstnanec pro legendární magazín \"Life\". V prosinci 1938 se přesunul do Londýna, kde pracoval pro evropskou pobočku Life. Do roku 1945 podával zprávy z druhé světové války v Evropě. Přitom se potkal s fotografem Robertem Capou, který jej získal pro myšlenku nezávislé fotografické agentury. Vandivert opustil magazín Life v roce 1946.\n\nNa jaře roku 1947 založil společně se svou manželkou Ritou Vandivert, s Robertem Capou, Davidem Seymourem (Chimem), Henrim Cartier-Bressonem a Georgem Rodgerem fotografickou reportážní agenturu Magnum Photos, která se stala pověstnou institucí zaměstnávající mnohé velké talenty. Magnum dodávalo pro světový tisk aktuální reportážní fotografie.\n\nBill Vandivert s manželkou Ritou opustili Magnum Photos v následujícím roce po založení. Bill se začal věnovat vlastní kariéře volného fotografa. Jsou známé také jeho fotografie přírody.\n"}
{"id": "946479", "url": "https://cs.wikipedia.org/wiki?curid=946479", "title": "Let's Twist Again", "text": "Let's Twist Again\n\n„Let's Twist Again“ je singl amerického rock'n'rollového zpěváka Chubbyho Checkera z roku 1961, jehož autory byli Kal Mann a Dave Appell. Patřil mezi největší hity roku 1961, přičemž v britské hitparádě dosáhl 2. místa a v americké Billboard Hot 100 celkem 8. místa. V roce 1962 byl oceněn Grammy Award v kategorii Nejlepší rock and rollová nahrávka ().\n\nPod názvem „Jsi známý grafoman“ s textem Michala Bukoviče ji v roce 1983 nazpívala Eva Pilarová\n"}
{"id": "946480", "url": "https://cs.wikipedia.org/wiki?curid=946480", "title": "Gepard Finance", "text": "Gepard Finance\n\nSpolečnost Gepard Finance působí na českém trhu od roku 2003. Hlavní obor činnosti společnosti spočívá v poskytování poradenských služeb v oblasti hypotečních úvěrů, úvěrových a pojišťovacích produktů. Společnost klientům nabízí následující portfolio služeb: hypotéky, refinancování hypotéky, americké hypotéky, stavební spoření, pojištění, spotřebitelské úvěry. Zájemci o hypotéku mohou využít hypoteční kalkulačku, která jim porovná podmínky hypoték všech bank. Současným předsedou představenstva je Jiří Pathy. Na konci roku 2017 dosáhl celkový objem zpracovaných hypotečních úvěrů 87 miliard Kč.\n\nSpolečnost Gepard Finance byla založena v roce 2002 pod názvem Gepart s.r.o. V roce 2004 se začala připravovat transformace firmy na akciovou společnost, v roce 2006 nabyla této právní formy pod názvem Gepard Finance a.s. V roce 2006 vstupuje jako zakládající člen do Asociace hypotečních makléřů. V roce 2008 se společnost připravila na transformaci obchodní sítě na franšízový model a od roku 2009 začíná nabízet klientům úvěrové a pojišťovací produkty prostřednictvím franšízových poboček. Téhož roku podíl společnosti na trhu poprvé překračuje 5 %. V roce 2010 se společnost rychle rozšiřuje, vzniká 20 nových poboček po celé ČR. To s sebou přináší také navýšení objemu zpracovaných hypotečních úvěrů, který převyšuje 5 mld. Kč. Nárůst na hypotečním trhu v témže roce činí další 3 %. Rok 2010 tedy končí společnost s 8% podílem na trhu.\n\nSpolečnost Gepard Finance patří mezi tzv. hypoteční makléře a je certifikovaná u všech hypotečních bank v rámci českého trhu. V roce 2011 se společnost Gepard Finance stala největší hypotečně-makléřskou firmou v České republice. Franšízový systém uplatňovaný pro spolupráci s partnery je vedený pod názvem GEPARD - FINANCE PRO ŽIVOT. Obchodní plán firmy počítá se 100 funkčními obchodními místy založenými na území ČR. Činnost firmy je úzce vázaná s Asociací hypotečních makléřů (AHM). AHM je profesní sdružení právnických osob působících na českém hypotečním trhu. Současným předsedou AHM je Ing. Jan Kruntorád.\n\nGepard Finance je jediná společnost mezi hypotečními specialisty, která funguje na principu franšízingu.\nFranšízing je systém, jehož prostřednictvím se uvádí na trh služby (zboží, technologie). Opírá se o úzkou a nepřetržitou spolupráci právně a finančně samostatných a nezávislých podniků, franšízora a jeho franšízantů. Realitní a hypoteční makléři se mohou rozhodnout podnikat pod franšízou Gepard Finance. Získají tak know how společnosti, její systém, vzdělávání a marketingovou podporu.\n\nSpolečnost Gepard Finance vyškoluje hypoteční makléře a ostatní členy provozních složek dle specifického systému vzdělávání, který je podporovaný strukturálními fondy EU. Evropský Operační program lidské zdroje a zaměstnanost vyžaduje odborné zaškolení a rozvoj dovedností i kompetencí v rámci daného oboru. Společnost Gepard Finance v současné době těží jako jediný hypoteční broker na českém trhu mezi střednědobými projekty prostředků z tohoto Operačního programu.\n\nSpolečnost Gepard Finance se angažuje na charitativních akcích a je stálým partnerem několika fondů. Finanční podporu pravidelně poukazuje mj. Dětskému fondu OSN (UNICEF) či sdružení Dejme dětem šanci. Investované peníze jsou směřovány především do sektoru vzdělání či zdravotnictví.\n\nSpolečnost Gepard Finance také adoptovala v roce 2006 gepardici Wazimu. Díky finanční podpoře byla Wazima převezena do chovatelského centra v ZOO Praha za účelem reprodukce a odchování mláďat tohoto ohroženého druhu.\n\nZnačka společnosti je postavena z mínuskových liter na zeleném podkladu. Poslední litera \"d\" je uskočena pod účaří. Pravá část značky obsahuje pruhy v barvě zelené, bílé a teplé šedé. Tento blok má dle vyjádření společnosti symbolizovat komplexní služby s poukazem na komplexnost problematiky hypotečních úvěrů. Stejný design společnost uplatňuje i v propagačních materiálech a tiskovinách.\n\n"}
{"id": "946482", "url": "https://cs.wikipedia.org/wiki?curid=946482", "title": "Eduard Langer", "text": "Eduard Langer\n\nEduard Langer (25. prosince 1852 Rokytnice v Orlických horách – 21. října 1914 Broumov) byl rakouský a český právník, podnikatel a politik německé národnosti, na přelomu 19. a 20. století poslanec Českého zemského sněmu.\n\nVystudoval gymnázium a práva na Karlo-Ferdinandově univerzitě v Praze, kde roku 1879 získal titul doktora práv. Roku 1887 si otevřel advokátní kancelář v Praze a jako pražský advokát působil až do roku 1897. Od roku 1881 byl spolupracovníkem předního českoněmeckého politika Franze Schmeykala. V letech 1883–1894 působil jako tajemník svazu důvěrníků Němců v Čechách. V letech 1894–1896 (podle jiného zdroje 1895–1897) byl členem zemské školní rady. Byl zakladatelem a starostou spolku \"Bund der Deutschen Ostböhmens\", který podporoval německý živel v tomto regionu. Četné obce mu zde udělily čestné občanství a býval nazýván \"otcem Orlických hor\" (Vater des Adlergebirges). Působil i jako novinář a publicista. Zabýval se lidovou kulturou Němců ze severovýchodních Čech. Založil a vedl čtvrtletní revue \"Deutsche Volkskunde aus dem östlichen Böhmen\" (1901–1913).\n\nJeho manželkou byla od roku 1892 Johanna Langer-Schroll (1850 - 1926), dcera velkoprůmyslníka Josefa Schrolla, vdova po průmyslníku J. Suidovi, se dvěma dcerami Paulinou (*1880) a Ellou (*1883). Díky sňatku se Langer stal spolumajitelem průmyslové textilní firmy \"Benedict Schroll's Sohn\" působící v severovýchodních Čechách. Jejich syn Eduard užíval příjmení Langer-Schroll.\n\nSbíral knihy a starožitnosti. Vytvořil jednu z největších sbírek bibliofilií v tehdejším Rakousku, včetně vzácných raných tisků (inkunabulí), rukopisů, památníků a autogramů. Tato sbírka včetně osobní korespondence a rodinných fotografií přešla po roce 1945 do fondu Památníku národního písemnictví v Praze.\n\nDále sbíral šperky, zejména lidový (selský) šperk, galanterii a textil, především z regionů východních Čech. Tato kolekce byla roku 1945 jako německý konfiskát rozdělena do dvou muzeí: artefakty regionální povahy se staly základem sbírek městského muzea v Broumově, ostatní přešly do sbírek Národního muzea v Praze.\n\nKoncem století se zapojil do zemské politiky. V doplňovacích volbách v říjnu 1892 byl zvolen v městské kurii (volební obvod Trutnov, Broumov) do Českého zemského sněmu. Mandát zde obhájil v řádných volbách v roce 1895. Uvádí se jako německý liberál (Německá pokroková strana).\n\n\n"}
{"id": "946484", "url": "https://cs.wikipedia.org/wiki?curid=946484", "title": "Johann Leitner", "text": "Johann Leitner\n\nJohann Leitner (26. listopadu 1861 Falknov nad Ohří – ???) byl rakouský a český právník a politik německé národnosti, na přelomu 19. a 20. století poslanec Českého zemského sněmu.\n\nRoku 1879 vystudoval gymnázium a roku 1883 práva na Vídeňské univerzitě. Pak byl na praxi ve Vídni a Mostu a roku 1891 si otevřel v Mostu vlastní advokátní kancelář.\n\nKoncem století se zapojil do zemské politiky. V doplňovacích volbách v prosinci 1892 byl zvolen do Českého zemského sněmu za městskou kurii (volební obvod Most, Bílina, Horní Litvínov). Mandát obhájil v řádných volbách v roce 1895. Uvádí se jako německý liberál (Německá pokroková strana).\n"}
{"id": "946486", "url": "https://cs.wikipedia.org/wiki?curid=946486", "title": "Simeon Toribio", "text": "Simeon Toribio\n\nSimion Galvez Toribio (3. září 1903 — 5. června 1969) byl filipínský atlet, specialista na skok vysoký. Jeho osobní rekord byl rovné dva metry. Pětkrát za sebou vyhrál Hry Dálného východu. Na olympiádě v Los Angeles roku 1932 získal bronzovou medaili. Po ukončení sportovní kariéru vystudoval Siliman University a stal se právníkem a politikem, v letech 1941 až 1953 byl poslancem za obvod Bohol.\n\n"}
{"id": "946487", "url": "https://cs.wikipedia.org/wiki?curid=946487", "title": "Tomáš Knotek", "text": "Tomáš Knotek\n\nTomáš Knotek (* 13. ledna 1990, Kladno) je český lední hokejista hrající na postu levého křídla či středního útočníka a bývalý mládežnický reprezentant, který od května 2017 nastupuje za český klub BK Mladá Boleslav. Mimo Česko působil na klubové úrovni v Kanadě.\n\nSvoji hokejovou kariéru začal v celku HC Velvana Kladno, kde působil od žáků až do juniorky. Před sezonou 2007/08 zamířil do zámoří, kde hrál v juniorské QMJHL za kanadský tým Halifax Mooseheads. V roce 2010 měl původně namířeno do finského mužstva Hämeenlinnan Pallokerho, ale nakonec se v srpnu vrátil na Kladno a podepsal zde roční kontrakt. V klubu nastupoval za juniory i \"áčko \" v nejvyšší soutěži a zároveň formou střídavých startů pomáhal prvoligovým týmům HC Berounští Medvědi a IHC KOMTERM Písek. Před ročníkem 2012/13 se dohodl na smlouvě s českobudějovickým mužstvem HC Mountfield. \n\nV roce 2013 zamířil do nově vzniklého extraligového klubu Mountfield HK z Hradce Králové, kam se tehdy přesunul celý českobudějovický tým. Krátce po přesunu si s mužstvem zahrál na turnaji European Trophy v severní divizi, kde Hradec skončil v konfrontaci s kluby Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V dubnu 2016 dostal od vedení královéhradeckého týmu svolení hledat si nové angažmá, ale následující měsíc byl opět zařazen do kádru. Na konci roku 2016 se s mužstvem Hradce Králové představil na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s týmem poprvé v jeho historii postoupil v nejvyšší soutěži do semifinále play-off, kde bylo mužstvo vyraženo pozdějším mistrem – Kometou Brno v poměru 2:4 na zápasy, ale Knotek společně se spoluhráči a trénery získal bronzovou medaili. \n\nV květnu 2017 změnil po čtyřech ročních působiště a zamířil jako volný hráč do klubu BK Mladá Boleslav.\n\n"}
{"id": "946488", "url": "https://cs.wikipedia.org/wiki?curid=946488", "title": "Nadrealismus", "text": "Nadrealismus\n\nNadrealismus (doslovný překlad slova surrealismus) byl literární směr ve slovenské literatuře a částečně výtvarném umění koncem 30. a ve 40. letech 20. století. Tato modifikace klasického surrealismu se stala během druhé světové války ohniskem skrytého nesouhlasu s dobou a se zastaralou poesií, po válce potom zanikla. Nadrealismus se opíral o český a francouzský surrealismus a jeho teoretiky a propagátory byli především Kliment Šimončič, Michal Považan a Mikuláš Bakoš.\n\nMezi zakladatele nadrealismu se řadí především Rudolf Fabry se svou sbírkou \"Uťaté ruky\". Inspiroval se v ní dadaismem, poetismem i surrealismem.\nZa války se k nadrealismu přikláněli také Pavol Horov a Ivan Kupec.\n"}
{"id": "946490", "url": "https://cs.wikipedia.org/wiki?curid=946490", "title": "Ovčí hubičky", "text": "Ovčí hubičky\n\nOvčí hubičky je odrůda jablek, která je velice stará. Tato odrůda je známá také pod jménem \"Kobylí huby\", \"Ovčí čumáky \"nebo \"lví tlamy.\"\n\nJe typická pro Olomoucký, Zlínský, Jihomoravský a Moravskoslezský kraj, kde byla dříve velice rozšířena. Jde o starou výbornou odrůdu, momentálně je ale velice ohrožena. Je v červeném statusu extrémní ohrožení, v Česku se nachází posledních pár stromů. Tuto odrůdu se snaží zachránit pár nadšenců z bílých Karpat – z Bojkovic a Boskovicka. Tato odrůda je vhodná na moštování a sušení, je velice odolná i do vyšších poloh. Jablko již podle názvu připomíná ovčí hlavu, od shora se zužuje. Zraje v říjnu a vydrží až do ledna. Tato odrůda vytváří velké stromy, které mají i převislé koruny. Odrůda je velice dlouhověká, dokáže růst i přes sto padesát let. Její momentálně největší nevýhodou je její dostupnost, která je tristní, ale poslední dobou se občas objevuje v nabídce. Je množená lidmi, kteří se zajímají o staré odrůdy a chtějí jejich záchranu. Dnes se především množí nové odrůdy, které jsou ve vyšším zájmu, ale mají mnohé nevýhody. Například novější odrůdy jabloní i při mírných květnových mrazících přicházejí téměř o všechny plody. Naopak tyto staré odrůdy plodí každoročně a mrazy v květu jim téměř vůbec nevadí. \n\n"}
{"id": "946491", "url": "https://cs.wikipedia.org/wiki?curid=946491", "title": "Jean-François Balmer", "text": "Jean-François Balmer\n\nJean-François Balmer (* 18. dubna 1946 Valangin, Neuchâtel) je původem švýcarský divadelní a filmový herec, který umělecky působí celý život ve Francii, nositel Řádu čestné legie.\n\nNarodil se v malém městě Valangin ve švýcarském kantonu Neuchâtel. Už od mládí jej zajímalo umění a původně se věnoval recitaci. V roce 1969 začal studovat na pařížské konzervatoři CNSAD, ve stejném ročníku studovali jeho kamarádi, herci Isabelle Adjaniová, Francis Huster a Jacques Villeret.\n\nV roce 1973, hned po ukončení konzervatoře, začal souběžně hrát ve filmu, divadle a televizi. Je jedním z velmi malého množství herců, kteří ve všech třech médiích působí po dobu celé své herecké kariéry.\n\nJeho filmovým debutem byl film \"R.A.S.\" (1973). K známějším snímkům, ve kterých hrál, patří filmy \"Strach nad městem\" (1975) a \"Policajt nebo rošťák\" (1979) s J. P. Belmondem, \"Afričan\" (1983) s C. Deneuve, \"Superprohnilí\" (2003) s P. Noiretem nebo film \"Tokio!\" (2008).\n\nZa svou divadelní činnost byl třikrát nominován na Molièrovu cenu. Hrál v několika klasických dramatech, mimo jiné od Shakespeara, Molièra nebo Diderota. Pravidelně vystupuje na avignonském divadelním festivalu.\n\nJe ženatý s divadelní \"metteur en scène\" Françoise Petit-Balmer.\n\n\n\n"}
{"id": "946499", "url": "https://cs.wikipedia.org/wiki?curid=946499", "title": "Jindřich Leminger", "text": "Jindřich Leminger\n\nJindřich Leminger (18. července 1857 Kutná Hora – 23. února 1906 Dobřany) byl rakouský a český podnikatel a politik, na přelomu 19. a 20. století poslanec Českého zemského sněmu.\n\nVystudoval reálnou školu v Plzni a obchodní školu v Praze. Profesí byl obchodníkem v Plzni. Byl členem tamní obchodní a živnostenské komory.Působil i jako spisovatel a básník.\n\nV 90. letech 19. století se zapojil i do zemské politiky. V doplňovacích volbách roku 1894 byl zvolen v kurii obchodních a živnostenských komor (volební obvod Plzeň) do Českého zemského sněmu. Mandát obhájil v řádných volbách v roce 1895. Politicky patřil k mladočeské straně. Ve volbách v roce 1901 se kandidatury vzdal ve prospěch Jana Wýtwara.\n\nZemřel 23. února 1906 v psychiatrické léčebně v Dobřanech, pohřben byl o dva dny později u sv. Mikuláše v Plzni.\n"}
{"id": "946508", "url": "https://cs.wikipedia.org/wiki?curid=946508", "title": "Jan Lenoch", "text": "Jan Lenoch\n\nJan Lenoch (5. listopadu 1844 Makov – 5. února 1902 Litomyšl) byl rakouský a český rolník a politik, na přelomu 19. a 20. století poslanec Českého zemského sněmu.\n\nVystudoval nižší reálku ve Vysokém Mýtě a pak převzal po svém otci správu zemědělského hospodářství. Byl starostou rodného Makova a na konci 19. století se uvádí i jako okresní starosta v Litomyšli. Byl rovněž předsedou okresního hospodářského spolku. Zasedal v zemské zemědělské radě.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Litomyšl) do Českého zemského sněmu. Politicky patřil k mladočeské straně. Uspěl zde i ve volbách v roce 1901. Nyní se uváděl jako nezávislý kandidát. Podle vlastního vyjádření nehodlal bezprostředně po volbách vstoupit do žádného ze sněmovních klubů.\n\nZemřel v únoru 1902.\n\n"}
{"id": "946509", "url": "https://cs.wikipedia.org/wiki?curid=946509", "title": "Voor een verloren soldaat", "text": "Voor een verloren soldaat\n\nVoor een verloren soldaat (tj. \"Pro ztraceného vojáka\") je nizozemský hraný film z roku 1992, který režíroval Roeland Kerbosch podle vlastního scénáře. Film byl natočen podle stejnojmenné životopisné novely Rudi van Dantziga, holandského tanečníka a choreografa. Pojednává o vztahu 12letého chlapce a kanadského vojáka během osvobozování Nizozemska od německé okupace za druhé světové války.\n\nDospělý Jeroen vzpomíná na dobu, kdy byl v roce 1944 spolu s dalšími chlapci poslán rodiči na venkov, aby se vyhnuli válce. Ve městě je nedostatek potravin a na venkově je situace o něco lepší. Jeroen bydlí u rybářské rodiny a stýská se mu po domově. Situace se změní, když obec osvobodí kanadská armáda. Jeroen se seznamuje s mladým vojákem Waltem Cookem a tráví spolu volný čas. Jejich vztah se postupně stává sexuální. Po několika dnech se dostane Waltova jednotka rozkaz k přesunu a Walt odjíždí, aniž by se stihl s Jeroenem rozloučit. Jeroen je nešťastný a jedinou fotografii, která mu připomínala vojáka, zničí déšť. Po skončení války se vrací ke své rodině do Amsterdamu.\n\nZ Jeroena se stane tanečník a choreograf. Jednoho dne mu přijde dopis od jeho pěstounské rodiny z venkova. V ní je snímek, na kterém je společně s rodinou a vojenská psí známka. Uvědomí si, že nyní může po letech ztraceného vojáka vypátrat.\n"}
{"id": "946527", "url": "https://cs.wikipedia.org/wiki?curid=946527", "title": "Josef Mareš (poslanec Českého zemského sněmu)", "text": "Josef Mareš (poslanec Českého zemského sněmu)\n\nJosef Mareš (26. dubna 1860 Zdice – 15. prosince 1925 Zdice) byl rakouský a český rolník a politik, na přelomu 19. a 20. století poslanec Českého zemského sněmu.\n\nVystudoval vyšší reálku a obchodní školu v Praze. Věnoval se obchodu, ale když zemřel jeho bratr, musel Josef Mareš ve věku 24 let převzít správu zemědělského hospodářství. Zasedal v zemské zemědělské radě, byl náměstkem okresního starosty v Hořovicích (uváděn i jako okresní starosta) a předsedou okresního hospodářského spolku. Patřil mu statek čp. 13 ve Zdicích, kde rod Marešů sídlil po více než 100 let. Josef Mareš nechal usedlost rozšířit, přidal k ní velký sad a přestavěl obytné i hospodářské objekty. Po jeho smrti statek přešel na jeho zetě, ředitele cukrovaru Ing. Eduarda Gutwirta (1879–1965). Zasedal v městské radě ve Zdicích. Byl členem kuratoria hospodářské školy v Hořovicích.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Hořovice) do Českého zemského sněmu. Politicky patřil k mladočeské straně. Uspěl zde i ve volbách v roce 1901.\n\nZemřel v prosinci 1925.\n"}
{"id": "946529", "url": "https://cs.wikipedia.org/wiki?curid=946529", "title": "Jakub Marek", "text": "Jakub Marek\n\nJakub Marek (* 22. června 1991 v Českých Budějovicích) je český hokejista, od sezony 2014/2015 v angažmá u EHC Waldkraiburg.\n\n\n"}
{"id": "946533", "url": "https://cs.wikipedia.org/wiki?curid=946533", "title": "Sognefjord", "text": "Sognefjord\n\nSognefjord (též \"Sognefjorden\") je nejdelší fjord v Norsku a druhý nejdelší fjord na světě. Nachází se v kraji Vestland. Jméno je odvozeno z názvu historické oblasti Sogn.\n\nSognefjord dosahuje délky 205 km a hloubky až 1308 m. Je tedy zároveň nejhlubším norským fjordem. Průměrná šířka zálivu činí 4500 m. Strmé skalní stěny jsou místy vysoké i více než 1700 m.\n\nZ hlavního fjordu se odděluje množství menších zářezů, například Lustrafjord, Årdalsfjord, Lærdalsfjord, Esefjord, Fjærlandsfjord, Norafjord, Aurlandsfjord nebo Nærøyfjord.\n\nPřilehlé obce výzamnou měrou žijí z cestovního ruchu. Turisty přitahuje nejen příroda a fjord samotný, ale také řada historických památek v okolí.\n\n"}
{"id": "946534", "url": "https://cs.wikipedia.org/wiki?curid=946534", "title": "Tomáš Mertl", "text": "Tomáš Mertl\n\nTomáš Mertl (* 11. března 1986 v Českých Budějovicích) je český hokejový útočník působící v týmu HC Škoda Plzeň.\n\nJe odchovance klubu HC České Budějovice, kde prošel všemi mládežnickými kategoriemi. V sezoně 2003/04 se propracoval do prvního týmu. V následujím ročníku pomohl týmu k návratu do nejvyšší soutěže a také postoupil s KLH Vajgar Jindřichův Hradec, kde působil na hostování či střídavé starty k postupu do 1. ligy. V následující třech sezonách působil kromě Českých Budějovic a Vajgaru také v SK Horácká Slavia Třebíč a HC Tábor, se kterým také zažil postup do druhé nejvyšší soutěže. Od podzimu 2012 již hrál pouze za Budějovice. Na jaře 2013 se přesunul do týmu Mountfield HK, který získal licenci na nejvyšší soutěž od Českých Budějovic. Před ročníkem 2015/16 zamířil do chorvatského týmu Medveščak Záhřeb, v jehož dresu nastupoval v KHL. V únoru 2016 se vrátil na hostování do Hradce Králové, kde dokončil sezonou. V květnu 2016 se vrátil zpět do Záhřebu.\n\n\n\n"}
{"id": "946537", "url": "https://cs.wikipedia.org/wiki?curid=946537", "title": "Aaltonen", "text": "Aaltonen\n\nExistuje více nositelů příjmení Aaltonen:\n\n"}
{"id": "946539", "url": "https://cs.wikipedia.org/wiki?curid=946539", "title": "Martin Podlešák", "text": "Martin Podlešák\n\nMartin Podlešák (* 26. září 1982 v Mělníku) je český hokejista, od sezony 2014/15 působící v HK Králův Dvůr\n\n\n"}
{"id": "946540", "url": "https://cs.wikipedia.org/wiki?curid=946540", "title": "Otakar Materna", "text": "Otakar Materna\n\nOtakar Materna (13. července 1860 Șeica Mare – 9. září 1928 Praha) byl rakouský a český stavební podnikatel, architekt a politik, na přelomu 19. a 20. století poslanec Českého zemského sněmu.\n\nNarodil se v Șeica Mare v Sedmihradsku. Vystudoval reálnou školu v Kutné Hoře a pražskou techniku. Už jako student se zapojil do veřejného života. Byl redaktorem \"Akademických listů\". Napsal dějiny Akademického čtenářského spolku za I. třicetiletí své existence. Pracoval jako inženýr u pražské obce (v letech 1881–1882 inženýr městské plynárny). Roku 1883 nastoupil jako inženýr k Národnímu divadlu a podílel se na přestavbě objektu. V roce 1889 (podle jiného zdroje roku 1887) se stal samostatným stavitelem a architektem v Praze. Jako první použil roku 1897 při stavbě Schierových domů poblíž kostela svatého Mikuláše betonovou konstrukci sklepů. Celkem je autorem 40 staveb v Praze (například přístavby Náprstkova musea). Postavil i budovu reálné školy v Kutné Hoře a další četné zakázky po celých Čechách. Navrhl transformaci dosud nadnárodního Spolku architektů a inženýrů v království českém na etnicky ryze českou korporaci. Publikoval technickou literaturu (například \"Šest hovorů o technických potřebách krás Prahy\" z roku 1895) a memoáry.\n\nOd roku 1896 zasedal v pražském obecním sboru starších. V 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Praha-Malá Strana) do Českého zemského sněmu. Politicky patřil k mladočeské straně.\n\n"}
{"id": "946541", "url": "https://cs.wikipedia.org/wiki?curid=946541", "title": "Luboš Rob (1995)", "text": "Luboš Rob (1995)\n\nLuboš Rob (* 18. dubna 1995 v Českých Budějovicích) je český hokejista, syn bývalého hokejisty Luboše Roba (* 1970) a vnuk Jaroslava Pouzara. V sezoně 2012/2013 absolvoval svůj první zápas v extralize za HC Mountfield.\n\n\n"}
{"id": "946543", "url": "https://cs.wikipedia.org/wiki?curid=946543", "title": "Tomáš Rousek", "text": "Tomáš Rousek\n\nTomáš Rousek (* 9. září 1993 v Českých Budějovicích) je český hokejový útočník\n\nSvoji kariéru začal v klubu HC České Budějovice, kde prošel všemi mládežnickými kategoriemi. V Sezoně 2011/12 poprvé nakoukl do A-týmu. V následujícím ročníku měl rovněž vyřízené střídavé starty do IHC Písek. V létě 2013 se přesunul do týmu Mountfield HK, který získal licenci na nejvyšší soutěž od Českých Budějovic. V sezonách 2013/14 a 2014/15 nastupoval také na střídavé starty za HC Rebel Havlíčkův Brod. V následujím ročníku měl vyřízené střídavé starty do HC Stadion Litoměřice. V květnu 2016 v Hradci skončil.\n\n\n\n"}
{"id": "946544", "url": "https://cs.wikipedia.org/wiki?curid=946544", "title": "Bystričany", "text": "Bystričany\n\nBystričany jsou obec na Slovensku, v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci je z roku 1388. V části Chalmová je románský římskokatolický kostel sv. Anny z 12. století a klasicistní kaštel.\n\n"}
{"id": "946545", "url": "https://cs.wikipedia.org/wiki?curid=946545", "title": "Vítězný gól", "text": "Vítězný gól\n\nVítězný gól (anglicky v NHL Game-Winning Goal, zkratkou GWG) nebo také vítězná branka či rozdílový gól je gól, který v kolektivních sportech rozhoduje o vítězství týmu nad soupeřem. V praxi to znamená, že soupeř na tento gól již nedokáže odpovědět (tzn. nedokáže otočit vývoj utkání nebo alespoň vyrovnat stav). V zápase tedy může padnout maximálně jeden vítězný gól. Skončí-li utkání remízou (lidově nazývanou plichta), vítězný gól nepadl.\n\n\nPojem rozdílový gól může být použit i v jiném významu. V mnoha fotbalových pohárových soutěžích se hraje o postup systémem dvojutkání, přičemž platí pravidlo venkovních gólů. Rozdílový gól se potom váže nikoli k vítězství týmu, ale k postupu. To znamená, že může jít o vyrovnávající branku či dokonce o gól, který pouze zmírňuje prohru a nepřináší vítězství ani remízu. Přesto zaručuje postup.\n\n\nTabulka deseti nejlepších střelců vítězných gólů v NHL platná k 27. červnu 2019. Tučně vyznačeni jsou aktivní hráči (v NHL).\n\n"}
{"id": "946547", "url": "https://cs.wikipedia.org/wiki?curid=946547", "title": "ČZ vz. 38", "text": "ČZ vz. 38\n\nPistole ČZ vz. 38 byla v pořadí třetí předválečnou československou armádní pistolí. Šlo o poloautomatickou pistoli ráže 9 mm Short (.380 ACP) s dynamickým závěrem a kohoutovým mechanismem, která se vyráběla v období 1939–1945.\n\nZbraň měla praktickou konstrukci založenou na patentu, který byl v letech 1929–1934 udělen konstruktéru Františku Myškovi a České zbrojovce. Tato konstrukce zajišťovala snadnou údržbu pistole, neboť se při rozborce rozložila pouze na tři části bez drobných součástek – hlaveň, tělo, jež tvořilo celek se závěrem, a zásobník. To je dodnes „celosvětově nejmenší počet celků vzniklých při rozborce vojenské samonabíjecí pistole“. Určitou nevýhodou byla poměrně tuhá spoušť, což do určité míry způsobovala geometrie výhradně dvojčinné spouště (DAO). Nicméně díky tomu nedocházelo v případě používání zbraně u jízdních jednotek k jejímu nechtěnému odpálení.\nPřes určité nedostatky, dané též použitým střelivem (standardní československý vojenský pistolový náboj 9 mm vz. 22), měla pistole vz. 38 velmi pokrokovou konstrukci, jež „některými prvky předběhla svou dobu o dlouhou řadu let“, a osvědčila se jako velmi spolehlivá a odolná zbraň.\nPočátkem druhé poloviny 30. let přestávala stávající standardní armádní pistole vz. 24 vyhovovat soudobým vojenským požadavkům. V roce 1936 bylo proto rozhodnuto o vývoji nové zbraně, jímž Ministerstvo národní obrany pověřilo Českou zbrojovku ve Strakonicích. Vývoj zbraně dostal na starost šéfkonstruktér zbrojovky František Myška.\n\nKoncem roku 1937 byla vyrobena série 25 zkušebních pistolí s označením vz. 37 jež byly odeslány k armádním testům, po nichž došlo k několika dílčím úpravám. Nakonec bylo objednáno 41 000 pistolí. Příprava sériové výroby probíhala prakticky v předvečer okupace ČSR, neboť doslova jen pár dní po jejím začátku přestalo Československo existovat jako suverénní stát. Nová pistole se tak do rukou československých vojáků již nedostala a veškeré vyrobené zbraně převzala německá okupační správa.\n\nPod označením Pistole 39 (t) (=tschechisch) pak tyto pistole sloužily u záložních jednotek Wehrmachtu, používala je říšská pracovní služba Reichsarbeitdienst (RAD), Todtova organizace a pozemní personál Luftwaffe, pro nějž byla dodatečně vyrobena série 3000 kusů.\n\n"}
{"id": "946548", "url": "https://cs.wikipedia.org/wiki?curid=946548", "title": "Kosatík", "text": "Kosatík\n\nKosatík je české příjmení. Patří více osobám:\n\n"}
{"id": "946550", "url": "https://cs.wikipedia.org/wiki?curid=946550", "title": "Jakub Suja", "text": "Jakub Suja\n\nJakub Suja (* 1. listopadu 1988 v Prešově) je slovenský hokejista, v současnosti bez angažmá.\n\n\n"}
{"id": "946551", "url": "https://cs.wikipedia.org/wiki?curid=946551", "title": "Bitva u Tolbiaka", "text": "Bitva u Tolbiaka\n\nBitva u Tolbiaka se odehrála mezi Franky a Alamany nedaleko Tolbiaka, dnešního města Zülpich 60 kilometrů východně od nynější německo-belgické hranice v Severním Porýní-Vestfálsku asi v roce 496. Některé prameny uvadějí rok 506. V čele Franků stál Chlodvik I. vůdce Alemanů není známý, ale snad se jednalo o jejich krále Gibulda. Jisté je, že vůdce Alamanů byl v bitvě zabit. Frankové v bitvě byli úspěšní a ujali se vlády nad Alamany.\n\nDva sousední národy, sálští Frankové jejichž vládcem byl Chlodvik I. a rýnští Frankové jejichž vládcem byl Sigibert Chromý, kteří sídlili na území dnešního Kolína nad Rýnem se rozhodli spojit své síly proti Alamanům. Důvodem byly neustálé nájezdy, plenění a útoky Alamanů na rýnské Franky. V roce 496 Sigibert požádal o pomoc sálské Franky. Společně pak u Tolbiaka bojovali proti Alamanům.\n\nVojska Franků v bitvě utrpěla velké ztráty. Chlodvik viděl, jak jsou jeho bojovníci zabíjeni a cítil, jak se tato bitva začíná vymykat z rukou. V té chvíli začal pochybovat o moci jeho pohanských Bohů a proto se obrátil s modlitbami na křesťanského Boha. Jeho zbytky bojovníků, pak porazili Alamany. Kromě jeho ženy i tato událost ho přiměla k přijetí křesťanství. Křesťanskou víru nepřijal v ariánské podobě, jak bylo v té době u Germánů běžné. Jeho choť Chlotilda, původem burgundská princezna ho přesvědčila, aby přijal nicejské vyznání, to znamená, aby se stal katolíkem. Tím ovšem zkřížil plány ostrogótského krále Theodoricha, který zamýšlel vytvořit z barbarských říší v západní Evropě blok ariánských států, který měl být protiváhou ortodoxní Byzanci na východě. Toto vše mělo velký význam pro budoucí utváření Evropy.\n\nNejvíce informací o bitvě se dochovalo díky fránskému biskupovi Řehořovi z Tours, který přibližně 100 let po bitvě udalosti popsal v kronice Historia Francorum\n\nTradičně uváděné datum bitvy rok 496 bylo v 19. století zpochybněno belgicko-americkým biskupem Augustinem Van de Vyverem, který datum bitvy posunul do roku 506. Tuto teorii šířil ve svých dílech. Rok 506 také vyplývá z Řehořovy chronologie, která připisuje smrt Chlodvikova otce Childericha I. přibližně na stejnou dobu jako úmrtí svatého Perpetuuse, který zemřel v roce 491. Bitva se měla udat 15 let po jeho smrti, proto rok 506. Childerikův hrob také obsahoval mince císaře Zenona, který také zemřel v roce 491, nikoliv později.\n\n"}
{"id": "946554", "url": "https://cs.wikipedia.org/wiki?curid=946554", "title": "Adolf Gottwald", "text": "Adolf Gottwald\n\nAdolf Gottwald (16. ledna 1878 Horka nad Moravou – 3. dubna 1920 Olomouc) byl český překladatel.\n\nO jeho životě se nezachovaly žádné bližší informace, přesto je ale známé, že kromě překládatelské činnosti byl také svérázným filosofem.\n\nPřekládal z angličtiny, francouzštiny, němčiny a ruštiny, a to zejména beletrii, zřídkavěji ale také historická, uměnovedná, kulturněhistorická nebo biografická díla. K autorům krásné literatury, jejichž díla přeložil, patří například Edgar Allan Poe, Anatole France, Victor Hugo, Voltaire nebo Guy de Maupassant.\n\n"}
{"id": "946555", "url": "https://cs.wikipedia.org/wiki?curid=946555", "title": "Jankovič", "text": "Jankovič\n\nExistuje více nositelů příjmení Jankovič nebo Janković:\n\n\n"}
{"id": "946565", "url": "https://cs.wikipedia.org/wiki?curid=946565", "title": "Putyvl", "text": "Putyvl\n\nPutyvl (; – \"Putivl\") je město v Sumské oblasti na Ukrajině. Putyvl leží na pravém břehu Sejmu, přítoku Desny, ve vzdálenosti zhruba 42 kilometrů jižně od Hluchiva a sto kilometrů na severozápad od Sum, správního střediska oblasti.\n\nPrvní zmínka o Putyvlu je v Ipaťjevském letopise z roku 1146. Jednalo se v té době o důležitou pevnost, o kterou usilovaly v rámci Kyjevské Rusi Černihiv i Novhorod-Siverskyj. V roce 1186 zmiňuje boj o Putyvl Slovo o pluku Igorově.\n\nV druhé polovině dvanáctého století a na počátku třináctého století byl Putyvl samostatné knížectví. Po prohře kyjevských sil v bitvě na Irpini v roce 1321 ovšem nemohl odolat vítěznému Gediminasovi a byl začleněn do litevského velkoknížectví. Po bitvě na Vedroši se v roce 1500 stal součástí Moskevského velkoknížectví.\n\nBěhem Vlády samozvanců byl Putyvl místem povstání Ivana Isajeviče Bolotnikova a krátce také základnou Lžidimitrije I.\n\nAž do Říjnové revoluce pak patřil Putyvl do Kurské gubernie ruského impéria, pak do Ruské sovětské federativní socialistické republiky a od 16. října 1925 byl součástí Ukrajinské sovětské socialistické republiky. Za druhé světové války byl Putyvl od 10. září 1941 do 3. září 1943 okupován německou armádou.\n\nzdroje: 1857:\n1885:;\n1897–2016: \n"}
{"id": "946569", "url": "https://cs.wikipedia.org/wiki?curid=946569", "title": "Ferdinand Karafiát", "text": "Ferdinand Karafiát\n\nFerdinand Karafiát (1. září 1870 Horní Štěpánov – 13. dubna 1928 Konice) byl český spisovatel a lékař.\n\nNarodil se do učitelské rodiny. Studoval na českém gymnáziu v Brně, kde odmaturoval v roce 1889. Pak vystudoval medicínu na univerzitě v Praze, kde promoval v roce 1896. Pak lékařsky působil v Praze a v Prostějově, později se stal obvodním lékařem.\n\nByl českým vlastencem a stal se významnou postavou místního kulturního a veřejného života. Byl sběratelem, členem různých spolků a angažoval se v místní sokolské organizaci. K jeho přátelům patřil například básník Jaroslav Vrchlický, který mu připsal svoji sbírku \"Zaváté stezky\" (1908).\n\nJeho literární tvorba zahrnuje poezii i prozaická díla, ve kterých vycházel ze své lékařské praxe a často zobrazoval projevy lidské bolesti, například tragédie dětí a matek, nevděk mladých lidí ke svým rodičům a různé další projevy necitlivosti v lidských vztazích. K nejznámějším pracím patří knihy \"Vánky a vichřice\" (1910), \"Čím srdce lékařovo plakalo a rostlo...\" (1914) nebo \"Z tajemství lékařových\" (1925).\n\nV roce 1922 se stal obětí loupežného přepadení, při kterém utrpěl zranění hlavy. Zemřel v roce 1928 a pohřben je v Konici.\n\nV průběhu celého života se nikdy neoženil.\n\n\n"}
{"id": "946570", "url": "https://cs.wikipedia.org/wiki?curid=946570", "title": "Inside the Park Homerun", "text": "Inside the Park Homerun\n\nInside the Park Homerun je pražský baseballový tým složený z mladých hráčů z Prahy a Brna, fungující od roku 2010. Od téhož roku se pravidelně zúčastňuje prestižního turnaje Poslední Homerun, který již dvakrát vyhráli (v roce 2011 ve finále proti týmu Cesena Elephas z Itálie a v roce 2013 ve finále proti týmu Beer Stars z České republiky.)\n\n\n"}
{"id": "946571", "url": "https://cs.wikipedia.org/wiki?curid=946571", "title": "Ouranopithecus", "text": "Ouranopithecus\n\nOuranopithecus je rod vyhynulých hominidů, žijících ve svrchním miocénu (před 7 - 10 miliony let) na území dnešního Řecka a Turecka. Bývá považován za předka afrických homininů.\n\nOuranopithecus byl poprvé zachycen v roce 1973 na lokalitě \"Ravin de la Pluie\" u obce Vathilakkos ve Střední Makedonii. Popsán byl v roce 1974 jako \"Dryopithecus macedoniensis\". Po objevu dalších ostatků na téže lokalitě byly všechny nálezy v roce 1977 revidovány a přiřazeny samostatnému rodu Ouranopithecus jako druh \"Ouranopithecus macedoniensis\". Zároveň byly sjednoceny se zlomkem spodní čelisti nedospělého jedince z \"Tour la Reine\", kterou Gustav Heinrich Ralph von Koenigswald popsal v roce 1972 jako druh \"Graecopithecus freybergi\". Podle objevu z Bulharska z roku 2017 se zdá, že byl předkem rodu Homo.\n\nV současnosti je rod Ouranopithecus doložen zlomky čelistí a zubů také z lokalit \"Nikiti\" a \"Xirochori\". Významný je zejména nález dobře dochované lebky na lokalitě \"Xirochori\".\n\nNa základě objevu několika čelistí na lokalitě \"Çorakyerler\" na okraji pánve Çankiri ve středním Turecku byl v roce 2007 popsán druh \"Ouranopithecus turkae\".\n\nTřenový zub neznámého hominida, velmi podobný zubům rodu Ouranopithecus, ovšem starý jen 7 milionů let, byl roku 2007 nalezen v pískovně \"Azmaka\" u města Chirpan v jižním Bulharsku.\n\nOuranopithecus patřil s hmotností asi 70 kg k velkým hominidům. Dosahoval zhruba velikosti gorilí samice. Odhady váhy jen podle rozměrů zubů jsou ovšem obtížné, protože Ouranopithecus byl pravděpodobně megadontním druhem (tj. se zuby výrazně zvětšenými v poměru k velikosti těla). Přítomnost kostí miocénních turů, nosorožců, koní, žiraf či prasat na řeckých lokalitách ukazuje, že žil spíše v otevřené krajině než v hustém lese.\n\nMorfologie tváře i celé lebky poutá pozornost paleoantropologů, protože nese množství znaků, odkazujících na moderní africké hominidy i na rody Australopithecus a Homo. Obličej byl spíše plochý, s málo vystupujícími čelistmi, zatímco nadočnicové valy byly naopak výrazné. Ouranopithecus se dnešním homininům blížil i malými, hranatými očnicemi, posazenými poměrně daleko od sebe. Podobně jako Australopithecus měl velmi robustní čelisti a ploché široké stoličky, opatřené silnou vrstvou skloviny. Oproti ostatním pozdně miocénním hominidům měl také nezvykle redukované špičáky.\n\nMasivní čelisti, utváření zubů a silná sklovina naznačují, že se Ouranopithecus živil tuhou, na zpracování náročnou potravou, například ořechy, semeny a hlízami. S tím souhlasí i fakt, že nalezené přední zuby jsou často silně opotřebené. Konzumace tužší stravy byla pravděpodobně vynucena postupným vysušováním klimatu během miocénu. Rozšiřování otevřené krajiny na úkor subtropického lesa znamenalo mimo jiné úbytek měkkého ovoce, ale zároveň větší dostupnost různých semen a hlíz.\n\nKromě dvou článků prstů není znám žádný doklad postkraniální kostry rodu Ouranopithecus, takže není možné rekonstruovat celkovou stavbu těla ani způsob pohybu. Zmíněné články prstů odpovídají spíše životu na zemi než pohybu v korunách stromů, což se také shoduje s nedostatkem lesních porostů v pozdně miocénním Řecku.\n\nV současnosti jsou rozeznávány dva druhy:\n\nDruh Graecopithecus freybergi je většinou odborníků považován za synonymum druhu \"Ouranopithecus macedoniensis\". Je znám z jediného zlomku spodní čelisti, zachyceného v roce 1944 na lokalitě \"Tour la Reine\" (též \"Pyrgos Vassilissis\") poblíž Athén. Někteří badatelé se ovšem domnívají, že rody Ouranopithecus a Graecopithecus by měly být rozlišovány, neboť se mírně liší v anatomii i v době výskytu - Graecopithecus žil asi před 7 - 9 miliony let, zatímco Ouranopithecus macedoniensis zhruba před 9 - 10 miliony let. Plné srovnání není kvůli neúplnosti ostatků možné, ale jméno \"Graecopithecus\" by v případě sloučení mělo mít na základě pravidel taxonomické nomenklatury přednost.\nFylogenetická pozice rodu Ouranopithecus je v současnosti nejasná, ale může být velmi důležitá. Podle většiny odborníků patří Ouranopithecus do podčeledi Dryopithecinae. Díky některým anatomickým znakům je často spojován s moderními africkými lidoopy i lidmi a někdy je dokonce zmiňován jako nejlepší kandidát na jejich předka. Stavbou obličeje se podobná zejména moderní gorile, utvářením zubů je však nejblíž robustním zástupcům rodu Australopithecus. Z pozdně miocénních hominidů je nejpodobnější rodu Nakalipithecus z Keni.\n\nPříbuznost s gorilami či lidmi nelze zatím vyloučit, ačkoliv se může jednat i o konvergentní evoluci, způsobenou velikostí zvířete a potravní adaptací. Přesnější určení příbuzenských vazeb znemožňují i chybějící doklady postkraniální kostry.\n\nOuranopithecus tudíž může být předkem afrických lidoopů a člověka, ale také slepou vývojovou větví a nejmladším zástupcem podčeledi Dryopithecinae. Odpověď na otázku, zda evropští hominidé vyhynuli bez potomků nebo se stali předky afrických homininů bude nutné v budoucnu podložit novými nálezy. V každém případě je Ouranopithecus poslednímu předku moderních homininů velmi blízko, mnohem blíž než známější Dryopithecus.\n"}
{"id": "946579", "url": "https://cs.wikipedia.org/wiki?curid=946579", "title": "Runina", "text": "Runina\n\nRunina (maďarsky \"Juhászlak\", rusínsky \"Руніна\" ) je obec na východním slovensku v okrese Snina. Uváděná již v roce 1568. Nachází se v Runinské kotlině obklopená Malým a Velkým Bukovcem Národního parku Poloniny v nadmořské výšce 560 m.\n\n"}
{"id": "946580", "url": "https://cs.wikipedia.org/wiki?curid=946580", "title": "Box na Letních olympijských hrách 1964", "text": "Box na Letních olympijských hrách 1964\n\nBox na Letních olympijských hrách 1964.\n\n"}
{"id": "946583", "url": "https://cs.wikipedia.org/wiki?curid=946583", "title": "Box na Letních olympijských hrách 1960", "text": "Box na Letních olympijských hrách 1960\n\nBox na Letních olympijských hrách 1960.\n\n"}
{"id": "946585", "url": "https://cs.wikipedia.org/wiki?curid=946585", "title": "Kaple Panny Marie (Panské Pole)", "text": "Kaple Panny Marie (Panské Pole)\n\nKaple Panny Marie je římskokatolická kaple v Panském Poli. Někdy je uváděna jako kaple Panny Marie v Údolíčku podle místního názvu nebo je uváděna lokace Hanička. Je chráněna jako kulturní památka České republiky.. Památkově chráněná je od 19. 4. 2011. Není ve vlastnictví církve, ale města Rokytnice v Orlických horách.\n\nKaple byla postavena v roce 1868. Rekonstrukce byla provedena v letech 1999-2000 díky darům bývalých německých obyvatel z Panského Pole a okolí, Česko-německého fondu budoucnosti a města Rokytnice v Orlických horách, jak je uvedeno na pamětní desce na kapli. Po rekonstrukci byla v roce 2000 vysvěcena královéhradeckým biskupem Karlem Otčenáškem.\n\nZ bezpečnostních důvodů je část mobiliáře uchovávána na jiném místě.\n\nBohoslužby by měly být pořádány příležitostně.\n\n"}
{"id": "946587", "url": "https://cs.wikipedia.org/wiki?curid=946587", "title": "Daumesnil", "text": "Daumesnil\n\nDaumesnil může znamenat:\n\n"}
{"id": "946589", "url": "https://cs.wikipedia.org/wiki?curid=946589", "title": "Gravelle", "text": "Gravelle\n\nGravelle může znamenat:\n\n"}
{"id": "946592", "url": "https://cs.wikipedia.org/wiki?curid=946592", "title": "Kostel Jednoty bratrské (Potštejn)", "text": "Kostel Jednoty bratrské (Potštejn)\n\nKostel obnovené Jednoty bratrské v Potštejně se nachází poblíž středu obce po pravé straně silnice č. 14 ve směru na Vamberk.\n\nKostel prvního sboru obnovené Jednoty bratrské v Čechách (založeného 16. října 1870) byl vystavěn v roce 1899 v části obce nazývané „bratrská čtvrť“ poblíž místa první modlitebny (čp. 10) posvěcené v srpnu 1871 a přestavěné později na farní budovu, a druhé modlitebny (někdejšího čp. 12) užívané v letech 1876–1899. Je jednolodní stavbou bez apsidy se zvonicí. Stavba byla navržena Theophilem Reichelem, druhým kazatelem potštejnského sboru (1889–1908).\n\nNásledkem rozdělení České provincie Jednoty bratrské nebyl kostel mezi lety 2000–2009 využíván ke svým účelům, sloužil jako skladiště a jeho původní vnitřní vybavení bylo z velké části rozprodáno nebo zničeno. Od září 2009 se v kostele každou neděli v 9:00 hodin opět konají bohoslužby Ochranovského sboru při ČCE v Potštejně. V průběhu roku 2013 byl rekonstruován exteriér kostela.\n\n"}
{"id": "946593", "url": "https://cs.wikipedia.org/wiki?curid=946593", "title": "Edward Ellsworth Jones", "text": "Edward Ellsworth Jones\n\nEdward Ellsworth Jones (* 11. srpna 1926 – 30. července 1993) byl americký psycholog, představitel sociální psychologie, 39. nejcitovanější psycholog 20. století. \n\nVěnoval se především studiu fenoménu atribuce (sklonu člověka připisovat dění kolem sebe významy a příčiny). V této souvislosti vypracoval spolu s Keithem Davisem kolem roku 1965 tzv. teorii odpovídajícího vyvozování (\"correspondent inference theory\"). Ta vysvětluje, za jakých okolností jevům lidé přisuzují svůj vlastní podíl na nich a kdy ho přisuzují silám vnějším. Při té příležitosti definoval též tzv. základní vyvozovací chybu (\"fundamental attribution error\"), která spočívá v obecném sklonu přeceňovat vnitřní dispozice člověka a strukturu osobnosti při posuzování příčin událostí, na úkor složitých vnějších procesů. Tuto chybu ovšem lidé dělají jen tehdy, jsou-li sami aktéry události, naopak pozorují-li ji zvnějšku, hodnotí podíl komplexních sociálních procesů na událost objektivněji – tomuto jevu dal Jones název pozorovací chyba aktéra (\"actor–observer bias\").\n\nVěnoval se také sociálněpsychologickému jevu, kterému dal název \"ingratiation\", a který by šlo přeložit jako \"zalíbení se\". Zkoumal techniky, jakými se lidé snaží zalíbit lidem, o jejichž přízeň či zájem jim jde. Při té příležitosti definoval i některé málo očekávatelné způsoby, jakými toho lidé dosahují, jako je autentické (nikoli předstírané) převzetí názorů \"sváděného\", sebepodceňování, které umožní druhému se vidět hodnotnější, či tzv. \"name-dropping\", tedy uvádění sebe sama do souvislosti se slavnými a významnými lidmi.\n\nAtribuce i ingraciace pak nabývá zvláštní dynamiku ve skupinách.\n\n"}
{"id": "946595", "url": "https://cs.wikipedia.org/wiki?curid=946595", "title": "Box na Letních olympijských hrách 1956", "text": "Box na Letních olympijských hrách 1956\n\nBox na Letních olympijských hrách 1956.\n\n"}
{"id": "946596", "url": "https://cs.wikipedia.org/wiki?curid=946596", "title": "Minimes", "text": "Minimes\n\nMinimes může znamenat:\n\n"}
{"id": "946597", "url": "https://cs.wikipedia.org/wiki?curid=946597", "title": "Saint-Mandé", "text": "Saint-Mandé\n\nSaint-Mandé může znamenat:\n\n"}
{"id": "946599", "url": "https://cs.wikipedia.org/wiki?curid=946599", "title": "Římskokatolická farnost – děkanství Semily", "text": "Římskokatolická farnost – děkanství Semily\n\nŘímskokatolická farnost – děkanství Semily (lat. \"Semilium\") je územní společenství římských katolíků v Semilech a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházely nebo nacházejí také další drobné sakrální stavby a pamětihodnosti. Patří mezi ně socha sv. Jana Nepomuckého na Farském poli z roku 1756, která původně stála na Bělidlech a později (po roce 1874) byla přemístěna na Farské pole na zámek. V revolučním roce 1918 jí byly zuráženy některé části a 6. dubna 1920 byla z rozhodnutí městského zastupitelstva převezena na hřbitov, kde došlo k jejímu rozbití. Ve fondu Děkanského úřadu Semily se zachovala kresba původního volutového podstavce s datací 1756. V srpnu roku 1919 popsal ředitel chlapeckých škol František Mizera ve svém dopise adresovaném Ministerstvu národní osvěty tuto sochu slovy: \"„Barokní statue z bílého tatobitského pískovce s letopočtem 1756. Na podstavci s volutami zdobeném vytesaný drak a části girland. Socha domnělého světce v prohnuté nalevo pose s levou nohou dopředu vystupující, po pravé straně pachole podává světci nějakou korunu (snad mučednickou – zbyl jí jenom kousíček).“\"<br>\nK dalším zničeným památkám patřil Misijní kříž u kostela sv. Petra a Pavla. Byl opatřen klekátkem. Jednalo se o památku na Svaté misie. Ta se konala v Semilech od 7. do 16. října 1900. Kříž nechal pořídít místní administrátor farnosti Jan Křtitel Štajnygr. Při bourání starého kostela byl tento kříž sejmut a přenesen na Koštofrank, kde později došlo k jeho zničení.<br>\nU semilského kostela sv. Petra a Pavla se nacházela také kaple sv. Anny. Ta sloužila také jako hřbitovní kostnice a nacházela se na hořením (Komenského) náměstí, za hostincem U Lípy, který se zde nachází ve 21. století. K jejímu zrušení došlo v souvislosti s ukončením provozu zdejšího hřbitova okolo roku 1800.<br>\nV ulici Mikoláše Alše v Semilech se nacházela Kaple Matky (za koštofranským hřbitovem). Tato mariánská kaple opatřená soškou sv. Jana Křtitele, která byla umístěna zřejmě na hřebeni střechy, byla u vozové cesty k Vinici postavena v roce 1815. Při úpravách ulice, které byly prováděny v letech 1976-1977 byla kaple zbořena a odstraněna byla i dvojice lip, které byly vysázeny v roce 1812.\n\nJedná se o starou farnost, jejíž datum založení není známo. Matriky jsou vedeny od roku 1794. Od roku 1911 byla povýšena na děkanství.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo ze Semil. Jsou jimi farnosti (řazeno abecedně):\n\nŘímskokatolická farnost-děkanství Semily\n\n"}
{"id": "946601", "url": "https://cs.wikipedia.org/wiki?curid=946601", "title": "Moravské přemyslovské úděly", "text": "Moravské přemyslovské úděly\n\nMoravské přemyslovské úděly je označení historických území na Moravě, kde v 11. a 12. století vládla knížata z rodu Přemyslovců. Stabilně existovaly tři úděly: olomoucký, brněnský a znojemský.\n\nNa konci svého života určil roku 1055 kníže Břetislav I., že nejstarší člen rodu Přemyslovců bude vládnout z Prahy celé zemi (tzv. seniorát), jeho druhý syn se stane biskupem a nejmladší synové dostanou území na Moravě. Břetislavův nástupce Spytihněv II. se toto rozdělení státu pokusil zrušit, ale jednotliví Přemyslovci založili vlastní větve dynastie. Po definitivním rozdělení Moravy roku 1061 Vratislavem II. se postupně vytvořily tři celky – brněnský úděl, znojemský úděl a olomoucký úděl, kde měli dědičně vládnout potomci bratrů Vratislava II. (Konráda I. Brněnského a Oty Olomouckého). Čeští panovníci do poměrů v údělech často zasahovali, zbavovali jejich vládce moci a dosazovali své chráněnce nebo vládli přímo oni sami z titulu českého knížete. Přesto se i mnozí moravští Přemyslovci prosadili. \n\nOlomoucko zaujímalo prostor u hranic s Uhrami, kde plnilo úlohu ochrany státu před napadením z východu. Šlo o zdaleka největší úděl, přičemž hranice s Brněnskem tvořilo zhruba povodí řek Svitavy a Svratky. Z vládců Olomoucka se stal českým knížetem už první údělný kníže Vratislav (1061–1085, král 1085–1092), na pražský knížecí stolec usedl také Svatopluk (1107–1109). \n\nBrněnsko zpočátku tvořilo spolu se Znojemskem jeden úděl, kde víceméně spolu vládli Konrád a Ota, jenž se později ujal Olomoucka. Z Brněnska byl nejvýznačnější hned první vládce Konrád, který krátce vládl i jako český kníže (1092). Větev brněnských Přemyslovců vymřela na konci 12. století. \n\nZnojemsko se rozkládalo u hranic s Rakouskem a spolu s Brněnskem plnilo úlohu ochrany státu před napadením z jihu. Zřejmě po smrti Konráda Brněnského v roce 1092 došlo k rozdělení jeho údělu: Konrádův starší syn Oldřich získal Brněnsko, mladší Litold Znojemsko. Ze znojemských Přemyslovců se stal českým knížetem Konrád Ota (1182 a 1189–1191), v mezidobí moravský markrabě. Znojemská větev rodu vymřela právě Konrádem Otou v roce 1191.\n\n\n"}
{"id": "946602", "url": "https://cs.wikipedia.org/wiki?curid=946602", "title": "Box na Letních olympijských hrách 1952", "text": "Box na Letních olympijských hrách 1952\n\nBox na Letních olympijských hrách 1952.\n\n"}
{"id": "946604", "url": "https://cs.wikipedia.org/wiki?curid=946604", "title": "Box na Letních olympijských hrách 1948", "text": "Box na Letních olympijských hrách 1948\n\nBox na Letních olympijských hrách 1948.\n\n"}
{"id": "946605", "url": "https://cs.wikipedia.org/wiki?curid=946605", "title": "Městečko (Potštejn)", "text": "Městečko (Potštejn)\n\nMěstečko respektive \"Na Městečku\", je historická část obce Potštejn, rozkládající se v bezprostřední blízkosti kostela sv. Vavřince na úpatí hradního kopce.\n\nCentrální část „Na Městečku“ uspořádáním zástavby působí dojmem malého náměstí, v minulosti tudy vedla historická cesta spojující Potštejn s městy Vamberk a Ústí nad Orlicí. Ve středu prostranství se nachází kamenná socha sv. Floriána se dvěma vedlejšími postavami apoštolů Petra a Pavla a na podstavci s reliéfem sv. Anny, vystavěná v roce 1872 chráněná jako kulturní památka; a kašna s vodním pramenem. Poblíž kašny roste jinan dvoulaločný.\n\nV severní části Městečka, přibližně v místech dnešního hotelu Praha, stála dříve budova textilní manufaktury, vybudované Janem Ludvíkem Harbuvalem Chamaré. Na jih od Městečka, směrem k hradnímu kopci, se nachází vila Meran, vystavěná Dobřenskými z Dobřenic v roce 1897, která upomíná na doby, kdy byl Potštejn vyhledáván jako klimatické lázně.\n\nV lokalitě Na Městečku se nachází i rodný domek Jana Urbana Jarníka.\n"}
{"id": "946606", "url": "https://cs.wikipedia.org/wiki?curid=946606", "title": "Box na Letních olympijských hrách 1936", "text": "Box na Letních olympijských hrách 1936\n\nBox na Letních olympijských hrách 1936.\n\n"}
{"id": "946607", "url": "https://cs.wikipedia.org/wiki?curid=946607", "title": "Martin Žižka", "text": "Martin Žižka\n\nMartin Žižka (* 17. ledna 1974) je bývalý český fotbalista.\n\nV české lize hrál za SK Hradec Králové. Nastoupil ve 3 ligových utkáních. Vítěz Českého poháru 1994/95. V nižších soutěžích hrál za SK Pardubice.\n"}
{"id": "946609", "url": "https://cs.wikipedia.org/wiki?curid=946609", "title": "Box na Letních olympijských hrách 1932", "text": "Box na Letních olympijských hrách 1932\n\nBox na Letních olympijských hrách 1932 se konal v Grand Olympic Auditoriu v Los Angeles.\n\n"}
{"id": "946611", "url": "https://cs.wikipedia.org/wiki?curid=946611", "title": "Box na Letních olympijských hrách 1928", "text": "Box na Letních olympijských hrách 1928\n\nBox na Letních olympijských hrách 1928.\n\n"}
{"id": "946612", "url": "https://cs.wikipedia.org/wiki?curid=946612", "title": "Miroslav Koblenc", "text": "Miroslav Koblenc\n\nMiroslav Koblenc (* 2. únor 1977) je bývalý český fotbalista, obránce.\n\nV české lize hrál za SK Dynamo České Budějovice. Nastoupil v 1 ligovémh utkání. Ve druhé lize hrál i za SK Tatran Poštorná a nastoupil celkem ve 23 utkáních.\n"}
{"id": "946615", "url": "https://cs.wikipedia.org/wiki?curid=946615", "title": "Vouziers", "text": "Vouziers\n\nVouziers je francouzská obec v departementu Ardensko v regionu Grand Est. V roce 2011 zde žilo 4 094 obyvatel. Je centrem arrondissementu Vouziers a leží na řece Aisne.\n\nV říjnu 1918 probíhaly v okolí obce boje mezi francouzskou a německou armádou, v nichž zahynul mj. letec Roland Garros. Do bitvy zasáhly také československé legie se svými pěšími střeleckými pluky, jejich příslušníci mají v obci pomník a místní lyceum je pojmenováno podle Tomáše Garrigue Masaryka.\n\nVe Vouziers se nachází památkově chráněný katolický chrám Saint-Maurille ze 16. století.\n\nBallay, Bourcq, La Croix-aux-Bois, Grivy-Loisy, Falaise, Mars-sous-Bourcq, Sainte-Marie, Savigny-sur-Aisne, Vandy, Vrizy\n\n\"Počet obyvatel\" \n\n\n\n"}
{"id": "946622", "url": "https://cs.wikipedia.org/wiki?curid=946622", "title": "Vignot", "text": "Vignot\n\nVignot je francouzská obec v departementu Meuse v regionu Grand Est. V roce 2010 zde žilo 1 317 obyvatel.\n\n\"Počet obyvatel\"\n\n"}
{"id": "946630", "url": "https://cs.wikipedia.org/wiki?curid=946630", "title": "Mont-Saint-Martin (Meurthe-et-Moselle)", "text": "Mont-Saint-Martin (Meurthe-et-Moselle)\n\nMont-Saint-Martin je francouzská obec v departementu Meurthe-et-Moselle v regionu Grand Est. V roce 2010 zde žilo 8 117 obyvatel. Leží u trojmezí států Francie–Belgie–Lucembursko. Je centrem kantonu Mont-Saint-Martin.\n\nMísto bylo osídleno nejpozději ve 3. století, kdy zde bylo římské sídlo na křižovatce dvou silnic. V \n6. století založil vévoda Martin klášter, který dal obci jméno. Kostel sv. Martina, přestavěný ve 12.-13. století, je hlavní památkou města. Od roku 1865 začaly v okolí vznikat vysoké pece a roku 1880 vznikla jejich spojením ocelářská společnost. Výroba byla přerušena za obou světových válek, obnovena 1919 a 1946, ale počet vysokých pecí klesal až roku 1967 byla výroba zastavena.\n\nKostel sv. Martina s jednou věží je kamenná románská stavba s kryptou, která sloužila do roku 1929 jako farní kostel. Klášter benediktinů s kostelem byl založen v 6. století, v presbytáři je kamenná deska s galo-románským nápisem ze 3. století. Kostel byl přestavěn ve 12. století a kolem roku 1200 dostal i novou klenbu. Roku 1599 byl předán jezuitům v nedalekém Verdunu a ve 20 století zrušen, takže v současné době není přístupný veřejnosti. \n\n\"Počet obyvatel\"\n"}
{"id": "946638", "url": "https://cs.wikipedia.org/wiki?curid=946638", "title": "Vladimír Škoda (lední hokejista)", "text": "Vladimír Škoda (lední hokejista)\n\nVladimír Škoda (* 9. října 1983 v Českých Budějovicích) je bývalý český hokejista, od května 2015 hraje v prvoligovém klubu HC Motor České Budějovice.\n\n\n"}
{"id": "946639", "url": "https://cs.wikipedia.org/wiki?curid=946639", "title": "Michal Švihálek", "text": "Michal Švihálek\n\nMichal Švihálek (* 29. dubna 1993 v Českých Budějovicích) je bývalý český hokejista, odchovanec týmu KLH Vajgar Jindřichův Hradec. Od sezony 2014/2015 působící v prvoligovém klubu ČEZ Motor České Budějovice.\n\n\n"}
{"id": "946640", "url": "https://cs.wikipedia.org/wiki?curid=946640", "title": "Římskokatolická farnost Loukov u Semil", "text": "Římskokatolická farnost Loukov u Semil\n\nŘímskokatolická farnost Loukov u Semil (lat. \"Laukovium\") je územní společenství římských katolíků v Loukově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", tzn. pocházející ze středověku. Po třicetileté válce patřila k faře v Semilech. Matriky jsou vedeny od roku 1695. V roce 1759 zde bylo residenční kaplanství. Od roku 1849 je fara opět samostatná.\n\n\n\nZ důvodu efektivity duchovní správy byl vytvořen \"farní obvod\" (kolatura) farnosti Semily, jehož součástí je i farnost Loukov u Semil, která je tak spravována \"excurrendo\". V Loukově samotném však žije kněz, pověřený zde vykonáváním kněžských funkcí.\n\n\n"}
{"id": "946644", "url": "https://cs.wikipedia.org/wiki?curid=946644", "title": "Michal Tvrdík", "text": "Michal Tvrdík\n\nMichal Tvrdík (* 23. července 1979, Pardubice) je bývalý český hokejový útočník. Naposledy působící v Mountfield HK, hráčskou kariéru ukončil v říjnu 2015. V listopadu 2015 se stal asistent trenéra Mountfield HK, kde působící u A-týmu i u mládeže.\n\n\n"}
{"id": "946646", "url": "https://cs.wikipedia.org/wiki?curid=946646", "title": "AMX-13 DCA", "text": "AMX-13 DCA\n\nAMX-13 DCA (\"Défense Contre Avions\" - ochrana před letadly) je francouzský samohybný protiletadlový systém na podvozku lehkého tanku AMX-13. Je vybaven radarem Oeil Noir 1, který řídí palbu. Dvojice 30mm kanónů se zásobníkem 300 nábojů můžou být nastaveny, aby vystřelovaly jednotlivé střely, dávky po patnácti střelách nebo střílely neustále.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. .\n"}
{"id": "946654", "url": "https://cs.wikipedia.org/wiki?curid=946654", "title": "Open Mind Common Sense", "text": "Open Mind Common Sense\n\nOpen Mind Common Sense (OMCS) je projekt umělé inteligence vytvořený na Massachusetts Institute of Technology (MIT) Media Lab. Jeho cílem je z příspěvků tisíce lidí přes web budovat a využít commonsense knowledge base.\n\nProjekt vznikl v roce 1999 a je založen na třech vzájemně propojených reprezentacích – korpusu přirozeného jazyka (ovlivňovaný přímo přispěvateli webu), sémantickou síti budovanou z tohoto korpusu nazvanou ConceptNet a maticově založenou reprezentací ConceptNetu nazvanou AnalogySpace, která redukováním počtu náhodných proměnných přicházejících v úvahu (dimensionality reduction) může vyvozovat nové znalosti. Znalosti sesbírané přes Open Mind Common Sense umožňují výzkum projektů na MIT i jinde.\n\n"}
{"id": "946658", "url": "https://cs.wikipedia.org/wiki?curid=946658", "title": "Chata Sova", "text": "Chata Sova\n\nChata Sova (polský název \"Schronisko Sowa\")\nse nachází v nadmořské výšce 900 m n. m., v Polsku, pod vrcholem stejnojmenné nejvyšší hory Sovích hor. Nedaleko odtud na vrcholu hory, se do výše tyčí kamenná rozhledna.\n\nHorská chata byla otevřena v roce 1897\na to díky úsilí tehdejšího horského spolku (německý název \"Eulengebirgsvereine\", polský název \"Towarzystwo Sowiogórskie\") a z iniciativy Karla Wissena. Pro výstavbu chaty byl zakoupen pozemek o výměře asi 11 jiter v horní části Velké Sovy, pozemek měl výbornou polohu, protože se nacházel cca 15 minut chůze od vrcholu hory. Celkové náklady na výstavbu činily 12 000 marek, což bylo dvakrát více, než se očekávalo. Peníze pocházely z dobrovolných příspěvků, z prodeje cenných papírů. Zpočátku se jednalo o velice prostou stavbu ze dřeva, která spočívala na kamenném základu. Uvnitř byly dvě místnosti se čtyřmi malými a jedním větším pokojem, s celkovou kapacitou 8 lůžek. Prve nebyla horská chata k dispozici po celý rok, turistická sezóna končila na podzim. Od roku 1898 zde byl v provozu i bufet. Postupem času byla chata postupně přestavována, jedna z prvních stavebních úprav představovala zateplení stěn a montáž okenic. Roku 1900 byla do chaty přivedena voda, také byl instalován hromosvod. V roce 1903 odkoupil spolek od Hanse Wiesena, syna zesnulého Karla Wiesena, pozemek č. 1 a to za cca 500 marek. Tento pozemek byl připojen k původnímu pozemku, kdy vznikla parcela o celkové výměře 4,472 ha. Ve své době objekt spravoval horský spolek \"Towarzystwo Sowiogórskie\" z Dzierżoniówa. Prvním správcem byl Goebe, druhým Vogel a to do roku 1900. Poté následoval Carl Barwarnietz a Paul Grunwald. Od roku 1915 zde jako nájemce působil Fritz Nikolaus a to až do roku 1940, právě on se těšil velkému renomé mezi turisty. Další přestavbou započal rok 1910, kdy byla chata rozšířena o další místnost. Rozhodnutí bylo učiněno již v roce 1909, neboť skromné přístřeší nebylo schopno zvládnout rostoucí zájem turistů, na projekt bylo vyčleněno asi 8 500 marek. V roce 1914 zachvátil chatu požár a částečně ji poničil. Škoda byla vyčíslena na 20 000 marek, z toho 12 000 marek uhradily pojišťovny. V meziválečném období byla chata opětovně přestavována, kupříkladu v roce 1923 byly vybudovány toalety, později byla přivedena elektřina a přistavěna prosklená veranda. V té době měla chata k dispozici ústřední topení a tekoucí vodu. V roce 1930 byla nemovitost oceněna ve výši 50 000 marek. Ve své době byla mezi turisty velmi oblíbená, přestože tehdy disponovala 11 až 16 místy k noclehu. Po druhé světové válce chatu převzal fond FWP (polský název \"Fundusz Wczasów Pracowniczych\") dále pak sloužila jako rekreační objekt „Marysieńka“. I toto období chata přečkala a byla znovu otevřena turistům. Stávající objekty na vrcholu hory se vzájemně doplňují a poskytují tak široké zázemí turistům.\n\nNejkratší přístup k chatě je od lesního parkoviště u vesničky Sokolec po zelené turistické značce (20 minut), nebo ze sedla Przełęcz Sokola po červené červené turistické značce (30 minut). Nedaleko odtud se také nachází horská chata Orel (polský název \"Schronisko Orzeł\"). Hranice s Českou republikou je vzdálená přibližně 8 km.\n\n\n"}
{"id": "946660", "url": "https://cs.wikipedia.org/wiki?curid=946660", "title": "Thea", "text": "Thea\n\nThea (či Tea) je zkrácená verze křestního jména \"Theodora\" (z řeckého Θεοδώρα, Theodōra). Křestní jméno řeckého původu, znamená \"\"dar Boží\"\". Ženská forma Θεόδωρος, \"Theodoros\" , se stejným významem (od Θεός, Theos , \"\"Bůh\"\", a δῶρον, Doron , \"\"dar\"\").\n\nJedná se o obourodé jméno.\nSvátek slaví 23. října jako Theodor (někdy se uvádí i 15.10.) Jelikož jméno Thea nebylo dříve zařazeno do českého kalendáře, uvádějí se 2 data.\n\n"}
{"id": "946661", "url": "https://cs.wikipedia.org/wiki?curid=946661", "title": "Marie Hušková", "text": "Marie Hušková\n\nMarie Hušková (* 2. prosince 1942) je česká matematička a matematická statistička. Dosáhla významných výsledků v asymptotických metodách matematické statistiky a change-point analysis.\n\nV roce 1964 vystudovala na Karlově Univerzitě matematiku se zaměření na matematickou statistiku. V roce 1968 obhájila tamtéž kandidátskou práci, vedoucí práce byl prof. Jaroslav Hájek. Habilitovala v roce 1988 a profesorkou matematické statistiky byla jmenována roku 1997.\n\nDne 30. listopadu 2012 byla za dlouholetou spolupráci s nizozemskými vědci vyznamenána řádem důstojníka Řádu oranžsko-nasavského.\n\n"}
{"id": "946666", "url": "https://cs.wikipedia.org/wiki?curid=946666", "title": "MattyB", "text": "MattyB\n\nMatthew David Morris známější pod svou přezdívkou MattyBRaps nebo jen MattyB (* 6. ledna 2003 Duluth, Georgie) je americký dětský rapper a herec. Svou první písničku nahrál poprvé v sedmi letech na YouTube. Písnička se jmenovala Eenie Meenie a brzy začala získávat úspěch i když se jednalo pouze o coververzi. Do roku 2013 měl na YouTube více než 500 miliónů zhlédnutí. V současnosti žije se svou rodinou v Suwanee ve státě Georgie. Jeho otec se jmenuje Blake a byl zároveň jeho první manažer. Nyní je manažerem jeho matka Tawny. Má tři starší bratry a mladší sestru Sáru, která má Downův syndrom.\n\nMattyB má na svém YouTube účtu již více než 25 originálních skladeb a 90 coverů. 27. srpna také zveřejnil své první EP album Outside The Lines, které obsahovalo čtyři originální písničky.\n\n\n"}
{"id": "946667", "url": "https://cs.wikipedia.org/wiki?curid=946667", "title": "Box na Letních olympijských hrách 1924", "text": "Box na Letních olympijských hrách 1924\n\nBox na Letních olympijských hrách 1924.\n\n"}
{"id": "946668", "url": "https://cs.wikipedia.org/wiki?curid=946668", "title": "Box na Letních olympijských hrách 1920", "text": "Box na Letních olympijských hrách 1920\n\nBox na Letních olympijských hrách 1920.\n\n"}
{"id": "946673", "url": "https://cs.wikipedia.org/wiki?curid=946673", "title": "Box na Letních olympijských hrách 1908", "text": "Box na Letních olympijských hrách 1908\n\nBox na Letních olympijských hrách 1908.\n\n"}
{"id": "946674", "url": "https://cs.wikipedia.org/wiki?curid=946674", "title": "Římskokatolická farnost Sulkovec", "text": "Římskokatolická farnost Sulkovec\n\nŘímskokatolická farnost Sulkovec je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Havla.\n\nPrvní písemná zpráva o Sulkovci pochází z roku 1459. V roce 1645 byla obec zcela vypálena Švédy. Z původní kaple, která v obci vznikla v 17. století, byl v letech 1735–1736 vystavěn barokní kostel svatého Havla. \n\nJména farářů v Sulkovci jsou známá od roku 1793. Od roku 1999 zde není trvale žijící farář, kněz dojíždí ze sousední farnosti v Jimramově. Administrátorem excurrendo byl od 1. září 2010 R. D. Mgr. Pavel Vybíhal. S platností od 1. května 2018 se administrátorem excurrendo stal R. D. Mgr. Ing. Marek Husák, DiS.\n\nNedělní bohoslužby navštěvuje v Sulkovci asi 70 farníků, v Nyklovicích asi 50 věřících.\n\nPravidelná je výuka náboženství, konají se poutě, výlety nebo tábory pro děti. Oblast Jimramovska je také známá silnou přítomností evangelických křesťanů, již od dob tolerance jsou dobré vzájemné ekumenické vztahy.\nDnem vzájemných modliteb farností za bohoslovce a bohoslovců za farnosti brněnské diecéze je 31. květen. Adorační den připadá na 21. prosince.\n\nVe farnosti se pravidelně koná tříkrálová sbírka. V roce 2016 se při sbírce vybralo v Sulkovci 8 735 korun. \n\nAktivní je farní divadelní soubor, který ročně připraví čtyři představení včetně pašijových her.\n"}
{"id": "946677", "url": "https://cs.wikipedia.org/wiki?curid=946677", "title": "Box na Letních olympijských hrách 1904", "text": "Box na Letních olympijských hrách 1904\n\nBox na Letních olympijských hrách 1904.\n\n"}
{"id": "946686", "url": "https://cs.wikipedia.org/wiki?curid=946686", "title": "Nikos Armutidis", "text": "Nikos Armutidis\n\nNikos Armutidis (* 14. března 1953 Brno) je moravský sochař a malíř řeckého etnického původu. Žije a tvoří ve Veverských Knínicích nedaleko od Brna.\n\nV letech 1970–1974 studoval na Střední škole uměleckých řemesel v Brně, pak v letech 1974–1980 na Akademii výtvarných umění v Praze.\n\nV roce 1997 v mikulovském pravoslavném chrámu svatého Mikuláše zrestauroval původní malby Joži Uprky a vytvořil zde i malby vlastní. Především z bronzu vytvořil mnoho plastik a pamětních desek známých osobností, mytologických bytostí i zvířat. V ateliéru spolupracuje s dcerou Irenou Armutidisovou.\nV roce 2017 byla v Brně v aule Mendelovy univerzity odhalena dvoumetrová bronzová socha George Mendela.\n\n\n\n\n"}
{"id": "946688", "url": "https://cs.wikipedia.org/wiki?curid=946688", "title": "BBÖ řada 214", "text": "BBÖ řada 214\n\nŘada 214 BBÖ je rakouská rychlíková parní lokomotiva. Jsou to největší parní lokomotivy, které byly v Rakousku postaveny. V době jejich vzniku se jednalo o nejsilnější rychlíkové lokomotivy v Evropě.\n\nPo první světové válce potřebovaly Rakouské spolkové dráhy (BBÖ) silnější lokomotivy pro Západní dráhu (Westbahn), aby mohly zvýšit rychlost těžkých rychlíků. Ze dvou prototypů – trojčité 114.01 (rok výroby 1929) a dvojčité 214.01 (rok výroby 1928) byla vybrána pro sériovou výrobu řada 214. V roce 1931 dodala floridsdorfská lokomotivka šest těchto lokomotiv a série dalších šesti následovala v roce 1936. Poslední z nich – 214.13 ustanovila při zkouškách absolutní rychlostní rekord rakouských parních lokomotiv. Při zkušební jízdě dosáhla rychlosti 156 km/h.\n\nŘada 214 je dvojčitá čtyřspřežní parní lokomotiva s vlečným tendrem. Byla určená pro vozbu těžkých rychlíků.\n\nPojezd lokomotivy má uspořádání 1´D 2´. Běhoun a první spřažená náprava jsou spojeny do Krauss-Helmholtzova podvozku. Druhá a třetí spřažená náprava mají příčný posuv 15, resp. 20 mm. Hnací náprava je pevná. Pod topeništěm a budkou se nachází dvounápravový Bisselův podvozek. Lokomotiva nemá pevný rozvor.\n\nParní stroj je tvořen dvěma válci o průměru 650 mm s Heusingerovým ventilovým rozvodem Lentz. Ojnice se svojí délkou 4 250 mm je nejdelší na světě, pístnice má délku 4 000 mm.\n\nVálcový kotel má délku 6 500 mm, 6 000 mm mezi trubkovnicemi a průměr 1 922 mm.\n\nNové lokomotivy byly nasazeny do vozby rychlíků na trati Vídeň – Salcburk, resp. Pasov. Po anšlusu Rakouska a převzetí rakouských drah Německými říšskými drahami bylo lokomotivám přiděleno nové řadové označení 12 a to jim již zůstalo až do konce provozu.\n\nPo dokončení elektrizace Západní dráhy v roce 1952 se pro tyto výkonné stroje již nenašlo odpovídající uplatnění. Některé z těchto lokomotiv byly nasazeny na Jižní dráze (Südbahn) mezi Vídní a Villachem. Malé poloměry oblouků a prudké stoupání na úseku přes Semmering vedly k rychlému opotřebení, takže již roku 1956 byl provoz řady 12 na této trati ukončen. V naději na prodej byly teprve 20 let staré lokomotivy nejdříve deponovány ve vídeňských depech, ale díky postupující elektrizaci hlavních tratí v okolních zemích o ně nebyl zájem. Proto byly v letech 1961-62 sešrotovány. Pouze 12.10 byla předána Rakouskému železničnímu muzeu, od 70. let spolu s dalšími lokomotivami vystavena před vídeňským technickým muzeem a v roce 1999 v čase zahájení rekonstrukce technického muzea převezena do Železničního muzea ve Strasshofu.\n\nLokomotivy v provozu trpěly přehříváním ložisek 4. nápravy, proto rakouské železnice na nich instalovaly samočinné mazání. Další nectností byl neklidný chod mezi 60 – 70 km/h, kdy docházelo k rezonancím. Nedostatečné upevnění pístů na rámu spolu s neklidným chodem dospělo v 60. letech k upadnutí válce lokomotivy na spěšném vlaku Timisoara-Lugoj a následnému vykolejení.\n\nPodobně jako v Rakousku, i v Rumunsku se vedení státních drah začalo potýkat se stoupající hmotností vlaků osobní dopravy, zvláště po zavedení přímých vozů, které sloužily k obsluze sídel na místních tratích, aby pak byly zařazeny do rychlíku na hlavní trati a dovezly cestující bez přestupu do centra. Lokomotivy řady 231 již na tyto výkony nestačily, a tak vznikl požadavek na pořízení nových lokomotiv schopných dopravovat vlak o hmotnosti až 700 t rychlostí až 110 km/h. Na základě studií se CFR rozhodly pro řadu 214 BBÖ.\n\nVýroba lokomotiv byla svěřena oběma významným rumunským lokomotivkám – Malaxa i Rešice. V letech 1937-40 bylo vyrobeno celkem 79 lokomotiv řady 142, z toho 37 v Rešici a 42 v lokomotivce Malaxa.\n\nRumunské lokomotivy se od rakouských lišily především smíšeným topením (uhlí a olej) a použitím válečkových ložisek u podvozků tendru. Dále se odlišovaly použitím velmi úzkých usměrňovacích plechů a podélným průběžným kanálem na vrchu kotle, který ukrýval parojemy, písečníky i další armatury. Deset lokomotiv z produkce firmy Malaxa mělo ventilový rozvod Caprotti, ostatní Lentz jako jejich rakouské vzory.\n\nLokomotivy byly vybaveny rychloměry Reszny Perfect, dvěma vstřikovači oleje, pneumatickými pískovači, vyrovnávači tlaků Rihosek, skrápěním uhlí, popelníku a dýmnice Dilling a osvětlením AEG.\n\nLokomotivy byly z počátku dislokovány do dep Budapest Calatori, Cluj, Pascani a Turnu Severin. V roce 1942 byl na jednu lokomotivu řady 142 zkušebně dosazen přikladač uhlí s parním strojem v tendru dle návrhu inženýra Consiliera Mocearova. Během války ovšem nebyly prostředky na experimenty, proto bylo zařízení časem demontováno. Také s ventilovými rozvody nasatly problémy, protože náhradní díly na rozvody Caprotti bylo nutno dovážet a na rozvody Lentz nebyla potřebná kapacita výroby. Na lokomotivě 142.015 byla dosazena hliníková válcová šoupátka Trofimov, která na ni zůstala až do vyřazení v 70. letech. Toto řešení se dále nerozšířilo, protože mezitím započala továrna v Sibiu produkovat potřebné náhradní díly. V roce 1944 byly bukurešťské lokomotivy předány do dep Brašov, Kluž a Craiova.\n\nVálku nepřečkala pouze 142.041. V roce 1960 byla v dílnách v Kluži zrušena 142.016. V období zavádění dieselové trakce v letech 1960-65 opustily lokomotivy depa Craiova a Brašov a v roce 1965 se nově objevily v depu Arad. Jako poslední byly vyřazeny z provozu v březnu-dubnu 1973 lokomotivy 142.058 depa Kluž a 142.019 depa Timisoara. Likvidace proběhla v roce 1979.\n\n"}
{"id": "946707", "url": "https://cs.wikipedia.org/wiki?curid=946707", "title": "František Klement", "text": "František Klement\n\nFrantišek Klement (9. října 1851 Praha-Smíchov – 17. ledna 1933 Innsbruck) byl český spisovatel a cestovatel. Užíval pseudonym Quido Mansvet.\n\nNarodil se v pražské čtvrti Smíchov a byl synem zedníka. Po absolvování střední školy krátce působil v obchodě, pak vstoupil do služeb arcivévody a cestovatele Ludvíka Salvátora Toskánského, s nímž procestoval několik evropských zemí, zejména Španělsko, Itálii, Francii a Řecko. Mimo Evropy spolu navštívili například Turecko, Sýrii nebo severní Afriku.\n\nOd roku 1876 žil v Praze a začal psát cestopisy, ve kterých opisoval zejména orientální země, které navštívil. Projevil v nich svůj pozorovací talent a obsah jeho knih nebyl zasažen literárním exotismem dané doby. V knihách \"Messalina\" (1903) a \"Dva obrazy ze života starořímského\" (1905) beletrizovaně popsal život v antickém Římě, přičemž se věrně přidržoval předloh antických autorů, zejména Suetonia a Tacita. Kromě literární činnosti se věnoval také studiu starého umění a starožitností, o nichž také napsal několik fejetonů do časopisu \"Květy\".\n\nV roce 1895 pomáhal organizačně zabezpečit Národopisnou výstavu českoslovanskou, pořádanou v Praze. V roce 1898 se ze soukromých důvodů přestěhoval do rakouského Innsbrucku, kde nadále psal a žil tam až do své smrti roku 1933.\n\nNěkdy používal pseudonymu \"Quido Mansvet\".\n\n\n"}
{"id": "946711", "url": "https://cs.wikipedia.org/wiki?curid=946711", "title": "František Patočka", "text": "František Patočka\n\nFrantišek Patočka může být:\n\n"}
{"id": "946715", "url": "https://cs.wikipedia.org/wiki?curid=946715", "title": "Rosnička italská", "text": "Rosnička italská\n\nRosnička italská (\"Hyla intermedia\") je druh malé žáby z čeledi rosničkovitých, vyskytující se v Itálii, Slovinsku a Švýcarsku. Obývá lesy či prostředí u řek, rybníků a jiných vodních ploch.\n\nRosnička italská je svým zbarvením velmi podobná mj. i v Česku se vyskytující rosničce zelené a dříve byla považována za její poddruh. Dorůstá délky 4 až 5 centimetrů, přičemž samičky jsou obvykle větší než samci.\n\nKůže na zádech je hladká a jasně zelená. Barva břišní strany je bělavá a jasně oddělená od zelené hřbetní části béžovou čárou. Od očí k pažním jamkám se táhne z každé strany černý pruh. Samička má bílé hrdlo, u samečka je zlatohnědé s nafukovacím vakem. Zadní nohy jsou delší než přední, a prsty na všech končetinách jsou zakončeny přilnavými terčíky.\n\nRosnička italská je rozšířená na pevninské části Itálie a Sicílie, v jižním Švýcarsku a v malé oblasti západního Slovinska poblíž italských hranic.\n\nVyskytuje se v nížinných lesích, horských údolích a různých mokrých prostředích, například rákosištích, případně i v uměle upravených vodních plochách, jako jsou rýžová pole. Horní hranice výskytu je tvořena nadmořskou výškou minimálně 1855 m. V období páření vyhledává stojaté vody.\n\nRosnička italská je schopná šplhat po keřích a stromech. Krajinou se pohybuje mimo jiné i pomocí člověkem vytvořených útvarů, jako jsou živé ploty, příkopy a umělé kanály.\n\nŽiví se malými bezobratlými živočichy, jako jsou mouchy, komáři a muchničky. V době páření si samci vytváří teritoria poblíž rybníků, mokřadů či jiných vodních ploch a upozorňují na sebe skřehotáním. Každé zaskřehotání sestává ze série 6 až 10 pulsů, které začínají tiše a postupně nabírají na intenzitě. Frekvence pulsů se u různých samců liší. Zdá se, že samičky si při výběru partnera všímají různých znaků jednotlivých vábících hlasů. Někteří samci však partnerky aktivně nepřivolávají a místo toho volí jistou formu parazitismu, kdy číhají poblíž skřehotajících druhů a pokouší se zmocnit jimi přivábené samičky.\n\nMezinárodní svaz ochrany přírody eviduje rosničku italskou v kategorii LC, tj. jako málo dotčený druh. Tento druh rosničky je totiž na území Itálie poměrně běžný a jeho populace se zdá stabilní, i když byl zaznamenán určitý pokles v některých alpských údolích. Ačkoliv v budoucnosti může být ohrožen ztrátou svého přirozeného prostředí vlivem urbanizace a znečištěním vod (zejména agrochemikáliemi), v současné době žádným vážným hrozbám nečelí.\n\n"}
{"id": "946719", "url": "https://cs.wikipedia.org/wiki?curid=946719", "title": "Clube de Regatas do Flamengo", "text": "Clube de Regatas do Flamengo\n\nClube de Regatas do Flamengo je brazilský fotbalový klub sídlící v Rio de Janeiru. Pravidelně se účastní nejvyšší brazilské fotbalové soutěže, Campeonato Brasileiro Série A. Klub Flamengo vznikl v roce 1895, mezi fanoušky je přezdíván jako \"Mengo\".\n\nJejich největším rivalem jsou kluby CR Vasco da Gama, Fluminense FC a Botafogo FR. Klub hraje v dresech s černými a červenými pruhy (odtud také pojmenování \"Rubro-Negro\"). Patří k nejúspěšnějším klubům Brazílie, vyhrál 6× \"brazilskou ligu\", 2× \"brazilský pohár\" a 33× \"ligu státu Rio de Janeiro\". V roce 1981 vyhrál Interkontinentální pohár.\n\nKlub vznikl roku 1895, ale fotbalový oddíl byl ustanoven až v roce 1911.\nU jeho zrodu stáli bývalí hráči Fluminense a právě s tímto dalším klubem z města Rio de Janeiro pojí Flamengo dlouholetá vzájemná rivalita. Ještě před začátkem pro Flamengo úspěšných 80. let se tento tým nevzmohl na jediný triumf v brazilské lize. To se změnilo v roce 1980, kdy mužstvo okolo dlouholeté opory Zica přezdívaného „Bílý Pelé“ opanovalo Brasileirão. Zico se předvedl 21 góly za sezónu a pomohl uspět proti Coritibě v semifinále a Atléticu Mineiro ve finále.\nÚřadující brazilský mistr se další rok vydal na cestu za ziskem prvenství v jihoamerickém klubovém šampionátu Copa Libertadores a v roce 1981 stihl ještě získat Interkontinentální pohár.\n\nFlamengo se druhého Poháru osvoboditelů od roku 1981 dočkalo až roku 2019, kdy v jednozápasovém finále uspělo proti argentinskému River Plate.\nJakkoli byl argentinský celek po valnou část zápasu lepším mužstvem a díky gólu Rafaela Santose vedl 1:0, závěr patřil Flamengu a dvougólovému Gabrielu Barbosovi, který otočil na 2:1.\n\n\nFlamengo i Botafogo vznikly v sousedících čtvrtích Rio de Janeira. Na hřišti se kluby poprvé střetly 13. května 1913 a od té doby se tyto týmy v rámci derby \" střetly už ve více než 300 zápasech.\nRoku 1926 uštědřilo Flamengo Botafogu porážku 8:1. Další rok se však Botafogo pomstilo výhrou 9:2. Velké vítězství Botafogo vybojovalo 15. listopadu 1972 přesně v den výročí založení Flamenga, když svého rivala v červenočerných dresech porazilo 6:0, na čemž se hattrickem podepsal Jairzinho. Příznivci Botafoga tento historický výsledek následující roky připomínali při derby v hledišti, minimálně tedy do 8. listopadu 1981. Parta kolem Zica vyhrála na Maracanã právě 6:0 a byl to Andrade, kdo vstřelil šestý gól, symbolicky ve dresu s číslem 6.\n\nSouboj Flamenga a Vasco da Gama je soubojem brazilských velkoklubů s nejvíce fanoušky. Poprvé na sebe narazily v dubnu 1923. Nováček mezi brazilskou elitou Vasco da Gama se zkušenějšího Flamenga nezalekl a vítězstvím 3:1 se přiblížil k prvnímu titulu, který posléze získal. Během 30. let vzájemné zápasy nabraly na intenzitě, neboť \" uštědřilo Flamengu roku 1931 porážku 0:7, která zůstala historicky nejvyšší do dnešních dní.\n\n\n"}
{"id": "946725", "url": "https://cs.wikipedia.org/wiki?curid=946725", "title": "Rayleighova vzdálenost", "text": "Rayleighova vzdálenost\n\nRayleighova vzdálenost je vzdálenost na ose svazku od nejužšího místa (kaustiky) svazku do místa, ve kterém je plocha svazku rovna dvojnásobku plochy svazku v kaustice. K Rayleighově vzdálenosti se vztahuje konfokální parametr \"b\", jenž je roven dvojnásobku Rayleighovy vzdálenosti. \nPro gaussovský svazek šířící se ve směru osy \"z\" je Rayleighova vzdálenost formula_1 dána vztahem\n\nformula_2\n\nkde formula_3 je vlnová délka a formula_4 je poloměr svazku v kaustice. Tento vztah platí za předpokladu formula_5.\n\nZávislost poloměru svazku formula_6 na vzdálenosti formula_7 od kaustiky svazku je dána vztahem\n\nformula_8.\n\nV nejužším místě (kaustice) svazku platí formula_9. Ve vzdálenosti formula_1 je poloměr svazku roven formula_11 a plocha svazku se tedy zvětší dvakrát.\n\nPro celkový divergenční úhel gaussovského svazku formula_12 (v radiánech) platí\n\nformula_13\n\nPrůměr svazku v kaustice je dán vztahem\n\nformula_14.\n\nTyto rovnice platí pouze v rámci paraxiální aproximace.\n\nRayleighova vzdálenost RP Photonics Encyclopedia of Optics\n"}
{"id": "946727", "url": "https://cs.wikipedia.org/wiki?curid=946727", "title": "Královédvorská kotlina", "text": "Královédvorská kotlina\n\nKrálovédvorská kotlina je geomorfologický okrsek na severovýchodě Bělohradské pahorkatiny. Leží v okrese Trutnov, v Královéhradeckém kraji. Území okrsku vymezují sídla Horní Brusnice na severozápadě, Kuks na jihovýchodě a východní výběžek sahá k Vlčkovicím v Podkrkonoší. Logickým centrem okrsku je město Dvůr Králové nad Labem.\n\nOkrsek Královédvorská kotlina náleží do celku Jičínská pahorkatina a podcelku Bělohradská pahorkatina. Dále se člení na podokrsky Verdecká kotlina na západě a Žirečská kotlina na východě. Kotlina sousedí s dalšími okrsky Bělohradské pahorkatiny (Libotovský hřbet na jihozápadě a Královédvorská niva uvnitř kotliny a otevřená k JV), na západě, severu a východě s Krkonošským podhůřím, na jihovýchodě s Orlickou tabulí a Východolabskou tabulí.\n\n\nNejvyšším bodem je bezejmenná kóta (405 m n. m.) severozápadně od Dolní Brusnice, při hranici s okrskem Kocléřovský hřbet v Krkonošském podhůří.\n\n"}
{"id": "946728", "url": "https://cs.wikipedia.org/wiki?curid=946728", "title": "Emanuel Milner", "text": "Emanuel Milner\n\nEmanuel Milner, plným jménem Emanuel Anton Hermann Milner (7. dubna 1846 Bláto – 14. ledna 1929 Luka), byl rakouský a český právník, vysokoškolský pedagog a politik německé národnosti, na konci 19. století poslanec Říšské rady, na přelomu 19. a 20. století poslanec Českého zemského sněmu.\n\nPocházel z vesnice Bláto (\"Benetschlag\") na Českokrumlovsku. Jeho otec byl zemědělcem. V roce 1851 se přestěhoval k dědovi do Prahy na studia. Do roku 1858 zde získal základní vzdělání. Pak studoval gymnaziální obory u soukromých učitelů. Roku 1864 složil maturitu. V letech 1864–1868 vystudoval práva na Karlo-Ferdinandově univerzitě v Praze a roku 1870 získal titul doktora práv. V roce 1872 studoval na Mnichovské univerzitě.\n\nRoku 1870 nastoupil do státních služeb na místodržitelství v Praze. Počátkem roku 1872 se ze studijních důvodů přestěhoval do Mnichova a ještě téhož roku do Tübingen, kde se roku 1874 habilitoval a v letech 1874–1880 působil jako soukromý docent na Univerzitě Eberharda Karla v Tübingen, na které se roku 1880 stal mimořádným profesorem všeobecné státovědy.\n\nOd roku 1880 mu patřil statek Albeřice a Luka v západních Čechách. Zapojil se i do politiky. Roku 1888 zasedl do Říšské rady (celostátní zákonodárný sbor), kam nastoupil 10. dubna 1888 místo Antona Steinera. Zastupoval kurii venkovských obcí, obvod Žatec, Chomutov atd. V roce 1890 se uvádí jako člen klubu Sjednocená německá levice, který spojil několik ústavověrných proudů německých liberálů.\n\nKoncem století se zapojil i do zemské politiky. V doplňovacích volbách v září 1892 byl zvolen do Českého zemského sněmu. Mandát obhájil v řádných volbách v roce 1895 v kurii venkovských obcí (volební obvod Žlutice, Bochov, Manětín). Uvádí se jako německý liberál (Německá pokroková strana). Byl členem německé sekce zemské zemědělské rady a členem rakouské zemědělské rady.\n\nV roce 1897 se stal předsedou vedení téhož roku zprovozněné lokální železniční trati z Rakovníka do Bečova nad Teplou a dál do Bochova. Město Bochov mu udělilo čestné občanství.\n\nZemřel v lednu 1929 na srdeční záchvat.\n\n"}
{"id": "946734", "url": "https://cs.wikipedia.org/wiki?curid=946734", "title": "Kremlin Cup 2013", "text": "Kremlin Cup 2013\n\nKremlin Cup 2013 byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 12. až 22. říjnem 2013 v ruském hlavním městě Moskvě jako 24. ročník turnaje.\n\nMužská polovina se řadila do čtvrté nejvyšší kategorie okruhu ATP World Tour 250 a její dotace činila 823 550 dolarů. Ženská část měla rozpočet 795 000 dolarů a byla součástí kategorie WTA Premier.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhardníka:\n\n\nNásledující hráčky obdržely divokou kartu do hlavní soutěže:\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "946736", "url": "https://cs.wikipedia.org/wiki?curid=946736", "title": "Josef Moravec (politik)", "text": "Josef Moravec (politik)\n\nJosef Moravec (15. srpna 1850 České Petrovice – 3. srpna 1937 Dvůr Králové nad Labem), byl rakouský a český lékař, menšinový aktivista a politik, na konci 19. století poslanec Českého zemského sněmu a starosta Dvora Králové.\n\nPocházel ze smíšeného českoněmeckého pohraničního kraje. Základní vzdělání získal v německých školách, pak studoval v Kostelci nad Orlicí a Rychnově nad Kněžnou. Absolvoval medicínu na Karlo-Ferdinandově univerzitě v Praze a Vídeňské univerzitě. Působil jako lékař v Králíkách a v Polici nad Metují. Od roku 1882 trvale žil a působil ve Dvoře Králové nad Labem, kde se koncem století uvádí jako městský fyzik. Byl aktivní ve veřejném životě české komunity. Založil tu Českou besedu, byl starostou místního Sokola a zasedal v předsednictvu Ústřední matice školské. Byl členem Národní jednoty severočeské, jejíž vznik inicioval svým projevem na sjezdu studentského spolku \"Krakonoš\" ve Dvoře Králové. Podporoval rozvoj českého menšinového školství v regionu. Inicioval založení gymnázia v Dvoře Králové. Byl starostou Dvora Králové. Za jeho éry byla založena městská spořitelna a došlo k přestavbě děkanského kostela svatého Jana Křtitele. Roku 1897 koupil a provozoval lázně Velichovky. Publikoval práce v oboru lékařství. Od roku 1891 vydával list \"Český venkov\".\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Hradec Králové, Jaroměř, Josefov) do Českého zemského sněmu. Politicky patřil k mladočeské straně. Uvádí se později jako poslanec za realistickou stranu.\n\nZemřel v srpnu 1937.\n"}
{"id": "946737", "url": "https://cs.wikipedia.org/wiki?curid=946737", "title": "Královédvorská niva", "text": "Královédvorská niva\n\nKrálovédvorská niva je geomorfologický okrsek ve východní části Bělohradské pahorkatiny. Leží v okrese Trutnov, v Královéhradeckém kraji. Území okrsku se táhne od přehrady Les Království na severozápadě, přes střed města Dvůr Králové nad Labem, po obec Kuks na jihovýchodě.\n\nOkrsek Královédvorská niva náleží do celku Jičínská pahorkatina a podcelku Bělohradská pahorkatina a dále se již nečlení. Niva sousedí s dalšími okrsky Bělohradské pahorkatiny (Libotovský hřbet na jihu a Královédvorská kotlina kolem nivy kromě jihovýchodu), na východě s Orlickou tabulí a na jihovýchodě s Východolabskou tabulí.\n\n\n"}
{"id": "946738", "url": "https://cs.wikipedia.org/wiki?curid=946738", "title": "Huseníček", "text": "Huseníček\n\nHuseníček (\"Arabidopsis\") je rod asi 10, vesměs plevelných druhů rostlin vyskytujících se téměř v celém mírném pásu severní polokoule a dále v jižní Americe, jižní Africe, Austrálii i na Novém Zélandu.\n\nV nedávnem období byl tento rod shledán polyfyletickým a byly v něm provedeny rozsáhlé taxonomické změny, větší počet druhů byl přeřazen do jiných rodů a naopak do rodu huseníček byly včleněny druhy z rodu řeřišničník (\"Cardaminopsis\").\n\nTento rod je tvořen rostlinami jednoletými, dvouletými nebo trvalkami s kořeny přímými nebo výběžkatými; bývají lysé nebo jsou porostle trichomy jednoduchými neb vícekrát rozeklanými. Lodyha je přímá nebo poléhavá, jednoduchá nebo méně častěji výše rozvětvená; často od báze roste více lodyh. Spodní řapíkaté listy vyrůstající v listové růžici mívají obvod celistvý nebo zubatý, někdy jsou lyrovitě laločnaté a zpeřené. Lodyžní listy střídavě rostoucí jsou zúženou bázi k lodyze přisedlé a jejich čepele jsou celokrajné nebo zubaté.\n\nČtyřčetné oboupohlavné květy na krátkých stopkách vytvářejí hroznovité květenství. Podlouhlé, volné kališní lístky vyrůstající ve dvou přeslenech bývají vztyčené. Bílé, růžové nebo fialové korunní lístky jsou delší než kališní, mají tvar obvejčitý, lopatkovitý až obkopinatý, na vrcholu bývají tupé nebo s drobným zářezem. Tyčinek je šest a jsou čtyřmocné, nesou podlouhlé nebo vejčité prašníky. Svrchní semeník vzniklý srůstem dvou plodolistů mívá 15 až 80 vajíček, placentace je parietální.\n\nPlody jsou přisedlé nebo na stopkách, vyrůstají šikmo vzhůru až vodorovně. Jsou to lysé, štíhlé, podlouhle nebo cylindrické, oblé nebo zploštělé pukající šešule. Obsahují drobná, bezkřídlá, podlouhlá, zploštělá, zaoblená až elipsovitá semena s mnohdy síťnatým osemením. Ploidie je 2n = 10 nebo 16.\n\nRostliny rodu huseníček, který se rozmnožuje semeny, jsou považovány za plevel který příliš neškodí. Je takto hodnocen hlavně pro nízký vzrůst a krátkou dobu životnosti. Nejznámější je téměř celosvětově rozšířený druh huseníček rolní který se pro svůj drobný vzrůst, rychlý životní cyklus, dostupnost v mnoha mutacích a na rostliny poměrně malý genom stal významnou modelovou rostlinou napomáhající pochopit biologii rostlin na molekulární úrovni.\n\n\n \n"}
{"id": "946739", "url": "https://cs.wikipedia.org/wiki?curid=946739", "title": "Interflug", "text": "Interflug\n\nInterflug GmbH (německy \"Interflug Gesellschaft für internationalen Flugverkehr m. b. H.\") byl mezi lety 1963 až 1990 východoněmecký národní letecký dopravce. Firma sídlila ve východním Berlíně a provozovala pravidelné i charterové lety nejen do evropských destinací, ale i mezi kontinenty ze své základny na letišti Berlín-Schönefeld se zaměřením na země RVHP. S následným znovusjednocením Německa společnost zanikla.\n"}
{"id": "946740", "url": "https://cs.wikipedia.org/wiki?curid=946740", "title": "Mor (rozcestník)", "text": "Mor (rozcestník)\n\nPojem mor nebo Mor má více významů:\n\n\n\n\n\n\"šedý mor\" se slangově označovaly:\n\n"}
{"id": "946742", "url": "https://cs.wikipedia.org/wiki?curid=946742", "title": "Dopravně psychologické vyšetření", "text": "Dopravně psychologické vyšetření\n\nDopravně psychologické vyšetření řidičů (někdy též psychotesty pro řidiče) je posouzení psychické způsobilosti řidiče k řízení motorových vozidel pomocí metod psychologické diagnostiky. Na základě platné legislativy je dopravně psychologické vyšetření povinné pro řidiče z povolání, stejně jako pro tzv. vybodované řidiče, kteří žádají o vrácení řidičského oprávnění. Vyšetření si také může vyžádat praktický lékař, a to v případě osob starších 65 let. \n\nDopravně psychologické vyšetření řidičů upravuje zákon 361/2000 Sb. (o provozu na pozemních komunikacích). Ten stanoví, pro koho jsou psychologické testy povinné. Dopravně psychologickému vyšetření je povinen se podrobit:\n\nŘidič z povolání je povinen se dopravně psychologickému vyšetření podrobit před zahájením výkonu činnosti řidiče-profesionála a dalšímu vyšetření nejdříve šest měsíců před dosažením 50 let věku. Následně pak každých pět let po dovršení 50 let (tedy např. 55 let, 60 let atd.). Řidičům z povolání hradí náklady na vyšetření zaměstnavatel. \n\nZavedení bodového systému přineslo možnost potrestat řidiče odebráním řidičského průkazu. Ti, kteří žádají o jeho navrácení, jsou přitom povinni podrobit se dopravně psychologickému vyšetření (§ 123d).\nŽádost o vrácení řidičského oprávnění je třeba podat na obecním úřadu obce s rozšířenou působností. Žadatel musí přitom prokázat, že se podrobil přezkoušení z odborné způsobilosti a je třeba, aby předložil posudek o zdravotní způsobilosti včetně dopravně psychologického vyšetření. \nOde dne, kdy byl řidičský průkaz žadateli vrácen, podléhá řidič novému bodovému hodnocení, tj. všech 12 bodů je odečteno. \nDalší povinnost absolvovat psychotesty pro řidiče se může vztahovat na seniory. Řidiči se musí lékařské prohlídce podrobit nejdříve šest měsíců před dovršením 65 let a pak také před dovršením 68 let. Po dovršení věku 68 let pak každé dva roky. Lékař, u kterého prohlídka řidičů probíhá, může na základě výsledků prohlídky nařídit provedení dopravně psychologických testů. Tento typ vyšetření může provádět i psycholog,\nkterý nemá akreditaci MD ČR.\n\nOd 1. 7. 2013 musí dopravně psychologické vyšetření absolvovat i řidiči, jimž byl uložen zákaz řídit motorová vozidla jako trest za trestný čin nebo za přestupek na dobu více 6 měsíců (včetně) a dále všichni řidiči, kteří se v souvislosti s podmíněným odložením podání návrhu na potrestání nebo podmíněným zastavením trestního stíhání pro trestný čin zavázali, že se v průběhu zkušební doby zdrží řízení motorových vozidel.\n\nDopravně psychologické vyšetření může provádět pouze psycholog, který je akreditovaný Ministerstvem dopravy. V současné době působí v ČR asi dvě stovky akreditovaných dopravních psychologů, u kterých je možné vyšetření absolvovat. Seznam dopravních psychologů, kterým byla udělena akreditace, je možné najít na webových stránkách Ministerstva dopravy ČR.\n\nDopravně psychologické vyšetření řidičů trvá přibližně od 2 do 5 hodin (záleží na konkrétním psychologovi, který vyšetření provádí). Je možné objednat se na individuální nebo skupinové testy řidičů. Výsledky jsou zpravidla k dispozici ihned po vyšetření. \n\nSamotné dopravně psychologické vyšetření se skládá ze dvou částí:\n\nJe vhodné absolvovat dopravně psychologické vyšetření v dobré psychické i fyzické formě. Řidiči by měli být odpočatí, dostatečně vyspalí a rozhodně se před testy vyhnout konzumaci alkoholu.\n\nPsychologické vyšetření hradí řidiči (u profesionálních řidičů by měl zaplatit zaměstnavatel). Cena za dopravně psychologické vyšetření je různá a pohybuje se nejčastěji v rozmezí od 1500 korun do 4 000 korun (dle ceníku konkrétního psychologa).\n\n"}
{"id": "946744", "url": "https://cs.wikipedia.org/wiki?curid=946744", "title": "Projekt 205P", "text": "Projekt 205P\n\nProjekt 205P Tarantul (v kódu NATO třída Stenka) je třída torpédových člunů sovětského námořnictva z doby studené války. Čluny byly určeny především k protiponorkovému hlídkování. Celkem bylo postaveno 138 torpédových člunů této třídy. Část jich byla prodána námořnictvům sovětských spojenců. Řada jich je používána, bez torpédometů, v roli hlídkových plavidel. Za studené války jich určité množství provozovala pohraniční vojska KGB. Po rozpadu SSSR sovětské čluny získalo ruské námořnictvo a ukrajinské námořnictvo.\n\nCelkem bylo v letech 1967–1989 postaveno 138 člunů této třídy.\n\nPlavidla byla vybavena sonarem. Trup a pohonný systém byly převzaty z třídy Osa I. Trup však byl o 90 centimetrů prodloužen. Výzbroj člunů tvořily dva 30mm dvoukanóny AK-230, čtyři 406mm torpédomety a dvě skluzavky hlubinných pum. Pohonný systém tři diesely roztáčející trojici lodních šroubů. Nejvyšší rychlost dosahovala 34 uzlů.\n"}
{"id": "946747", "url": "https://cs.wikipedia.org/wiki?curid=946747", "title": "Franz Möse", "text": "Franz Möse\n\nFranz Möse (25. května 1854 Bílý Kostel nad Nisou – ???) byl rakouský a český rolník a politik německé národnosti, na přelomu 19. a 20. století poslanec Českého zemského sněmu.\n\nVychodil obecnou školu v rodném Bílém Kostele, pak se v rodné obci věnoval správě zemědělského hospodářství. Od roku 1883 zasedal v obecním zastupitelstvu.\n\nKoncem století se zapojil do zemské politiky. Ve volbách v roce 1895 byl zvolen v kurii venkovských obcí (volební obvod venkovských obcí) do Českého zemského sněmu. Zvolen byl jako nezávislý kandidát, pak působil v klubu německých liberálů (Německá pokroková strana). Mandát obhájil v tomto obvodu i ve volbách v roce 1901. Nyní se již uváděl jako německý nacionál (Německá lidová strana). V roce 1908 se ovšem jako končící poslanec uvádí coby člen Německé agrární strany.\n\nRoku 1909 působil jako náměstek okresního starosty v Chrastavě. V roce 1911 je uváděn coby starosta Bílého Kostela. Veřejně aktivní byl i za Československé republiky. Zemřel někdy před prosincem 1925.\n"}
{"id": "946749", "url": "https://cs.wikipedia.org/wiki?curid=946749", "title": "Adrian Gaxha", "text": "Adrian Gaxha\n\nAdrian Gaxha makedonsky \"Aдриан Гаџа\" (* 13. února 1984 Skopje, SR Makedonie, Socialistická federativní republika Jugoslávie, dnes Severní Makedonie) je albánský zpěvák, skladatel a producent pocházející ze Severní Makedonie.\n\nAdrian Gaxha se narodil 13. února 1984 ve Skopje, tehdejší SFRJ, albánským rodičům. Již v raném věku začal hrát na violu a také vystudoval střední hudební školu. V současné době studuje anglický jazyk ve Skopje.\n\nZačal zpívat v roce 2001 na albánském festivale populární hudby \"Nota Fest\". Právě tam vyhrál 1. cenu, což bylo poprvé, kdy a si svým hlasem nováček získal porotu i diváky. Během krátké doby se Adrian stal jedním z nejpopulárnějších zpěváků v Makedonii a Albánii i v dalších albánsky mluvících územích. Do dnešního dne se mu podařilo nahrát čtyři alba, tři v albánštině a jeden v makedonštině.\n\nJeho vystoupení obvykle zahrnují hodně obratné taneční choreografie. Také se podílel na festivalech \"Videofest\" v Prištině, \"Makfest\" ve Štipu a získal 1. cenu na festivale \"Ohrid Fest\". V roce 2006 se umístil na 2. místě v makedonském národním výběru pro Eurovision Song Contest, kdy zazpíval píseň „\"Ljubov e“\" i s Esmou Redžepovovou.\n\nAdrian reprezentoval Makedonii na Eurovision Song Contest 2008 s anglickou verzí písně „\"Let Me Love You“\" spolu s Tamarou Todevskou a Vrčakem. Píseň se do finále nekvalifikovala a umístila se na 10. místě s počtem 64 bodů.\n\nOd roku 2008 se Adrian zaměřuje více na albánsky zpívané písně a na albánský trh.\n\nZúčastnil se hudebního festivalu \"Kënga Magjike 2012\", který slouží také i pro výběr albánského reprezentanta a písně pro Eurovision Song Contest. S Florianem Beqirim a písní „\"Ngjyra e kuqe“\" (Červená barva) se umístil v TOP 10. Píseň byla hitem v rádiích a na sociálních médiích, a to zejména na YouTube, kde má píseň více než 8 milionů zhlédnutí. Po festivalu vydal píseň „\"Kjo Zemer“\" (Toto srdce), která měla podobný ohlas.\n\n\n"}
{"id": "946750", "url": "https://cs.wikipedia.org/wiki?curid=946750", "title": "Naši furianti (Kubín)", "text": "Naši furianti (Kubín)\n\nNaši furianti je opera (autor ji označuje jako „lidová zpěvohra“) českého skladatele Rudolfa Kubína. Libreto k ní napsal Lev Pohl podle činohry Ladislava Stroupežnického \"Naši furianti\". Premiéru měla 18. září 1949 ve Státním divadle Ostrava.\n\nV době svého válečného působení v ostravském rozhlase začal Kubín, který měl za sebou několik operet a rozhlasovou operu \"Letní noc\", pracovat na svém nejzávažnějším scénickém díle, opeře \"Naši furianti\" podle stejnojmenné hry Ladislava Stroupežnického. Dobová atmosféra vedla u Kubína (jako i u mnoha jiných umělců) k volbě vlasteneckých témat a přímého navazování na národní kulturní tradice, což se projevilo nejen ve volbě klasického činoherního titulu, ale pak i v hudebním zpracování, jež vědomě navazovalo na odkaz Smetanův a Dvořákův, stejně jako např. současně vznikající Kubínova \"Moravská rapsódie\".\n\nNa libreto Stroupežnického hru zpracoval pro Kubína dr. Lev Václav Pohl. S tímto specialistou na srdeční choroby a příležitostným textařem a libretistou Kubín spolupracoval na operetách a především písních již od svého pražského působení od počátku 30. let 20. století a až do konce let 50. Pohl mu dodal mj. libreta k operetě \"Kavalír\" z roku 1932, k baletu \"Pohádka o milionáři, který ukradl slunce\" z roku 1955 či ke Kubínově poslední opeře \"Heva\" z konce 50. let, i když provedení se vedle \"Našich furiantů\" dočkala jen neúspěšná opereta \"Selský kníže\" (1946). Za války ovšem Kubín svého libretistu židovského původu kryl vlastním jménem.\n\nKubín napsal první verzi \"Našich furiantů\" v letech 1942–1943, ale neměla naději na uvedení, proto ji odložil. V posledních válečných letech se věnoval především písňové tvorbě a nedokončené havířské operetě \"Veselá směna\", jež měla navázat na úspěch \"Děvčátka z kolonie\". Vrátil se k ní po konci války a přepracoval ji. Tato revize odrážela ke Kubínově vlastní pozměněné představy „lidové opery“ nebo též „divácké opery“, snadno přístupné i hudebně neškolenému obecenstvu, jak po ní volala dobová (zejména komunistická) hudební estetika. První fáze přepracování byla dokončena již v roce 1946 a již v roce 1947 byla opera oceněna Zemskou cenou, o rok později rovněž krajskou cenou Ostravského kraje. Skladatel ji věnoval Slovanskému sjezdu konanému v roce 1948. Kubín však na \"Našich furiantech\" dále pracoval, v roce 1948 například dohotovil dvě instrumentální, často samostatně hrávané části na půdoryse tanců: předehru („Furiant“) a introdukci k 3. dějství („Polka“). Definitivní znění dokončil až roku 1949, ve kterém měla opera svou premiéru v ostravském Státním divadle (18. září).\n\n\"Naši furianti\" byli přijati příznivě obecenstvem a vesměs i kritikou. V době, kdy se hledala nová opera odpovídající propagovanému ideálu socialistického, lidového umění, ji kritika vítala a řadila hned za Suchoňovu \"Krútňavu\". Výhrady oficiální kritiky směřovaly především k ohlasům Janáčka v Kubínově díle: \"[Kubín] neosvobodil se docela ze vzoru Janáčkova, který nemůže vést k cíli.\"\n\nPřesto se Kubínovi \"Naši furianti\" do dalších českých divadel nedostali. Po první inscenaci se už pouze jednou vrátili zpátky do ostravského divadla v roce 1979, tedy v roce nedožitých Kubínových 80. narozenin. Partitura ani klavírní výtah nebyly vydány, tiskem vyšla pouze árie Václava v 3. albu zpěvů ze současných oper (Panton, Praha 1963).\n\nKubín se po \"Našich furiantech\" zaobíral řadou jiných hudebně dramatických námětů, dokončil však jen operu „Pasekáři“ (napsáno 1950–1951), v níž navazoval na typ lidové opery vytyčený \"Našimi furianty\". Po váhání ostravského divadla ji nakonec přepracoval na „lidovou zpěvohru“ blízkou operetě, výsledek však byl méně zdařilý.(123-127, 194) Plánované opery „Jiříkovo vidění“ (podle J. K. Tyla) a \"Skanderbeg\" (o stejnojmenném albánském lidovém hrdinovi) zůstaly torzem.\n\nKubín v \"Našich furiantech\" sledoval svůj vlastní a současně dobově podmíněný vzor lidové opery: na všeobecně známém literárním podkladě průhledná a srozumitelná hudba navazující na tradice české opery 19. a počátku 20. století a využívající lidové nápěvy.\n\nDěj opery poměrně věrně sleduje původní Stroupežnického zápletku, libretista však původní děj činohry zkrátil a zjednodušil, například spojil 3. a 4. dějství v jedno, vypustil některé epizodické postavy a celou operu postavil na jedinou scénu, totiž náves v Honicích u Písku. Předloha poskytovala řadu rázovitých charakterů, které Kubín pojednal ve značné šíři – podle Anny Hostomské „přesvědčivě a vtipně charakterizuje jednotlivé postavy“.\n\nVe zpracování jsou zřetelné vlivy Kubínových vzorů: už dějové situace odkazují na Smetanovy opery, i stavění celých scén na lidových tanečních rytmech a využití sborů (např. sbor v 5/4 rytmu \"Pivečko jak zlato\", scéna obžínek) připomíná Smetanu a Dvořáka. Právě sborové a taneční scény tvoří páteř a pilíř opery. I jednotlivé postavy jsou často charakterizovány tanečními rytmy – polka pro spokojenost nebo posměch, rytmus furiantu podmalovává furiantské jednání sedláků, starší generaci náleží sousedská. Avšak pokud jde o celkovou hudební dramaturgii a především tvarování individuálního zpěvu postav, řídil se Kubín jiným svým vzorem, Leošem Janáčkem. Postavy proto nemají rozlehlé smetanovsko-dvořákovské árie, ale vyjadřují se spíše recitativy a ariosem; jedině Vendulka má v posledním jednání rozsáhlejší zpěv. To ostatně dobová kritika kárala, postrádala v opeře dostatečnou zpěvnost a i Ludvík Kundera skladateli vytkl, že „recitativním a ariosním stylem potlačil poněkud melodický živel“. S touto výhradou se však Kubínova hudba vyhýbala soudobým tendencím moderní vážné hudby a podle charakteristiky Kubínova životopisce Vladimíra Gregora je opera \"Naši furianti\" „ovlivněna tradiční národní českou operou a nevšímavá k soudobé světové hudebně dramatické tvorbě“.\n\nKubín se v době kompozice opery zabýval lidovými písněmi, zejména valašskými, a jejich ozvuky nebo spíše melodické typy jsou v opeře k charakterizování lidového prostředí patrné (a to i přes jihočeské dějiště). Kubín v opeře písně zpravidla přímo necituje, ústřední téma lásky Václava a Verunky je však založeno na lidové těšínské písni \"Ej rano, rano\". Operu provází zručná a kriticky oceňovaná instrumentace, nacházející se v rovnováze s vokální složkou.\n\nOdehrává se na návsi v Honicích u Písku.\nVsí Honice zmítá politický spor, v němž jsou hlavními protivníky starosta Dubský a první radní Bušek. Momentálně je předmětem půtek místo obecního ponocného: uchází se o ně krejčí Fiala podporovaný Buškem a vojenský vysloužilec Bláha, jemuž straní Dubský. Bláhu mrzí, že nedostal místo ponocného rovnou, přesto se veselí se svým starým přítelem, ševcem Habršperkem, a společně se vysmívají Kristince, dcerce Bláhova rivala Fialy, když si falešným hlasem prozpěvuje vlastní písničku o hraběti Fridolinovi.\n\nDěti obou straníků, Dubského syn Václav a Buškova dcera Verunka, se mají rádi a jejich otcové nejsou výjimečně proti sňatku, když však začnou smlouvat o Verunčino věno, vzplane jejich řevnivost nanovo. Spor přeruší kramářka Markýtka přinášející starostovi výhrůžný list, který někdo v noci vylepil na dveře obecní kaple. V něm anonym obci hrozí, že bude vypálena, neustaví-li obecní výbor ponocným Bláhu. Bušek ihned označuje za pisatele zprávy samotného Bláhu a většina občanů mu přizvukuje. Bláha se nařčení z paličství brání, ale bezvýsledně.\nV Honicích se koná pouť. Zatímco chasa zpívá a tančí, pokračují Dubský a Bušek v napjatém předsvatebním jednání. Další, kdo se neúčastní všeobecného veselí, je Bláha – jen co se objeví, stíhají jej nařčení a urážky, až se dostane do křížku s Buškem. Nakonec ale znechucen odchází a oba politici se v průvodu vesničanů odebírají na radnici podepsat svatební smlouvu.\n\nŠvec Habršperk je stále přesvědčen, že Bláha není paličem a že se věci mají jinak. Přesvědčí Václava, do něhož je Fialova dcera Kristinka bláhově zamilována, aby od ní lichotkami vyzískal rukopis její nové písničky.\n\nSmlouvy je podepsána a Dubský s Buškem oslavují, byť i slavnostní přípitek málem zmaří jejich vzájemné popichování. Nová hádka nevzplane jen proto, že se před shromážděné občany dostaví Habršperk s Bláhou a prohlašuje, že může dokázat, kdo ve skutečnosti napsal výhrůžný plakát.\nPonocným byl podle očekávání určen Fiala. Jenže se ukázalo, že Kristinčino písmo z písničky i písmo paličského listu je totožné. I Markýtka se náhle rozpomíná, že viděla list vylepovat někoho, kdo se Kristince velmi podobal. Nebohá Kristinka přiznává, že list napsala na popud svého otce. Fiala je místa ponocného neprodleně zbaven a na jeho místo je zvolen Bláha.\n\nTeprve teď se vrací radní Bušek, který jednání zmeškal, protože si byl zapytlačit, a jmenování Bláhy se pokouší zvrátit. I sňatek Václava a Verunky je obnoveným nepřátelstvím jejich otců vážně ohrožen. Vzápětí se však objeví četník, který hledá pytláka právě zastřelivšího zajíce; Habršperk prý ho viděl z větší blízkosti a může být svědkem. Habršperk Buška vydírá: jestli nesvolí ke jmenování Bláhy a ke sňatku své dcery s Dubského synem, udá jej četníkovi. Bušek ševci nejprve nabízí peníze, pak je ale nucen přistoupit na jeho požadavky. Habršperk následně četníkovi vypoví, že pro slabý zrak nemůže pytlákovu totožnost potvrdit. Veselce Václava a Verunky i Bláhovu ponocování již nestojí nic v cestě.\n\n"}
{"id": "946752", "url": "https://cs.wikipedia.org/wiki?curid=946752", "title": "Athlone", "text": "Athlone\n\nAthlone () je město ve středním Irsku na řece Shannon. Podle sčítání z roku 2011 žilo ve městě 20 153 obyvatel. Athlone je součástí hrabství Westmeath, ale některá jeho předměstí leží v hrabství Roscommon. Severně od města se nachází jezero Lough Ree.\n\nTuristickou atrakcí je Athlone Castle z roku 1129 a kostel svatého Petra a Pavla. V Athlone se nachází Sean's Bar, údajně existující nepřetržitě od 9. století a zapsaný v Guinessově knize rekordů jako nejstarší hospoda v Evropě.\n\nMěsto leží na silnici N6, také je zde nádraží na trati z Dublinu do Galway a na řece Shannon funguje rozvinutá lodní doprava.\n\nVe městě sídlí vysoká škola Athlone Institute of Technology.\n\nV sedmdesátých letech navrhlo hnutí Sinn Féin ve svém programu Éire Nua, usilujícím o připojení Severního Irska, aby se Athlone vzhledem ke své centrální poloze stalo hlavním městem sjednoceného Irska.\n\nV Athlone se narodil operní tenorista John McCormack. Koná se zde každoročně All-Ireland Drama Festival. Součástí místní kultury je také galerie moderního umění Luan Gallery, otevřená v roce 2012.\n\nNa městském stadionu hraje své zápasy fotbalový klub Athlone Town FC, v osmdesátých letech dvojnásobný mistr Irska, v současnosti účastník druhé ligy.\n\n"}
{"id": "946753", "url": "https://cs.wikipedia.org/wiki?curid=946753", "title": "Třetí eucharistická modlitba", "text": "Třetí eucharistická modlitba\n\nTřetí eucharistická modlitba (latinsky \"prex eucharistica tertia\") byla v liturgii římskokatolické církve zavedena v rámci liturgické reformy po druhém vatikánském koncilu jako alternativa pro římský kánon. Byla vytvořena zcela nově podle struktury obvyklé ve východních církvích, \navšak s využitím textů římské a mozarabské liturgie. Používá se zejména o nedělích a svátcích, kdy jí má být dávána přednost před jinými, a je slučitelná s kteroukoliv prefací. Může v ní figurovat jméno světce, jehož slavnost, svátek nebo památka připadá na dotyčný den.\n\n"}
{"id": "946757", "url": "https://cs.wikipedia.org/wiki?curid=946757", "title": "Erste Bank Open 2013", "text": "Erste Bank Open 2013\n\nErste Bank Open 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Wiener Stadthalle. Konal se mezi 14. až 20. říjnem 2013 v rakouské metropoli Vídni jako 39. ročník turnaje.\n\nTurnaj s rozpočtem 501 355 eur patřil do kategorie ATP World Tour 250. Nejvýše nasazeným hráčem ve dvouhře byl devátý tenista světa Jo-Wilfried Tsonga z Francie, kterého v semifinále vyřadil nizozemský hráč Robin Haase.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "946759", "url": "https://cs.wikipedia.org/wiki?curid=946759", "title": "Na borkách", "text": "Na borkách\n\nNa borkách (293 m n. m.) je vrch v okrese Trutnov Královéhradeckého kraje, ležící v jihovýchodní části města Dvůr Králové nad Labem, na příslušném katastrálním území a území Žirecká Podstráň.\n\nVrch náleží do celku Jičínská pahorkatina, podcelku Bělohradská pahorkatina a okrsku Královédvorská niva, případně do okrsku Královédvorská kotlina a podokrsku Žirečská kotlina.\n\nVrch je snadno dostupný, jelikož leží při jižní straně silnice Dvůr Králové nad Labem – Žireč. Východním sousedstvím vrchu vede červená turistická trasa.\n"}
{"id": "946760", "url": "https://cs.wikipedia.org/wiki?curid=946760", "title": "If Stockholm Open 2013", "text": "If Stockholm Open 2013\n\nIf Stockholm Open 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Konal se mezi 14. až 20. říjnem 2013 ve švédské metropoli Stockholmu jako 45. ročník turnaje.\n\nTurnaj s rozpočtem 530 165 eur patřil do kategorie ATP World Tour 250. Nejvýše nasazeným hráčem ve dvouhře byl třetí tenista světa David Ferrer ze Španělska, kterého ve finále zdolala bulharská turnajová sedmička Grigor Dimitrov.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n\n"}
{"id": "946761", "url": "https://cs.wikipedia.org/wiki?curid=946761", "title": "Richard McDermott", "text": "Richard McDermott\n\nRichard Terrance „Terry“ McDermott (* 20. září 1940 Essexville, Michigan) je bývalý americký rychlobruslař.\n\nNa zimních olympijských hrách startoval poprvé v roce 1960, tehdy se na sprinterské trati 500 m umístil na sedmé příčce. O čtyři roky později, na zimní olympiádě 1964, překonal v závodě na 500 m předchozího olympijského vítěze Jevgenije Grišina o půl sekundy a získal tak zlatou medaili. Na ZOH 1968 vybojoval na téže trati stříbro.\n"}
{"id": "946762", "url": "https://cs.wikipedia.org/wiki?curid=946762", "title": "Something to Remember (EP, I Like You Hysteric)", "text": "Something to Remember (EP, I Like You Hysteric)\n\nSomething to Remember je první EP české kapely I Like You Hysteric vydané 31. prosince 2009. Obsahuje pět záznamů, z nichž dva jsou remixy a jeden singl. EP bylo nahráno ve studiu Biotech, na zvukové režii se podílel Ecson Waldes a Jakub Johánek.\n\n"}
{"id": "946766", "url": "https://cs.wikipedia.org/wiki?curid=946766", "title": "Cláudio Taffarel", "text": "Cláudio Taffarel\n\nCláudio André Mergen Taffarel (8. května 1966, Santa Rosa) je bývalý brazilský fotbalový brankář. Začínal v klubu SC Internacional, v roce 1988 získal Bola da Ouro pro nejužitečnějšího hráče brazilské ligy. S brazilskými mládežnickými výběry získal zlato na Mistrovství světa ve fotbale hráčů do 20 let 1985, Panamerických hrách 1987 a stříbro na olympiádě 1988. V seniorském týmu debutoval na 1988 Australian Bicentennial Gold Cup, jeho příchod ukončil dlouhé období, kdy byl post brankáře největší slabinou brazilské reprezentace. Odchytal za národní tým 101 mezistátních zápasů, což je brazilský rekord, zúčastnil se tří světových šampionátů: 1990, 1994 a 1998. Pomohl Brazílii k titulu mistrů světa v USA roku 1994 a ke stříbrným medailím ve Francii roku 1998. Také s brazilským nároďákem dvakrát vyhrál Copa América. Od roku 1990 hrál v Itálii za AC Parma a vyhrál s ním Pohár vítězů pohárů 1992/93, později přestoupil do Galatasaray SK, kterému pomohl k prvnímu pohárovému triumfu v dějinách tureckého fotbalu: Pohár UEFA 1999/00. Vynikal hlavně pevnými nervy při penaltových rozstřelech: rozhodl tak finále MS 1994 proti Itálii, semifinále MS 1998 proti Holandsku i finále Poháru UEFA proti Arsenalu. V roce 2003 ukončil aktivní kariéru a od té doby pracuje jako trenér.\n\nTaffarel je praktikující křesťan, adoptoval patnáct dětí.\n\n"}
{"id": "946768", "url": "https://cs.wikipedia.org/wiki?curid=946768", "title": "Vladimir Orlov (rychlobruslař)", "text": "Vladimir Orlov (rychlobruslař)\n\nVladimir Alexandrovič Orlov ( ; * 2. prosince 1938 Moskva, Ruská SFSR) je bývalý sovětský rychlobruslař.\n\nNejvětšího úspěchu dosáhl na Zimních olympijských hrách 1964, kde v závodě na 500 m získal stříbrnou medaili. Na sovětských šampionátech startoval od roku 1960, jeho nejlepšími výsledky bylo 2. místo na mistrovství v roce 1966 (sprinterský trojboj) a 3. příčka na mistrovství 1965 (závod na 500 m). Poslední závod absolvoval v roce 1967.\n"}
{"id": "946771", "url": "https://cs.wikipedia.org/wiki?curid=946771", "title": "Magne Thomassen", "text": "Magne Thomassen\n\nMagne Thomassen (* 1. května 1941 Melhus) je bývalý norský rychlobruslař.\n\nNa velkých mezinárodních závodech se poprvé představil v roce 1962, tehdy skončil na Mistrovství Evropy dvanáctý a na Mistrovství světa patnáctý. Již o rok později se umístil těsně pod stupni vítězů: na kontinentálním šampionátu byl čtvrtý a na světovém šestý, v první desítce se na mistrovstvích umisťoval většinou i v dalších letech. Startoval na Zimních olympijských hrách 1964, kde závod na 500 m dokončil na 21. místě a na patnáctistovce byl devátý. Nejúspěšnější ročník prožil v letech 1967 a 1968. Nejprve vybojoval na Mistrovství Evropy bronz, následně se zúčastnil zimní olympiády, z níž si přivezl stříbro z trati 500 m (dále byl čtvrtý na 1500 m a sedmý na 10 000 m) a sezónu zakončil ziskem stříbrné medaile na Mistrovství světa. Další cenné kovy vybojoval v roce 1970, kdy obdržel stříbro za druhé místo na světovém šampionátu ve víceboji. Tehdy také startoval na premiérovém ročníku Mistrovství světa ve sprintu, kde získal bronz. Mezinárodních závodů se účastnil do roku 1972, následně do roku 1974 již pouze norských šampionátů.\n\n"}
{"id": "946778", "url": "https://cs.wikipedia.org/wiki?curid=946778", "title": "Římskokatolická farnost Roprachtice", "text": "Římskokatolická farnost Roprachtice\n\nŘímskokatolická farnost Roprachtice je územní společenství římských katolíků v Roprachticích a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV letech 1352-1425 byla v místě plebánie. Od roku 1755 jsou Roprachtice samostatnou farností. Od roku 1755 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Semily, jehož součástí je i farnost Roprachtice, která je tak spravována \"excurrendo\".\n\n\n"}
{"id": "946783", "url": "https://cs.wikipedia.org/wiki?curid=946783", "title": "Michal Nehoda", "text": "Michal Nehoda\n\nMichal Nehoda (* 14. listopadu 1976, Praha) je bývalý český fotbalista, útočník. Jeho otec je bývalý fotbalový reprezentant Zdeněk Nehoda a bratr je bývalý fotbalista David Nehoda.\n\nV české lize hrál za FC Union Cheb, FK Viktoria Žižkov, FC Petra Drnovice, SK Dynamo České Budějovice a 1. FK Příbram. Nastoupil celkem ve 111ligových utkáních a dal 17 gólů. V zahraničí působil v nizozemském týmu De Graafschap a na Kypru v Ethnikos Achnas. V české druhé nejvyšší soutěži hrál za FK Chmel Blšany, FC Tescoma Zlín a SK Hanácká Slavia Kroměříž. Za reprezentaci do 21 let nastoupil v 6 utkáních a dal 3 góly.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "946785", "url": "https://cs.wikipedia.org/wiki?curid=946785", "title": "Charles E. Osgood", "text": "Charles E. Osgood\n\nCharles Egerton Osgood (20. listopad 1916 – 15. září 1991) byl americký psycholog, profesor psychologie na University of Illinois at Urbana-Champaign, 40. nejcitovanější psycholog 20. století. Propojil psychologii se sémantikou, věnoval se především studiu postojů, při té příležitosti vymyšlel měřící postojovou škálu, tzv. sémantický diferenciál, který významně ovlivnil sociologii, zejména oblast výzkumu veřejného mínění. Věnoval se též mezinárodní politice, na téma napsal několik knih.\n\n"}
{"id": "946789", "url": "https://cs.wikipedia.org/wiki?curid=946789", "title": "If Stockholm Open 2013 – mužská dvouhra", "text": "If Stockholm Open 2013 – mužská dvouhra\n\nDo soutěže mužské dvouhry na tenisovém turnaji If Stockholm Open 2013 nastoupilo dvacet osm hráčů. Obhájcem titulu byl český tenista Tomáš Berdych, který ve Stockholmu nestartoval.\n\nVítězem soutěže dvouhry se stal sedmý nasazený Bulhar Grigor Dimitrov, jenž ve finále zdolal španělskou turnajovou jedničku Davida Ferrera po třísetovém průběhu 2–6, 6–3 a 6–4.\n\nV probíhající sezóně si tak po neúspěšném lednovém finále na Brisbane International připsal první turnajové vítězství, které současně představovalo premiérový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "946790", "url": "https://cs.wikipedia.org/wiki?curid=946790", "title": "Eleanor Cattonová", "text": "Eleanor Cattonová\n\nEleanor Cattonová (* 24. září 1985, London, Ontario, Kanada) je novozélandská spisovatelka. \n\nNarodila se v Kanadě, kde její otec studoval na University of Western Ontario. Navštěvovala Burnside High School, později studovala angličtinu na univerzitě v Canterbury a následně tvůrčí psaní na Victoria University of Wellington. V současnosti žije v Aucklandu a vyučuje tvůrčí psaní na Manukau Institute of Technology.\n\nDebutovala románem \"The Rehearsal\" v roce 2008. Za svůj druhý román \"The Luminaries\" získala v roce 2013 ve věku 28 let prestižní Man Bookerovu cenu, čímž se stala nejmladším vítězem této literární ceny v její dosavadní historii. Její 832stránkový román je zároveň nejdelší vítěznou knihou v 45leté historii udělování Man Booker Prize. Po Hulme Keri, která získala cenu s románem \"Kamenní lidé\" v roce 1985, je druhou nositelkou této ceny z Nového Zélandu.\n\n"}
{"id": "946791", "url": "https://cs.wikipedia.org/wiki?curid=946791", "title": "Erste Bank Open 2013 – mužská dvouhra", "text": "Erste Bank Open 2013 – mužská dvouhra\n\nDo soutěže mužské dvouhry na tenisovém turnaji Erste Bank Open 2013 nastoupilo dvacet osm hráčů. Obhájcem titulu byl argentinský hráč Juan Martín del Potro, jenž ve Vídni nestartoval.\n\nVítězem soutěže dvouhry se stal druhý nasazený Němec Tommy Haas, který ve finále zdolal nizozemského tenistu Robina Haaseho po třísetovém průběhu 6–3, 4–6 a 6–4.\n\nV probíhající sezóně si tak 35letý Tommy Haas připsal, po květnovém BMW Open, druhé turnajové vítězství a úhrnem 15. singlový titul kariéry.\n\nČtyři nejvýše nasazení hráči měli volný los do druhého kola.\n\n"}
{"id": "946794", "url": "https://cs.wikipedia.org/wiki?curid=946794", "title": "Vestřev", "text": "Vestřev\n\nVestřev (ž. rod, německy \"Neustadt\") je vesnice v Podkrkonoší, součást obce Dolní Olešnice v okrese Trutnov. Nachází se východně od centra Dolní Olešnice, mezi Kalenským potokem a Labem, podél silnice I/16. Katastrální území má rozlohu 1,36 km².\n\nV místní části Nové Zámky se nachází pozdně renesanční zámek téhož jména. Byl postaven na přelomu 16. a 17. století pro Jindřicha z Valdštejna italským stavitelem Carlo Valmadim, kterému je připisován i kostel svatého Jakuba v Dolní Olešnici a řada dalších významných staveb v regionu. Zámek byl významně přestavěn v 17. století za Viléma Lamboye a dále na konci 19. století za Deymů ze Stříteže. V druhé polovině 20. století zde fungovala oční léčebna, až do roku 1998. Nyní je zámek v soukromém vlastnictví a veřejnosti nepřístupný.\n\nDalšími památkově chráněnými objekty jsou empírový hostinec (čp. 92), roubený hostinec (čp. 99), usedlost čp. 104 a socha sv. Antonína. V lese jižně od Vestřevi se nachází zřícenina hradu Bradlo ze 13. století.\n\nNa Labi ve Vestřevi se nachází stanice měření průtoku. Při povodni 2.6. 2013 zde byla zaznamenána výška hladiny 354 cm a průtok 310 m³/s, tedy více než stoletá voda (běžný stav je kolem 30 cm a průtok kolem 3 m³/s).\n\nV minulosti byly v lokalitě Vestřev na Kalenském potoce, podobně, jako v Podsedicích na Litoměřicku, průmyslově těženy české granáty (pyropy) pro potřeby Družstva umělecké výroby Granát Turnov. Podkrkonošské naleziště má ze všech ložisek pyropů na území České republiky největší mocnost.Těžba v místní části Dolní Olešnice probíhala 15 let a byla ukončena v roce 2008. V dalších letech byly zpracovány podklady pro obnovení těžby granátů, s níž v roce 2014 vyslovila souhlas i obec Dolní Olešnice.\n\n"}
{"id": "946812", "url": "https://cs.wikipedia.org/wiki?curid=946812", "title": "Pavel Hurda", "text": "Pavel Hurda\n\nPavel Hurda (* 14. března 1946 Praha) je český podnikatel a politik ODS, také označovaný jako \"žižkovský kmotr\". V letech 1998 až 2014 byl zastupitelem Městské části Praha 3, v letech 2002 až 2014 rovněž působil jako zastupitel Hlavního města Prahy, byl místopředsedou Výboru pro územní rozvoj a byl členem Výboru pro infrastrukturu. Pavel Hurda byl rovněž členem Výkonné rady ODS. Mimo jiné vlastní Palác Akropolis.\n\nDětství prožil v Příbrami a na pražském Žižkově, po základní škole se vyučil instalatérem-topenářem, následně vystudoval Střední všeobecně vzdělávací školu, poté Střední průmyslovou školu stavební v Praze a nástavbu pozemní stavitelství. Posledních deset let před listopadovou revolucí pracoval z politických důvodů jako topič. Po revoluci začal podnikat a v roce 1990 založil svou první firmu, později vytvořil také další řadu obchodních společností (působící především v oblasti investic, obchodu s cennými papíry a obchodem jako takovým).\n\nJeho život je spjat s třetí městskou částí, zejména s pražským Žižkovem, kde se politicky, společensky a hlavně obchodně angažuje. V roce 1996 Hurda odkoupil od Městské části Prahy 3 za podezřele výhodných podmínek Palác Akropolis. Podporuje nízkoprahové sdružení BOX CLUB Žižkov – sdružení pro mimoškolní aktivity SPORT, které se věnuje sportovním aktivitám dětí a dospívajících a sponzoruje řadu dalších veřejných aktivit. Mimo oblast hlavního města pomáhá Nadačnímu fondu Malého Vítka, který založil. Tento projekt poskytuje pomoc mladým umělcům v Českém Krumlově a úzce spolupracuje se Střední uměleckoprůmyslovou školou sv. Anežky České v Českém Krumlově.\n\nPavel Hurda je v současné době podruhé ženatý a z předchozího manželství má syna Roberta.\n\nPo revoluci 1989 navázal na své krátkodobé členství v Klubu angažovaných nestraníků (KAN) z roku 1968. Po ukončení činnosti v KAN vstoupil do Občanské demokratické strany (ODS), v níž téměř deset let, až do března roku 2013 zastával pozici předsedy oblastního sdružení pro Prahu 3. V roce 1998 byl zvolen zastupitelem Městské části Prahy 3. Několik let působil jako neuvolněný radní této městské části. Ve volbách 2002 úspěšně kandidoval do Zastupitelstva hlavního města Prahy a tento mandát ve volbách v letech 2006 a 2010 obhájil. Byl také místopředsedou Výboru pro územní rozvoj.\n\nJeho politická kariéra je spjata s některými spekulacemi a kauzami. Vyčítáno je mu převzetí Akropole. Další vlna kritiky je spjata s údajným napojením na developerské společnosti, které měly zájem na zastavění parku Parukářka nebo přestavbu Nákladového nádraží Žižkov. Ani jedno z podezření nebylo dodnes prokázáno.\n\nVeřejný zájem vyvolal Pavel Hurda i svou dlouhodobou podporou proměny bývalého Nákladového nádraží Žižkov a jeho přetvoření na obytnou čtvrť. Tuto svou úvahu spojoval s plánem na budoucí revitalizaci celé Olšanské ulice a přilehlých lokalit s možným vybudováním přímého dopravního propojení městského centra s lokalitami jako Hostivař, Záběhlice nebo Horní Měcholupy. Dopravní špička do centra by se tak po vzoru Berlína či Londýna rozložila mezi několik nových páteřních dopravních uzlů na jednom místě (metro, bus, tramvaj, vlak).\n\nOd roku 2003 Pavel Hurda působil ve společnosti Pražská plynárenská, nejprve byl v dozorčí radě společnosti, následující rok se stal členem a později předsedou představenstva. V roce 2012 se předsednictví vzdal a byl zvolen do dozorčí rady Pražské plynárenské, v rámci níž působil jako místopředseda. V době vrcholící hospodářské krize v letech 2010–2011 se mu dařilo, na rozdíl od jiných energetických firem, udržet vyrovnaný rozpočet, aniž by Pražská plynárenská musela skokově zdražovat.\n\nBývalý žižkovský radní byl na základě obvinění advokátky Hany Marvanové vyšetřován kvůli napojení na firmu Ortenaria, která je podezřelá z machinací s pozemky přilehlými k žižkovskému parku Parukářka. Podezření se však neprokázalo. Pavel Hurda je majitelem či spolumajitelem řady firem a také nemovitostí na Smíchově, v Lipencích u Prahy či v Českém Krumlově.\n\n\n"}
{"id": "946820", "url": "https://cs.wikipedia.org/wiki?curid=946820", "title": "Kremlin Cup 2013 – mužská dvouhra", "text": "Kremlin Cup 2013 – mužská dvouhra\n\nDo soutěže mužské dvouhry na tenisovém turnaji Kremlin Cup 2013 nastoupilo dvacet osm hráčů. Obhájcem titulu byl italský hráč Andreas Seppi, kterého v semifinále vyřadil Michail Kukuškin.\n\nVítězem soutěže dvouhry se stal nejvýše nasazený Francouz Richard Gasquet, jenž ve finále zdolal kazašského kvalifikanta Michaila Kukuškina po třísetovém průběhu 4–6, 6–4 a 6–4.\n\nV probíhající sezóně si Richard Gasquet připsal, po titulech na lednovém Qatar Open a únorovém Open Sud de France, třetí turnajové vítězství a úhrnem 10. singlový titul kariéry.\n\nČtyři nejvýše nasazení hráči měli volný los do druhého kola.\n\n"}
{"id": "946824", "url": "https://cs.wikipedia.org/wiki?curid=946824", "title": "Mór", "text": "Mór\n\nMór (německy \"Moor\") je město v severozápadním Maďarsku v župě Fejér, je správním sídlem okresu Mór.\n\nV roce 2015 zde žilo 14 123 obyvatel.\n\n\n"}
{"id": "946827", "url": "https://cs.wikipedia.org/wiki?curid=946827", "title": "Mezinárodní soud pro námořní právo", "text": "Mezinárodní soud pro námořní právo\n\nMezinárodní soud pro mořské právo (The International Tribunal for the Law of the Sea – ITLOS) je mezivládní organizace vytvořená na základě Úmluvy Organizace spojených národů o mořském právu (UNCLOS), která byla podepsána 10. prosince 1982 v Montego Bay na Jamajce jako výsledek třetí konference Organizace spojených národů o mořském právu probíhající v letech 1962 až 1973.\n\nTribunál sídlí v německém Hamburku.\n\n"}
{"id": "946828", "url": "https://cs.wikipedia.org/wiki?curid=946828", "title": "Kremlin Cup 2013 – mužská čtyřhra", "text": "Kremlin Cup 2013 – mužská čtyřhra\n\nDo soutěže mužské čtyřhry na tenisovém turnaji Kremlin Cup 2013 nastoupilo šestnáct dvojic. Obhájcem titulu byl česko-slovenský pár František Čermák a Michal Mertiňák, jehož členové nestartovali společně. Čermák nastoupil se slovenským tenistou Filipem Poláškem. Spoluhráči v úvodním kole nestačili na australsko-německou dvojici Rameez Junaid a Philipp Marx. Mertiňákovým spoluhráčem se stal Brazilec André Sá, s nímž došel do čtvrtfinále, kde je vyřadil ruský pár Viktor Baluda a Konstantin Kravčuk.\n\nDeblový titul si připsal nenasazený rusko-uzbecký pár Michail Jelgin a Denis Istomin, který ve finále zdolal britskou bratrskou dvojici Kena a Neala Skupské po rovnocenném zisku prvních dvou setů 6–2, 1–6, až v rozhodujícím supertiebreaku nejtěsnějším poměrem míčů [14–12].\n\nMichail Jelgin i Denis Istomin tak získali první titul na okruhu ATP v kariéře.\n\n"}
{"id": "946830", "url": "https://cs.wikipedia.org/wiki?curid=946830", "title": "Hlavnička (rozcestník)", "text": "Hlavnička (rozcestník)\n\nHlavnička může být:\n\n\n"}
{"id": "946832", "url": "https://cs.wikipedia.org/wiki?curid=946832", "title": "Luděk Edelman", "text": "Luděk Edelman\n\nLuděk Edelman (* 19. července 1975) je bývalý český fotbalista.\n\nZačínal v Mladém, od čtvrté třídy hrál za Dynamo České Budějovice. V české lize hrál za SK Dynamo České Budějovice. Nastoupil v 1 ligovém utkání. Ve druhé lize hrál za Chrudim.\n"}
{"id": "946835", "url": "https://cs.wikipedia.org/wiki?curid=946835", "title": "Baruntse", "text": "Baruntse\n\nBaruntse je hora v regionu Khumbu v severovýchodním Nepálu. Má čtyři vrcholy a sousedí na jihu s ledovcem Hunku, na východě s ledovcem Barun a na severovýchodě s ledovcem Imja. Vrchol byl poprvé zdolán 30. května 1954 cestou přes jižní hřeben Novozélanďany Colinem Toddem a Geoffem Harrowem. Šlo o členy expedice vedené sirem Edmundem Hillarym.\n\n"}
{"id": "946836", "url": "https://cs.wikipedia.org/wiki?curid=946836", "title": "If Stockholm Open 2013 – mužská čtyřhra", "text": "If Stockholm Open 2013 – mužská čtyřhra\n\nDo soutěže mužské čtyřhry na tenisovém turnaji If Stockholm Open 2013 nastoupilo šestnáct dvojic. Obhájcem titulu byl brazislký pár Marcelo Melo a Bruno Soares, jehož členové nestartovali společně. Soares se rozhodl startoval na paralelně probíhajícím vídeňském Erste Bank Open. Melovým spoluhráčem se stal chorvatský hráč Ivan Dodig, který z turnaje odstoupil pro břišní poranění.\n\nDeblový titul si připsal nejvýš nasazený pákistánsko-nizozemský pár Ajsám Kúreší a Jean-Julien Rojer, který ve finále zdolal švédskou dvojici Jonas Björkman a Robert Lindstedt po dvousetovém průběhu 6–2 a 6–2.\n\nAjsám Kúreší i Jean-Julien Rojer získali devátý deblový titul na okruhu ATP, a po výhře na Miami Masters, druhý v probíhající sezóně. Pro oba to byl čtvrtý společný triumf v kariéře.\n\n"}
{"id": "946837", "url": "https://cs.wikipedia.org/wiki?curid=946837", "title": "Moor", "text": "Moor\n\nMoor může být:\n\n\n\n"}
{"id": "946838", "url": "https://cs.wikipedia.org/wiki?curid=946838", "title": "Milan Kovanda", "text": "Milan Kovanda\n\nMilan Kovanda (* 27. března 1970 Karlovy Vary) je český voják a zpravodajec. V současné době působí jako ředitel obchodní společnosti Bowenite.\n\nVystudoval Vojenské gymnázium Jana Žižky z Trocnova v Praze a Vysokou vojenskou školu pozemního vojska ve Vyškově. Stal se jedním z nejzkušenějších českých vojáků. Byl celkem čtyřikrát v zahraničních misích (Kosovo, 3× Afghánistán). V letech 1992 – 2010 se podílel na transformaci 22. výsadkové brigády v Prostějově v elitní 601. skupinu speciálních sil Generála Moravce. Spoluvytvářel její systém výcviku a v letech 2006–2010 byl rovněž jejím velitelem. V letech 2010 – 2012 byl zástupcem velitele společných sil AČR v Olomouci. Do hodnosti brigádního generála byl jmenován prezidentem Václavem Klausem 8. května 2010, kdy se stal vůbec nejmladším generálem v historii ČR. Přesně na den o tři roky později - 8. května 2013 jej prezident Miloš Zeman jmenoval generálmajorem.\n\nV listopadu 2012 se stal ředitelem Vojenského zpravodajství České republiky. Dne 13. června 2013 ho v kauze sledování premiérovy ženy Radky Nečasové zadržela policie. Vazbě se vyhnul tím, že se soudci doznal. Následně jej odvolal ministr obrany Vlastimil Picek ze služby. Do zálohy odešel v roce 2019.\n\n\nV roce 2019 oslovili Milana Kovandu představitelé společnosti Glomex Invest (dnes Skupina a.s.) s nabídkou stát se ředitelem nově budované dceřiné obchodní společnosti Bowenite.\n\nNejvětším koníčkem Milana Kovandy je studium vojenské historie. Kromě toho je aktivním sportovcem, zejména se věnuje horské turistice. Hovoří plynně anglicky.\n"}
{"id": "946840", "url": "https://cs.wikipedia.org/wiki?curid=946840", "title": "Erste Bank Open 2013 – mužská čtyřhra", "text": "Erste Bank Open 2013 – mužská čtyřhra\n\nDo soutěže mužské čtyřhry na tenisovém turnaji Erste Bank Open 2013 nastoupilo šestnáct dvojic. Obhájcem titulu byl německý pár Andre Begemann a Martin Emmrich, který v úvodním kole nestačil na polskou dvojici Mariusz Fyrstenberg a Marcin Matkowski.\n\nDeblový titul si připsal nenasazený rumunsko-český pár Florin Mergea a Lukáš Rosol, jenž ve finále zdolal rakousko-kanadské turnajové trojky Juliana Knowleho a Daniela Nestora po dvousetovém průběhu 7–5 a 6–4.\n\nMergea získali ve svém prvním finále premiérový titul na okruhu ATP Tour. Rosol si připsal první deblový titul v probíhající sezóně a ze čtyřhry druhý kariérní na okruhu ATP Tour.\n\n"}
{"id": "946847", "url": "https://cs.wikipedia.org/wiki?curid=946847", "title": "Česká (rozcestník)", "text": "Česká (rozcestník)\n\nČeská může být:\n\nSlovo \"Česká\" se také objevuje v názvech měst a obcí:\n\n"}
{"id": "946849", "url": "https://cs.wikipedia.org/wiki?curid=946849", "title": "Oto Bachorík", "text": "Oto Bachorík\n\nOto Bachorík (* 1959) je slovenský výtvarný umělec – sochař, restaurátor a pedagog.\n\nPochází z umělecké rodiny, jeho otec byl grafik, jeho matka byla výtvarnice-keramička.\n\nVystudoval řezbářství na Střední škole uměleckého průmyslu a sochařství a restaurátorství na Vysoké škole výtvarných umění v Bratislavě.\n\nJeho manželkou je malířka Zuzana Bachoríková, se kterou má dvě děti.\n\n"}
{"id": "946851", "url": "https://cs.wikipedia.org/wiki?curid=946851", "title": "Kremlin Cup 2013 – ženská dvouhra", "text": "Kremlin Cup 2013 – ženská dvouhra\n\nDo soutěže ženské dvouhry na tenisovém turnaji Kremlin Cup 2013 nastoupilo dvacet osm hráček. Obhájkyní titulu byla dánská bývalá světová jednička Caroline Wozniacká, která zvolila start na paralelně probíhajícím lucemburském turnaji BGL Luxembourg Open.\n\nSoutěž dvouhry vyhrála pátá nasazená Rumunka Simona Halepová, jež ve finále zdolala australskou turnajovou sedmičku Samanthu Stosurovou ve třech sadách .\n\nSimona Halepová získala, po trofejích v Norimberku, Rosmalenu, Budapešti a New Havenu, pátý singlový titul v probíhající sezóně i v kariéře. Zároveň vyhrála páté finále za sebou.\n\nČtyři nejvýše nasazené hráčky měly volný los do druhého kola.\n\n"}
{"id": "946854", "url": "https://cs.wikipedia.org/wiki?curid=946854", "title": "BGL Luxembourg Open 2013 – ženská dvouhra", "text": "BGL Luxembourg Open 2013 – ženská dvouhra\n\nDo soutěže ženské dvouhry na tenisovém turnaji BGL Luxembourg Open 2013 nastoupilo třicet dva hráček. Obhájkyní titulu byla bývalá americká světová jednička Venus Williamsová, která do soutěže nezasáhla.\n\nSoutěž dvouhry vyhrála nejvýše nasazená Dánka Caroline Wozniacká, která ve finále zdolala německou teenagerku Anniku Beckovou ve dvou sadách .\n\nCaroline Wozniacká tak získala, po prohraném březnovém finále na Indian Wells Masters, první titul sezóny a celkově dvacátý první singlový triumf v kariéře.\n\n\n"}
{"id": "946864", "url": "https://cs.wikipedia.org/wiki?curid=946864", "title": "De Dion-Bouton", "text": "De Dion-Bouton\n\nDe Dion-Bouton byla francouzská automobilka. Továrnu založil v roce 1883 v Paříži zámožný šlechtic Jules-Albert de Dion, přidal se k němu konstruktér Georges Bouton a jeho švagr Charles Trépardoux. Původně vyráběli parní automobily, ale postupně se přeorientovali na vozy se spalovacím motorem. Trépardoux s touto změnou nesouhlasil a v roce 1894 firmu opustil. V roce 1896 De Dion-Bouton vyvinul nápravu De Dion, spojující výhody pevné zadní nápravy a nezávislého zavěšení kol, protože rozvodovka je spojena s odpruženou karosérií. Tento systém se ukázal jako vhodný zejména pro sportovní vozy. Od roku 1897 vyráběla firma proslulé lehké motorové tříkolky. V době před první světovou válkou byl De Dion-Bouton největší automobilkou na světě (v roce 1900 vyrobila 400 automobilů a 3200 motorů). V roce 1901 byla založena americká divize automobilky. Podnik vyráběl také lokomotivy, lodní a letecké motory i kanóny. Po válce už De Dion-Bouton nedokázal čelit konkurenci vyrábějící stále levnější vozy a v roce 1932 výrobu osobních automobilů ukončil. Kromě osobních automobilů vyráběla společnost také nákladní a hasičské automobily. Definitivně firma zanikla v roce 1968.\n\nJules-Albert De Dion patřil také k zakladatelům motosportu. V roce 1887 byl iniciátorem prvního automobilového závodu všech dob z Neuilly-sur-Seine do Versailles, jehož vítězem se stal vůz De Dion-Bouton řízený Georgesem Boutonem. De Dion také přihlásil dva své vozy do závodu Peking-Paříž 1907.\n\n"}
{"id": "946867", "url": "https://cs.wikipedia.org/wiki?curid=946867", "title": "Gustáv Murín", "text": "Gustáv Murín\n\nGustáv Murín (* 9. dubna 1959 Bratislava) je slovenský přírodovědec, biolog, spisovatel, esejista, publicista, dramatik a scenárista.\n\nPochází z rodiny vysokoškolského profesora. Po maturitě na gymnáziu v letech 1978–1983 studoval na Přírodovědecké fakultě Univerzity Komenského v Bratislavě, kde v 1984 získal titul doktora přírodních věd a posléze v roce 1991 se stal i kandidátem věd. Absolvoval studijní pobyty na ČAV v Praze a Brně, Universitě v Seville, Universitě v Záhřebu, Akademii věd v Německu, Akademii věd v Rakousku a Universitě v Cambridge.\n\nSvoji literární, odbornou a publicistickou tvorbu zahájil již v 80. letech 20. století kdy publikoval různé texty v různých slovenských periodikách (zejména \"Slovenské pohľady\", \"Literárny týždenník\", \"Romboid\", \"Dotyky\"). Psal jak různé články a příspěvky týkající se biologie a ekologie tak i volnou literární tvorbu.\n\nV roce 1985 se stal zakladatelem Klubu mladých dramatiků, v roce 1986 pak Kruhu mladých autorů.\n\nV 90. letech se podílel na vzniku almanachu mladých spisovatelů střední a východní Evropy, v roce 1994 také působil jako organizátor setkání mladých spisovatelů tohoto regionu v Budměřicích.\n\nV roce 1994 na Slovensku zastupoval časopis \"Playboy\". Jde o člena Slovenského P.E.N. centra, v letech 2000 – 2004, 2009 – 2011 zde působil jako jeho předseda. Člen Centra San Miguel del Allende (od 2012).\n\nŽije a pracuje v Bratislavě, jako vědecký pracovník Katedry botaniky Univerzity Komenského.\n\n\n\n\n\n\n\n\nČesky:\n\n<nowiki>*</nowiki> Sex kontra kultura, doplnené\na rozšírené vydanie „Pud konta kultúra“, vyd. Hynek, 1999.\n\n<nowiki>*\nNáhradní konec světa, doplnené\na rozšírené vydanie Náhradný koniec sveta, vyd. Ivo Železný, 1999.</nowiki>\n\n<nowiki>*</nowiki> A stanete se bohy, zbierka esejí, vyd. Ivo Železný, 2002.\n\n<nowiki>* Abeceda\ntělesné lásky (+ P. Weiss), encyklopédia sexu, vyd. Triton, </nowiki>2004.\n\n<nowiki>*</nowiki> Česko-slovenský/Slovensko-český Dualóg (+ P. Žantovský), o\nčesko-slovenských vzťahoch, vyd. Slovenský\n\nliterárny klub v ČR, Praha,  2009.\n\n<nowiki>*</nowiki> Slovenská mafie v Praze – vyd. Marenčin PT, 2014.\n\nAnglicky:\n\n<nowiki>*</nowiki> SVET JE MALÝ/THE WORLD IS SMALL, vyd. SPN, 2012.\n\nFrancouzsky:\n\n<nowiki>* Le\nmonde est petit, zbierka\ncestovných príbehov, vyd. Langues&Mondes–L´Asiathèque, Paríž, 2005,  </nowiki>\n\nbilingválne\nslovensko-francúzske vydanie.\n\nHindí (India):\n\n<nowiki>* SafarNama,\nzbierka cestovných príbehov, vyd. Krishna Publ.,\nNew Delhi, </nowiki>2006.\n\nChorvatsky:\n\n<nowiki>* kako je malen\novaj svIjet, zbierka cestovných príbehov, vyd. Edicije Božičević, Zagreb, </nowiki>2009.\n\nBulharsky:\n\n<nowiki>*</nowiki>\nŽIVOTJT KATO SAMIZDAT, zbierka poviedok a esejí, vyd. PIC Publ., Veliko\nTarnovo, Bulgaria, 2013\n\nSrbsky:\n\n<nowiki>*</nowiki> Povratak u Buducńost – mozaika sídliskových príbehov, vyd. SezamBook, Belehrad, Srbsko, 2014.\n\n"}
{"id": "946868", "url": "https://cs.wikipedia.org/wiki?curid=946868", "title": "Kremlin Cup 2013 – ženská čtyřhra", "text": "Kremlin Cup 2013 – ženská čtyřhra\n\nDo soutěže ženské čtyřhry na tenisovém turnaji Kremlin Cup 2013 nastoupilo šestnáct dvojic. Obhájcem titulu byl ruský pár Jekatěrina Makarovová a Jelena Vesninová, jehož členky nestartovaly společně. Makarovová se z turnaje odhlásila pro zranění. Spoluhráčkou Vesninové se stala slovenská tenistka Daniela Hantuchová, která v důsledku zranění skrečovala čtvrtfinálový zápas.\n\nVítězem se stala nenasazená rusko-australská dvojice Světlana Kuzněcovová a Samantha Stosurová, když ve finále zdolala rusko-australské turnajové dvojky Allu Kudrjavcevovou s Anastasií Rodionovovou po rovnocenném zisku prvních dvou sad 6–1 a 1–6, až v supertiebreaku nejtěsnějším rozdílem míčů [10–8].\n\nSvětlana Kuzněcovová si připsala první deblový triumf sezóny a celkově šestnáctý kariérní. Pro Samanthu Stosurovou výhra znamenala také premiérový titul ze čtyřhry v roce 2013 a úhrnem dvacáté čtvrté turnajové vítězství na okruhu WTA Tour v této soutěži. Obě tenistky vyhrály první společnou trofej.\n\n"}
{"id": "946871", "url": "https://cs.wikipedia.org/wiki?curid=946871", "title": "The Quarterback", "text": "The Quarterback\n\nThe Quarterback je třetí epizoda páté série amerického hudebního seriálu \"Glee\" a v celkovém pořadí devadesátá první epizoda tohoto seriálu. Napsali ji všichni tři tvůrci seriálu, tedy Ryan Murphy, Brad Falchuk a Ian Brennan, režíroval ji Falchuk a poprvé se vysílala ve Spojených státech dne 10. října 2013 na televizním kanálu Fox. Hlavním tématem epizody je smrt postavy Finna Hudsona a pocta herci Corymu Monteithovi, který hrál Finna od prvního dílu a tragicky zemřel dne 13. července 2013.\n\nEpizodu přijali kritici pozitivně. V den svého vysílání ji sledovalo 7,40 milionů amerických diváků a získala rating 2,9 ve věkové skupině od osmnácti do čtyřiceti devíti let. Celková sledovanost a rating této epizody výrazně vzrostl oproti předchozí epizodě a sledovanost epizody byla zatím nejvyšší od 20. září 2012.\n\nStaří i noví členové New Directions zpívají \"Seasons of Love\" na pohřbu Finna Hudsona. O tři týdny později se shledávají na McKinleyově střední škole, kam je pozve vedoucí sboru Will Schuester (Matthew Morrison), aby prostřednictvím písně vzdali poctu Finnovi a připojili jejich osobní vzpomínku na něj. Mercedes Jones (Amber Riley) zpívá \"I'll Stand By You\", kterou předtím Finn zpíval, když si myslí, že se stal otcem. Ředitelka Sue Sylvester (Jane Lynch) dovolí studentům, aby z Finnovy staré skříňky udělali místo pro vzpomínky a zasadí strom na jeho počest, strom je ale později ukraden. Kurt Hummel (Chris Colfer) pomáhá svým rodičům uklidit Finnovy věci, nechává si Finnovu bundu a dává svému otci Burtovi (Mike O'Malley) Finnovu lampu a fotbalový míč. Carole Hudson-Hummel (Romy Rosemont) se brzy zhroutí žalem a rodina se semkne a utěšuje jeden druhého.\n\nDalší den se sbor schází v hale, kde Sam Evans (Chord Overstreet) a Artie Abrams (Kevin McHale) vedou sbor v písni \"Fire and Rain\". Santana Lopez (Naya Rivera) není schopna se vyrovnat se svým zármutkem a odchází dřív, aby navštívila Finnův memoriál, kde najde Bree (Erinn Westbrook), která vede skupinu roztleskávaček, které na příkaz Sue memoriál rozebírají. Santana konfrontuje Sue v její kanceláře, obviní Sue z toho, že Finna nenáviděla a před svým odchodem ji ve vzteku strčí do knihovny. Později Willovi řekne jeho žena, výchovná poradkyně Emma Pillsbury (Jayma Mays), že si dělá starosti ohledně toho, jak Will skrývá své vlastní city ve snaze vytvořit emocionální podporu pro ostatní. Will prohlašuje, že je v pořádku a vrací se do sboru, kde Santana zpívá \"If I Die Young\", ale v polovině písně se zhroutí a uteče. Kurt ji najde v hale, kde Santana lituje, že se k Finnovi nechovala lépe, ale Kurt ji ujišťuje, že se o ní Finn staral a věděl, že je dobrá osoba. Před odchodem Kurt dává Santaně bundu, která patřila Finnovi.\n\nTrenérka fotbalu Shannon Beiste (Dot-Marie Jones) si všimne, že Noah \"Puck\" Puckerman (Mark Salling) je po pohřbu Finna neustále opilý, vede ho do šatny, kde se Puck zhroutí a přizná se Beiste, že se bojí, že když začne plakat, tak nikdy nebude moci přestat a že se bez Finnova vedení cítí ztracený. Beiste řekne Puckovi, že bude muset věřit, že vzpomínky na Finna a jeho vlastní instinkty mu budou stačit, aby ho vedly správným směrem dopředu. Beiste také prozradí, že ví, že strom na Finnovu počest ukradl Puck, a ten jí slíbí, že ho vrátí. Puck později zpívá ve sborové místnosti \"No Surrender\", kde ho Santana obviní z krádeže Finnovy bundy, což ale Puck odmítá.\n\nNew Directions přináší paličky k bicím k Finnově memoriálu, kde se setkají s Rachel Berry (Lea Michele), která získala dostatek síly, aby se vrátila. Před sborem zpívá \"Make You Feel My Love\". Santana se později omlouvá Sue za své chování. Sue prozradí, že má zlomené srdce z toho, že Finn zemřel z myšlenkou, že ho nenáviděla, zatímco ona ho ve skutečnosti respektovala a těšila se na to, jak se stane jejím kolegou. Santana také mluví s Willem a řekne mu, že má mnoho pochyb, jestli se ještě někdy vůbec vrátí do Limy, protože toto místo je plné bolestivých vzpomínek. Will jí řekne, že je na ní hrdý a respektuje její rozhodnutí. Puck navrací strom na své původní místo a řekne Beiste, že se přidává k Air Force, aby se vydal správnou cestou a poctil Finnovu památku. Beiste mu popřeje hodně štěstí a když odjíždí, tak se usměje, protože zjistí, že Puck do stromu vyryl slovo \"Quarterback\" (Finnova pozice ve školním fotbalovém týmu).\n\nRachel si později promluví s Willem ve sborové místnosti, přizná se, že si s Finnem stále povídá a že se bojí, že její vzpomínky na něj budou nakonec slábnout. Je nejistá ohledně své budoucnosti, protože vždy plánovala, že bude mít úspěšnou kariéru na Broadwayi, poté se vrátí domů, kde se usmíří s Finnem a až po zbytek života zůstanou spolu. Will se jí zeptá, jestli někdy o svém plánu řekla Finnovi a ona mu odpoví, že nemusela, protože on to už věděl. Will ji znovu ujišťuje, že ačkoliv její život může mít jiný směr než předpokládala, může to být lepší než předpokládala, ale Rachel nesouhlasí, protože Finn byl její spřízněná duše. Rachel potom dává Willovi zarámovaný obraz na vzpomínku Finna s jeho citátem: \"Show musí pokračovat...všude možně...nebo tak něco.\" Will obraz vyvěsí ve sborové místnosti.\n\nWill později přijde domů, ze své tašky vytáhne Finnovu bundu, čímž odhalí, že si jí vzal sám a konečně začne plakat. Emma přijde domů, najde plačícího Willa, který drží bundu a pomáhá svému manželovi se uklidnit.\n\n"}
{"id": "946875", "url": "https://cs.wikipedia.org/wiki?curid=946875", "title": "Kostel svatého Ducha (Dobruška)", "text": "Kostel svatého Ducha (Dobruška)\n\nKostel svatého Ducha je římskokatolický hřbitovní kostel v Dobrušce za městem směrem k Orlickým horám. Je chráněn jako kulturní památka České republiky.\n\nDatum vzniku původního kostela není známo. V 16. století byl zřejmě původní dřevěný kostel nahrazen kamenným. Gotický původ kostela se zatím nepotvrdil. Se zvonicí osazenou zvonem z roku 1588 od královéhradeckého zvonaře Eliáše je kostel nejvýraznější krajinnou dominantou. Pod zvonicí byla v letech 1767-1782 poustevna. Barokní úpravy kostela byly provedeny v roce 1761, další úpravy v letech 1896 a 1957. Při poslední úpravě byl kostelu vrácen renesanční nádech.\n\nJednolodní, přibližně orientovaná podélná stavba s mírně odsazeným obdélným presbytářem a sakristií čtvercového tvaru v ose závěru. Hlavní průčelí je členěno pilastry a završeno barokním vykrajovaným štítem a trojúhelníkovým nástavcem. Hranolová raně barokní zvonice z roku 1687 je součástí ohradní zdi hřbitova.\n\nV kostele je pohřben donátor kostela rytíř Andreáš Nejman z Ryglic a Lövensteinu (náhrobek z roku 1632).\n\nBohoslužby se v kostele konají příležitostně.\n\nV prostoru kostela a zvonice se natáčel televizní seriál F. L. Věk. Kostel si zahrál i ve filmu Babička.\n\n"}
{"id": "946879", "url": "https://cs.wikipedia.org/wiki?curid=946879", "title": "Moře (film, 2000)", "text": "Moře (film, 2000)\n\nMoře (ve španělském originále El mar) je španělský hraný film z roku 2000, který režíroval Agustí Villaronga podle vlastního scénáře. Film byl natočen podle stejnojmenného románu Blai Boneta. Snímek měl světovou premiéru na Mezinárodním filmovém festivalu v Berlíně 15. února 2002, v ČR byl uveden v roce 2004 na filmovém festivalu Febiofest.\n\nPříběh začíná na venkově na Mallorce v roce 1936 během španělské občanské války. Chlapci Ramallo, Manuel a Pau a dívka Francisca jsou svědky popravy levičáků Francovými stoupenci. Pau, jehož otec byl rovněž popraven, se chce pomstít mučením Julià Ballestera, syna otcova vraha. Julià se mu posmívá a Pau se rozzuří a zabije ho. Poté spáchá sebevraždu skokem do podzemní jeskyně. Ramallo, Manuel a Francisa jsou svědky těchto tragických událostí.\n\nO více než deset let později je Ramallo poslán do léčebny tuberkulózy. Ramallo je překvapen, když zde potkává nejen Manuela, svého kamaráda z dětství, který je zde také jako pacient, ale i Franciscu, která se stala jeptiškou a pečuje o nemocné. Zatímco Manuel našel během nemoci útěchu v náboženství, Ramallo si z nemoci nic nedělá. Krátce po jeho příjezdu Ramalla navštíví Eugeni Morell, jeho bývalý šéf pašerácké bandy, který byl zároveň jeho milencem. Ramallo se s Morellem už nechce vidět a plánuje, že mu ukradne jeho kontraband. Manuel mu pomůže získat klíče od auta správce sanatoria a Ramallo odveze Morellův kontraband na utajené místo. Ramallo jde poté za Morellem a zabije ho. Vrací se do sanatoria , aby se pomstil Manuel. Manuel řekne Ramallovi, že ho miluje. Ramallo jej znásilní. Přitom mu Manuel vbodne nůž do krku a sám si podřeže zápěstí. Obě těla nalezne Francisca, která je odveze do márnice.\n\n"}
{"id": "946884", "url": "https://cs.wikipedia.org/wiki?curid=946884", "title": "Erhard Keller", "text": "Erhard Keller\n\nErhard Keller (* 24. prosince 1944 Günzburg, Bavorsko) je bývalý západoněmecký rychlobruslař.\n\nNa mezinárodní scéně debutoval v roce 1966, kdy se na Mistrovství světa umístil na 22. místě. Podobných umístění ve třetí desítce dosahoval i v dalších letech. Startoval na Zimních olympijských hrách 1968, kde ve sprinterském závodě na 500 m získal zlatou medaili. O rok později se poprvé představil na Mistrovství Evropy (32. místo). Roku 1970 se mimo jiné zúčastnil premiérového ročníku Mistrovství světa ve sprintu, kde skončil šestý. O rok později již sprinterský šampionát vyhrál. Na zimní olympiádě 1972 obhájil zlato v závodě na 500 m. Připojil se k nově vzniklé profesionální rychlobruslařské lize International Speed Skating League (ISSL), na jejímž světovém sprinterském mistrovství v roce 1973 byl třetí. ISSL však existovala pouze krátce do roku 1974, Keller poté již na mezinárodní scéně nezávodil. Poslední start absolvoval v roce 1977 na západoněmeckém šampionátu, v průběhu 80. let se ještě objevoval na veteránských závodech.\n\n"}
{"id": "946886", "url": "https://cs.wikipedia.org/wiki?curid=946886", "title": "Jana Jurečková", "text": "Jana Jurečková\n\nJana Jurečková (* 20. září 1940, Praha, Protektorát Čechy a Morava) je česká matematička a matematická statistička. Dosáhla významných výsledků v asymptotických metodách matematické statistiky, neparametrické statistice,\nteorii pořadových testů.\n\nV roce 1962 vystudovala matematiku se zaměřením na matematickou statistiku, během své vědecké kariéry se postupně zaměřila zejména na teorii pořadových testů, robustních metod a teorii extrémů. V roce 1967 obhájila tamtéž kandidátskou práci na Československé akademii věd, vedoucí práce byl prof. Jaroslav Hájek. Habilitovala v roce 1982. V roce 1984 získala hodnost doktor věd a profesorkou matematické statistiky byla jmenována roku 1994. Od roku 1964 pracuje na katedře matematické statistiky matematicko-fyzikální fakulty Univerzity Karlovy.\n\nOd roku 2003 je členkou Učené společnosti České republiky.\n\nKromě řady vědeckých článků sepsala tyto monografie:\n\n"}
{"id": "946895", "url": "https://cs.wikipedia.org/wiki?curid=946895", "title": "Lisa Origliasso", "text": "Lisa Origliasso\n\nLisa Origliasso, celým jménem Lisa Marie Origliasso (* 25. prosince 1984, Brisbane, Queensland, Austrálie) je australská zpěvačka, hudební skladatelka a fotomodelka. \n\nJejí otec Joseph Origliasso je australsko-sicilského původu. Matka Colleen Origliasso je Australanka. Má staršího bratra Juliana a dvojče Jessicu. Vyrůstala v Albany Creek, severozápadně od Brisbane, kde navštěvovala \"Ferny Grove State High School\" a později \"Wawell High School\". V současnosti je členkou skupiny The Veronicas.\n\n"}
{"id": "946898", "url": "https://cs.wikipedia.org/wiki?curid=946898", "title": "Jessica Origliasso", "text": "Jessica Origliasso\n\nJessica Origliasso, celým jménem Jessica Louise Origliasso (* 25. prosince 1984, Brisbane, Queensland, Austrálie) je australská zpěvačka, hudební skladatelka a fotomodelka. \n\nJejí otec \"Joseph Origliasso\" je australsko-sicilského původu. Matka \"Colleen Origliasso\" je Australanka. Má staršího bratra Juliana a dvojče Lisu. Vyrůstala v Albany Creek, severozápadně od Brisbane, kde navštěvovala \"Ferny Grove State High School\" a později \"Wawell High School\". V současnosti je členkou skupiny The Veronicas.\n\n"}
{"id": "946902", "url": "https://cs.wikipedia.org/wiki?curid=946902", "title": "Římskokatolická farnost Tatobity", "text": "Římskokatolická farnost Tatobity\n\nŘímskokatolická farnost Tatobity (lat. \"Tatobita\") je územní společenství římských katolíků v Tatobitech a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1784. Od roku 1789 zde byla lokálie. Farnost byla kanonicky zřízena od roku 1858.\n\n\"Začátek působnosti jmenovaného v duchovní správě farnosti od:\"\n\n\n\nZ důvodu efektivity duchovní správy byl vytvořen \"farní obvod\" (kolatura) farnosti Semily, jehož součástí je i farnost Tatobity, která je tak spravována \"excurrendo\".\n\nŘímskokatolická farnost Tatobity\n\n"}
{"id": "946909", "url": "https://cs.wikipedia.org/wiki?curid=946909", "title": "Antonín Nedoma", "text": "Antonín Nedoma\n\nAntonín Nedoma (1840 Ledčice – 3. září 1927 Vraňany) byl rakouský a český rolník a politik, na konci 19. století krátce poslanec Českého zemského sněmu.\n\nNarodil se v Ledčicích, v usedlosti čp. 28. Byl synem místního evangelického učitele Josefa Nedomy a Anny, rozené Michalové. Starší bratr Bedřich Nedoma byl malířem a technikem.\n\nAntonín Nedoma se zpočátku věnoval obchodu, pak spravoval zemědělskou usedlost. V roce 1868 spolupořádal tábor lidu. Později žil ve Vraňanech, kam se přiženil. Koncem 19. století se uvádí jako člen okresního výboru a okresní školní rady v Mělníku a delegát zemské zemědělské rady.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Mělník) do Českého zemského sněmu. Politicky patřil k mladočeské straně. Roku 1896 na mandát rezignoval.\n\nZemřel v září 1927. Pohřben byl na evangelickém hřbitově v Ledčicích.\n"}
{"id": "946910", "url": "https://cs.wikipedia.org/wiki?curid=946910", "title": "Nedoma", "text": "Nedoma\n\nPříjmení Nedoma (Nedomová) nosí tyto osobnosti:\n"}
{"id": "946911", "url": "https://cs.wikipedia.org/wiki?curid=946911", "title": "Yaël Abecassis", "text": "Yaël Abecassis\n\nYaël Abecassis ( ; * 19. července 1967 Aškelon) je izraelská herečka a modelka marockého původu.\n\n"}
{"id": "946913", "url": "https://cs.wikipedia.org/wiki?curid=946913", "title": "Hraunfossar", "text": "Hraunfossar\n\nHraunfossar (Borgarfjörður, západní Island) je několik vodopádů, které jsou tvořeny menšími potůčky tekoucími z lávového pole ze sopky, která vypukla pod ledovcem Langjökull. Vodopády se vlévají do řeky Hvítá. Skála je velmi pórovitá, proto umožňuje, aby voda tryskala zpod lávy a tvořila kaskády přes neobvykle tvarované skály.\n\n"}
{"id": "946914", "url": "https://cs.wikipedia.org/wiki?curid=946914", "title": "Václav Nehasil", "text": "Václav Nehasil\n\nVáclav Nehasil (1845 Tismice – 14. dubna 1929 Tismice) byl rakouský a český rolník a politik, na přelomu 19. a 20. století poslanec Českého zemského sněmu.\n\nVystudoval německou nižší reálnou školu u piaristů v Brandýse nad Labem. Pak spravoval svou zemědělskou usedlost. Po dobu třinácti let působil jako starosta v rodných Tismicích. Roku 1889 se stal členem okresního výboru, byl náměstkem okresního starosty, členem okresní školní rady a předsedou hospodářského spolku v Českém Brodě.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Černý Kostelec) do Českého zemského sněmu. Politicky patřil k mladočeské straně.\n"}
{"id": "946917", "url": "https://cs.wikipedia.org/wiki?curid=946917", "title": "Barbara Erskinová", "text": "Barbara Erskinová\n\nBarbara Erskinová, nepřechýleně \"Erskine\" (* 10. srpna 1944 Nottingham) je britská spisovatelka.\n\nNa Edinburské univerzitě vystudovala středověkou historii Skotska. Jejím knižním debutem byl román \"Žila jsem již před staletími\" z roku 1986, který byl přeložen do 30 jazyků a bylo z něj prodáno přes tři miliony výtisků. Píše zejména historické romány, kromě nich napsala také několik sbírek povídek. S novým titulem přichází průměrně jednou za dva roky, a to kvůli provádění obsáhlého výzkumu a kvůli psaní dvou verzí každé nové knihy. Prakticky celé její dosavadní dílo je přeloženo do češtiny.\n\nVlastní starobylý zámek v essexském městě Colchester a dům v Herefordu v hrabství Herefordshire.\n\n\n\n"}
{"id": "946919", "url": "https://cs.wikipedia.org/wiki?curid=946919", "title": "František Niklfeld", "text": "František Niklfeld\n\nFrantišek Niklfeld (7. nebo 8. prosince 1841 Dvorek u Přibyslavi – 18. ledna 1915 Dvorek u Přibyslavi) byl rakouský a český rolník a politik, na přelomu 19. a 20. století poslanec Českého zemského sněmu, dlouholetý starosta Přibyslavi.\n\nPocházel z osady Dvorek u Přibyslavi, z rodu, kterému v polovině 19. století ve Dvorku patřily tři zemědělské usedlosti. Od mládí byl aktivní ve veřejném životě. Od roku 1869 zasedal v přibyslavské městské radě, v níž vystřídal svého otce Jana Niklfelda. V roce 1875, 1891 a 1895 byl zvolen okresním starostou v Přibyslavi, ale ani jednou nezískal císařské potvrzení do této funkce. Důvodem mělo být to, že se císaři doneslo, že Niklfeld měl své dceři zakázat přednést oslavnou báseň k výročí panovnického rodu.\n\nKoncem 19. století se uvádí jako člen okresní školní rady v Chotěboři a starosta Přibyslavi. Starostou města byl po více než 22 let. Za jeho působení v čele Přibyslavi došlo k výstavbě silnice do Šlapanova, rozšíření kanalizační sítě, zbudování městských jatek, nové školy a izolačního pavilonu pro infekční pacienty. Byl aktivní v mnoha místních spolcích. Předsedal místnímu odboru Ústřední matice školské, působil jako starosta místní sokolské jednoty a předsedal představenstvu Občanské záložny v Přibyslavi.\n\nV 90. letech 19. století se zapojil i do zemské politiky. V doplňovacích volbách roku 1891 byl zvolen v kurii venkovských obcí (volební obvod Chotěboř) do Českého zemského sněmu. Mandát obhájil ve volbách v roce 1895. Politicky patřil k mladočeské straně. Opětovně byl zvolen i ve volbách v roce 1901. Na sněmu se profiloval jako odborník a zastánce zemědělských zájmů. Roku 1894 se stal předsedou české sekce zemské zemědělské rady, nebyl ovšem do funkce potvrzen císařem.\n\nV roce 1914 neuspěl v komunálních volbách a místo něj se starostou Přibyslavi stal Jan Bechyně. Zemřel v lednu 1915.\n\n"}
{"id": "946924", "url": "https://cs.wikipedia.org/wiki?curid=946924", "title": "Seznam kulturních památek v Bosni", "text": "Seznam kulturních památek v Bosni\n\n\n"}
{"id": "946926", "url": "https://cs.wikipedia.org/wiki?curid=946926", "title": "Seznam kulturních památek v Březovicích", "text": "Seznam kulturních památek v Březovicích\n\n\n"}
{"id": "946928", "url": "https://cs.wikipedia.org/wiki?curid=946928", "title": "Ambros Opitz", "text": "Ambros Opitz\n\nAmbros Opitz (27. září 1846 Leopoldka u Velkého Šenova – 27. září 1907 Varnsdorf), byl rakouský a český katolický duchovní, novinář, vydavatel a politik německé národnosti, na přelomu 19. a 20. století poslanec Českého zemského sněmu; jeden ze zakladatelů Křesťansko-sociální strany mezi českými Němci.\n\nByl synem obchodníka s textilem. Studoval na katolickém kněžském semináři v Litoměřicích. Roku 1870 byl vysvěcen na kněze. Nastoupil jako kaplan do Varnsdorfu. Vymezoval se proti sekularizaci ale i proti starokatolické církvi, která ve Varnsdorfu získala silné pozice. Od roku 1874 již nebyl aktivní coby duchovní a soustřeďoval se na publicistickou činnost. Ve Varnsdorfu založil tiskárnu, později společně s knihkupectvím a knihvazačstvím. Vydával zde vlastní propagační spisy a periodika jako \"Nordböhmisches Volksblatt\", \"Warnsdorfer Hausblätter\" nebo \"Österreichische Volkszeitung\". Postupně přebíral i další denní listy, podnikal i ve Vídni, kde vydával \"Reichspost\". Inspiroval svým příkladem vznik jiných katolicky orientovaných tiskáren. Zájem o angažovanost katolíků ve veřejném životě jej dovedl do Křesťansko-sociální strany. Podílel se na vzniku četných katolických spolků. V roce 1897 založil Křesťansko-sociální svaz pro Německé Čechy. Od roku 1887 organizoval první katolické sjezdy v Čechách a byl aktivním účastníkem celorakouských katolických sjezdů.\n\nKoncem století se zapojil i do zemské politiky. Ve volbách v roce 1895 byl zvolen v městské kurii (volební obvod Georgswalde) do Českého zemského sněmu. Uvádí se jako německý křesťanský sociál (Křesťansko-soc. strana).\n\n"}
{"id": "946931", "url": "https://cs.wikipedia.org/wiki?curid=946931", "title": "Anna Jókaiová", "text": "Anna Jókaiová\n\nAnna Jókaiová (24. listopadu 1932 Józsefváros, Budapešť – 5. červen 2017, tamtéž) byla maďarská spisovatelka. Publikovala od roku 1968.\n\n\n\n"}
{"id": "946935", "url": "https://cs.wikipedia.org/wiki?curid=946935", "title": "Hřib hedvábný", "text": "Hřib hedvábný\n\nHřib hedvábný (\"Boletus sericeus\") je název, který mykologové používali pro několik různých druhů hřibovitých hub:\n"}
{"id": "946938", "url": "https://cs.wikipedia.org/wiki?curid=946938", "title": "Mary Somerville", "text": "Mary Somerville\n\nMary Fairfax Somerville (26. prosince 1780 – 28. listopadu 1872) byla britská vědkyně a spisovatelka ze Skotska. Je považována za průkopnici v oblasti zapojení žen do oblasti vědy. Mary studovala matematiku, geometrii, geografii, algebru a astronomii a po Caroline Herschel se stala druhou Britkou, které její vědecká činnost přinesla široké uznání.\n\nMary Somerville vyrůstala v námořnické rodině, kdy její otec trávil celou řadu let na moři. V mládí se proto seznámila s celou řadou knih o matematice, geometrii a zeměpise. To podnítilo její zájem ke studiu věd.\n\nSomerville se znala s Adou Lovelace, kterou seznámila s celou řadou vzdělanců své doby, mezi které patřil např. i Charles Babbage. Sama Mary byla členem Královské astronomické společnosti. Reinterpretovala Laplaceovu práci \"Nebeskou mechaniku\". V další své knize, \"O souvislosti fyzikálních věd\" se pokusila hledat souvislosti mezi astronomií, mechanikou a dalšími oblastmi tehdejšího výzkumu. Vzhledem k čtivému a jednoduchému jazyku získala její kniha značnou popularitu a byla vydána ve vyšším nákladu než Newtonova práce \"Principia\". Její třetí dílo, které neslo název \"Fyzikální zeměpis\", se zabývalo zemským povrchem, mořem, vzduchem, různými životními formami a jejich distribucí.\n\nPřestože Mary Somerville získala díky svým knihám značnou popularitu, mnohé učené společnosti tehdejší doby její vědeckou práci přehlížely a podceňovaly. Uznání Somerville získala až mnoho let po své smrti.\n\n\n"}
{"id": "946940", "url": "https://cs.wikipedia.org/wiki?curid=946940", "title": "Seznam medailistů na letních olympijských hrách v dráhové cyklistice – ženy vyřazené disciplíny", "text": "Seznam medailistů na letních olympijských hrách v dráhové cyklistice – ženy vyřazené disciplíny\n"}
{"id": "946941", "url": "https://cs.wikipedia.org/wiki?curid=946941", "title": "Seznam medailistů na letních olympijských hrách v dráhové cyklistice – muži vyřazené disciplíny", "text": "Seznam medailistů na letních olympijských hrách v dráhové cyklistice – muži vyřazené disciplíny\n\nBěhem prvních čtyř olympiád dráhová cyklistika zahrnovala rozličné disciplíny, které se konaly pouze na jedné či dvou olympiádách.\n"}
{"id": "946942", "url": "https://cs.wikipedia.org/wiki?curid=946942", "title": "Seznam medailistů na letních olympijských hrách v silniční cyklistice – muži vyřazené disciplíny", "text": "Seznam medailistů na letních olympijských hrách v silniční cyklistice – muži vyřazené disciplíny\n"}
{"id": "946944", "url": "https://cs.wikipedia.org/wiki?curid=946944", "title": "Nokia Lumia 2520", "text": "Nokia Lumia 2520\n\nNokia Lumia 2520 je první tablet od finské společnosti Nokia představený 22. října 2013 na konferenci Nokia World 2013 s následujícími parametry:\n"}
{"id": "946948", "url": "https://cs.wikipedia.org/wiki?curid=946948", "title": "Zdeněk Mysliveček", "text": "Zdeněk Mysliveček\n\nZdeněk Mysliveček (13. září 1881 Pelhřimov – 11. března 1974 Praha) byl český neurolog a psychiatr, profesor Karlovy univerzity.\n\nNarodil se v Pelhřimově jako druhé dítě tehdejšího c. k. komisaře Aloise Myslivečka (* 1842) a jeho ženy Marie rozené Hartmanové (* 1856). Roku 1889 se rodina přestěhovala na Smíchov a od roku 1894 bydleli na Vinohradech. Starší sestra Valérie Hachla-Myslivečková (1878–1968) byla česká designérka, šperkařka, malířka a grafička.\n\nVystudoval medicinu na lékařské fakultě české univerzity, kde roku 1905 promoval. Působil jako neurolog a psychiatr také v cizině a v letech 1919–1930 byl profesorem neurologie a psychiatrie na nově založené Univerzitě Komenského v Bratislavě. Od roku 1930 byl přednostou Psychiatrické kliniky a (kromě válečných let) profesorem psychiatrie na lékařské fakultě Univerzity Karlovy v Praze (později 1. lékařská fakulta). V roce 1957 odešel do důchodu.\n\nMysliveček byl zastáncem čistě fyziologicky a neurologicky pojaté psychiatrie a spíše odpůrcem psychologických a psychoanalytických směrů. Byl autorem řady celostátních vysokoškolských učebnic, publikoval v oblasti neurohistologie a neuropatologie, zabýval se také léčením alkoholismu a soudní psychiatrií.\n\nPatřil mezi zakladatele české psychiatrie a jeho klinice v Kateřinské ulici říkají starší Pražané dosud \"u Myslivečků\".\n\n"}
{"id": "946950", "url": "https://cs.wikipedia.org/wiki?curid=946950", "title": "Valerij Muratov", "text": "Valerij Muratov\n\nValerij Alexejevič Muratov ( ; * 1. května 1946 Moskva, Ruská SFSR) je bývalý sovětský rychlobruslař.\n\nNa velkých mezinárodních závodech se poprvé představil v roce 1968, kdy se na Zimních olympijských hrách umístil v závodě na 500 m na 18. místě. Startoval na premiérovém ročníku Mistrovství světa ve sprintu 1970, kde získal zlatou medaili, o rok později byl šestý. Na zimní olympiádě 1972 vybojoval na trati 500 m bronzovou medaili (dále skončil na trati 1500 m na 21. místě), o několik týdnů později si přivezl stříbro ze sprinterského světového šampionátu. Další medaile na mistrovství světa ve sprintu získal v roce 1973 (zlato) a 1975 (bronz). Zúčastnil se také ZOH 1976, kde si dobruslil pro stříbro v závodě na 500 m a pro bronz na dvojnásobné distanci. V dalších dvou letech startoval pouze v domácích závodech, jednou výjimkou bylo Mistrovství světa ve sprintu 1978, na kterém se umístil na páté příčce. Po sezóně 1977/1978 ukončil aktivní kariéru.\n\n"}
{"id": "946953", "url": "https://cs.wikipedia.org/wiki?curid=946953", "title": "Cyklistika na Letních olympijských hrách 2012", "text": "Cyklistika na Letních olympijských hrách 2012\n\nCyklistické soutěže na Letních olympijských hrách 2012 v Londýně.\n"}
{"id": "946954", "url": "https://cs.wikipedia.org/wiki?curid=946954", "title": "Hasse Börjes", "text": "Hasse Börjes\n\nHasse Börjes (* 25. ledna 1948 Rättvik) je bývalý švédský rychlobruslař.\n\nJeho mezinárodním debutem byl start na Zimních olympijských hrách 1968, kde se v závodě na 500 m umístil na 15. místě. V roce 1970 se zúčastnil premiérového ročníku Mistrovství světa ve sprintu, na kterém skončil devátý. Na zimní olympiádě 1972 získal na trati 500 m stříbrnou medaili, o několik týdnů později byl čtvrtý na světovém sprinterském šampionátu. Připojil se k nově vzniklé profesionální rychlobruslařské lize International Speed Skating League (ISSL), jejíž světové mistrovství ve sprintu v roce 1973 vyhrál. ISSL však existovala pouze krátce do roku 1974, Börjes poté již na mezinárodní scéně nezávodil. Poslední start absolvoval v roce 1976 na švédském šampionátu.\n"}
{"id": "946955", "url": "https://cs.wikipedia.org/wiki?curid=946955", "title": "Josef Pech", "text": "Josef Pech\n\nJosef Pech (8. srpna 1849 Nový Rychnov – 25. července 1902 Nový Rychnov) byl rakouský a český rolník a politik, na přelomu 19. a 20. století poslanec Českého zemského sněmu.\n\nVystudoval gymnázium v Jihlavě a Německém Brodě a pak absolvoval na Karlo-Ferdinandově univerzitě v Praze filozofickou fakultu. Připravoval se na dráhu středoškolského pedagoga, ale nemohl najít pracovní místo a tak se roku 1876 po smrti otce ujal správy rodinného hospodářství. Byl starostou rodného městyse. Coby starosta byl uváděn již k roku 1895, stejně tak k roku 1897. Zasedal i v okresním výboru.\n\nProfesí byl poštmistrem. Byl předsedou sboru dobrovolných hasičů v Novém Rychnově.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Pelhřimov, Pacov, Kamenice nad Lipou) do Českého zemského sněmu. Politicky patřil k mladočeské straně.\n\nZemřel v červenci 1902.\n"}
{"id": "946957", "url": "https://cs.wikipedia.org/wiki?curid=946957", "title": "Dan Immerfall", "text": "Dan Immerfall\n\nDaniel James „Dan“ Immerfall (* 14. prosince 1955 Madison, Wisconsin) je bývalý americký rychlobruslař.\n\nNa sprinterských světových šampionátech startoval od roku 1973, jeho největším úspěchem z následujících let byla stříbrná medaile z ročníku 1976, kromě toho skončil ještě na dalších třech šampionátech v první desítce. V roce 1976 se poprvé a naposledy zúčastnil Mistrovství světa juniorů (17. místo) a především Zimních olympijských her. V olympijském závodě na 500 m vybojoval bronzovou medaili, na dvojnásobné trati byl dvanáctý. Roku 1977 bez většího úspěchu (25. místo) startoval na Mistrovství světa ve víceboji. Na zimní olympiádě 1980 dokončil závod na 500 m na páté příčce. Sportovní kariéru ukončil po sezóně 1983/1984.\n"}
{"id": "946961", "url": "https://cs.wikipedia.org/wiki?curid=946961", "title": "Jevgenij Kulikov", "text": "Jevgenij Kulikov\n\nJevgenij Nikolajevič Kulikov ( ; * 25. května 1950 Sverdlovská oblast, Ruská SFSR) je bývalý sovětský rychlobruslař.\n\nPrvního sprinterského mistrovství světa se zúčastnil v roce 1974, kdy skončil na šestnácté příčce. O rok později již na šampionátu získal stříbrnou medaili. Startoval na Zimních olympijských hrách 1976, odkud si přivezl zlatou medaili ze závodu na 500 m. Další cenný kov přidal do své sbírky na Mistrovství světa ve sprintu 1977, kde se umístil na třetím místě. Na zimní olympiádě 1980 získal na distanci 500 m stříbrnou medaili. V dalších letech již startoval pouze na menších závodech nebo sovětských šampionátech, kariéru ukončil po sezóně 1981/1982.\n\nV roce 1975 obdržel cenu Oscara Mathisena.\n"}
{"id": "946968", "url": "https://cs.wikipedia.org/wiki?curid=946968", "title": "Anton Pergelt", "text": "Anton Pergelt\n\nAnton Pergelt (11. ledna 1853, Žofín – 8. října 1910, Vídeň) byl rakouský a český právník a politik německé národnosti, na přelomu 19. a 20. století poslanec Českého zemského sněmu a Říšské rady.\n\nVystudoval práva na Vídeňské univerzitě, kde roku 1881 získal titul doktora práv. Věnoval se pak advokacii, nejprve v kanceláři vídeňského advokáta Franze, od roku 1886 jako samostatný advokát ve Vídni.\n\nRoku 1892 zasedl po doplňovací volbě v Říšské radě (celostátní zákonodárný sbor). Nastoupil 18. ledna 1892 místo Karla Hielleho. Zastupoval městskou kurii, obvod Rumburk, Krásná Lípa atd. Mandát obhájil za týž obvod ve volbách do Říšské rady roku 1897 a volbách do Říšské rady roku 1901. Na Říšské radě byl členem klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Vystoupil z něj v listopadu 1896 v rámci hromadného odchodu poslanců převážně řad Němců z Čech. Patřil následně mezi zakladatele Německé pokrokové strany a byl jedním z jejích hlavních politiků. Uspěl i ve volbách do Říšské rady roku 1907, konaných již podle všeobecného a rovného volebního práva. Zvolen byl za obvod Čechy 098. Zasedl v poslaneckém klubu Německé pokrokové sjednocení.\n\nKoncem století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Rumburk) do Českého zemského sněmu. Uvádí se jako německý liberál (Německá pokroková strana). Zemský mandát ve svém volebním okrsku obhájil i ve volbách v roce 1901 a volbách v roce 1908.\n\nZemřel v říjnu 1910 po šestitýdenním onemocnění. Dne 25. srpna 1910 byl v těžkém stavu převezen zpět do Vídně z Mariánských Lázní. Trpěl kornatěním tepen, ke kterému se přidala srdeční slabost.\n"}
{"id": "946969", "url": "https://cs.wikipedia.org/wiki?curid=946969", "title": "Bertalan Hajtós", "text": "Bertalan Hajtós\n\nBertalan Hajtós (* 26. září 1965 Miškovec) je bývalý maďarský zápasník–judista, olympijský medailista z roku 1992.\n\nS judem začínal v rodném Miškovci. Vrcholově se připravoval v armádní středisku Honvéd v Budapešti pod vedením Ference Moravetze. V maďarské reprezentaci se pohyboval od roku 1984 v lehké váze do 71 kg. V roce 1988 startoval na olympijských hrách v Soulu, kde ve třetím kole podlehl na praporky (hantei) Francouzi Marcu Alexandrovi. Francouz ho však svým postupem do finále vytáhl do oprav, ze kterých se probojoval do boje o třetí místo proti Sovětu Giorgi Tenadzemu. Tenadze ho koncem druhé minuty hodil na ippon a obsadil 5. místo.\n\nV roce 1991 se pátým místem na mistrovství světa v Barceloně kvalifikoval na olympijské hry v Barceloně v roce 1992. Do Barcelony přijel ve výborné formě jako celý maďarský tým. V semifinále hodil na ippon technikou tai-otoši Jihokorejce Čong Huna a postoupil do finále proti hlavnímu favoritu Japonci Tošihiko Kogovi. Jeho soupeř nastupoval s vážným zraněním kolene a tohoto jeho hendikepu se snažil využít. Pozorně si hlídal Kogovi nástupy a snažil se o kontrachvat. Koncem třetí minuty kontroval Kogovo sode-curikomi-goši zalamovákem ko-soto-gake, ale rozhodčí nechal jeho výpad chladnými. Po skončení hrací doby zápas skončil nerozhodně a při hantei rozhodčí zvedly praporky pro jeho soupeře. Získal stříbrnou olympijskou medaili.\n\nV první polovině roku 1995 startoval v polostřední váze do 78 kg, ale po nevýrazných výsledcích se rozhodl shazovat opět do lehké váhy. V roce 1996 vyhrál olympijskou nominaci na úkor Miklóse Illyése, ale na olympijských hrách v Atlantě nepřešel přes třetí kolo proti Němci Martinu Schmidtovi. Od roku 1997 přešel natrvalo do polostřední váhy a v roce 1998 získal po dlouhých 12 letech svůj druhý titul mistra Evropy. V roce 1999 se však výsledkově trápil a v roce 2000 dostal v olympijské nominaci přednost o deset let mladší Krisztián Tölgyesi. Sportovní kariéru ukončil v roce 2001. Věnuje se trenérské práci.\n\nBertalan Hajtós byl pravoruký judista s postojem orientovaným vlevo (defenzivní postoj). Osobní technika ippon-seoi-nage výhradně vpravo a tai-otoši výhradně vlevo. Techniky aši-waza prováděl na obě strany.\n\n\n"}
{"id": "946970", "url": "https://cs.wikipedia.org/wiki?curid=946970", "title": "Santa Cruz del Islote", "text": "Santa Cruz del Islote\n\nIsla Santa Cruz del Islote je ostrůvek v Souostroví svatého Bernarda, ležící v zálivu Morrosquillo nedaleko kolumbijského města Tolú. Ostrov je 120 metrů dlouhý a 100 metrů široký a podle sčítání z roku 2007 na něm žije 1247 lidí v 97 domech. Santa Cruz del Islote je tak považován za nejhustěji zalidněný ostrov světa s více než sto tisíci lidmi připadajícími na čtvereční kilometr. Ostrované provozují rybolov, část z nich dojíždí za prací na pevninu. Ostrov slouží pouze k bydlení, není na něm ani hřbitov: mrtví jsou pohřbíváni na sousedním ostrově.\n\n"}
{"id": "946971", "url": "https://cs.wikipedia.org/wiki?curid=946971", "title": "Bezdědický Kluček", "text": "Bezdědický Kluček\n\nBezdědický Kluček (351 m n. m.) je vrch v okrese Mladá Boleslav Středočeského kraje, ležící asi 1 km východně od Bezdědic, na katastrálním území Bělá pod Bezdězem.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a do Bezdědické části. Podle Demkova \"Zeměpisného lexikonu\" (2006) náleží vrch do sousedního celku Jizerská tabule. V tom případě by zařazení bylo: Jizerská tabule / Středojizerská tabule / Bělská tabule / Březinská tabule.\n\nAutomobilem lze k vrchu přijet po silnici Bezdědice–Březovice, od níž vrch leží severně. Na vrchol nevede žádná cesta, ale výstup je jednoduchý.\n"}
{"id": "946972", "url": "https://cs.wikipedia.org/wiki?curid=946972", "title": "Do What U Want", "text": "Do What U Want\n\nDo What U Want je druhý oficiální singl americké zpěvačky Lady Gaga z jejího třetího studiového alba \"ARTPOP\". Vyšel 21. října 2013, původně jako promo singl. V písni hostuje známý R&B zpěvák R. Kelly. Na písni se autorsky i producentsky podílela Gaga ve spolupráci s DJ White Shadow. Autorsky se dále podílel i host v písni R. Kelly, Martin Bresso a William Grigahcine. Po pár hodinách od vydání se singl dostal na první místa na iTunes v 83 zemích světa. Po úspěšnosti vystoupení v The Voice s Christinou Aguilerou vytvořil DJ White Shadow verzi písně s Gagou a Christinou.\n\nPůvodně singl vyšel pouze jako promo singl k albu, ale kvůli jeho obrovskému úspěchu se Gaga rozhodla z něj udělat druhý oficiální singl místo původně plánované skladby Venus. Do What U Want je o tom, že Gagu všichni kritizují za její postavu, kouření marihuany a spory s Madonnou a vymýšlí si, že je hermafrodit a přesto je jí to jedno a lidé si můžou o ní říkat, co chtějí. Singl začal vznikat v době, kdy Gaga vystupovala na Evropské části jejího turné Born This Way Ball Tour. DJ White Shadow navrhl zpěvačce, aby do písně pozvala R&B zpěváka R. Kelly, Gaga mu zavolala a on souhlasil. Singl měl velký úspěch jak u fanoušků, tak u kritiků. Někteří i psali, že její vokály v písni zní jako vokály Tiny Turner a Christiny Aguilery. Obsahuje prvky 80. let s moderními beaty. Píseň byla použita do reklamy na sluchátka Dr. Dre.\n\nVideoklip byl natáčen Terry Richardsonem na začátku listopadu. Kvůli pedofilní minulosti zpěváka bylo vydání klipu zrušeno.\n\nPoprvé singl předvedla 27. října 2013 v britském X-Factoru spolu s propagačním singlem alba Venus. 8. listopadu 2013 se vysílala epizoda britského pořadu The Graham Norton Show, kde Gaga opět vystoupila s Do What U Want a Venus. Singl Gaga poprvé v USA představila na ArtRave, tedy jejím vystoupení na oslavu alba. Společně s R. Kelly ho předvedli i 16. listopadu 2013 v pořadu Saturday Night Life a poté 24. listopadu na předávání cen American Music Awards. Singl předvedla i v Londýně na vánočním koncertě Jingle Bell Ball. Spolu s Christinou Aguilerou tento singl předvedly v americké hudební soutěži The Voice.\n"}
{"id": "946974", "url": "https://cs.wikipedia.org/wiki?curid=946974", "title": "BGL Luxembourg Open 2013", "text": "BGL Luxembourg Open 2013\n\nBGL Luxembourg Open 2013 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem komplexu Kockelscheuer Sport Centre. Konal se mezi 14. až 20. říjnem 2013 v lucemburském hlavní městě Lucemburku jako 23. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala devátá tenistka světa Caroline Wozniacká z Dánska, která potvrdila roli favoritky a turnaj vyhrála po finálové výhře nad Němkou Annika Beckovou. V deblové soutěži triumfovaly Stephanie Vogtová a Yanina Wickmayerová a obě si připsaly premiérový triumf na okruhu WTA Tour ve čtyřhře. Vogtová se tak stala vůbec první lichtenštejnskou tenistkou v historii, která zvítězila na jakékoli události WTA.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "946976", "url": "https://cs.wikipedia.org/wiki?curid=946976", "title": "BGL Luxembourg Open 2013 – ženská čtyřhra", "text": "BGL Luxembourg Open 2013 – ženská čtyřhra\n\nDo soutěže ženské čtyřhry na tenisovém turnaji BGL Luxembourg Open 2013 nastoupilo šestnáct dvojic. Obhájcem titulu byl český pár Andrea Hlaváčková a Lucie Hradecká, jehož členky se soutěže nezúčastnily.\n\nVítězem se stala nenasazená lichtenštejnsko-lucemburská dvojice Stephanie Vogtová a Yanina Wickmayerová, která ve finále zdolala německo-francouzský pár Kristina Barroisová a Laura Thorpeová po dvousetovém průběhu 7–6 a 6–4.\n\nStephanie Vogtová si připsala premiérový triumf kariéry na okruhu WTA Tour. Stala se tak vůbec první lichtenštejnskou tenistkou v historii, která zvítězila na jakékoli události WTA. Pro Yaninu Wickmayerovou výhra znamenala také premiérové turnajové vítězství na okruhu WTA Tour ve čtyřhře. \n\n"}
{"id": "946977", "url": "https://cs.wikipedia.org/wiki?curid=946977", "title": "Bohuslav (Kyjevská oblast)", "text": "Bohuslav (Kyjevská oblast)\n\nBohuslav (; – \"Boguslav\") je město v Kyjevské oblasti na Ukrajině. Leží na řece Ros ve vzdálenosti 120 kilometrů na jih od Kyjeva. V roce 2013 v něm žilo přes šestnáct tisíc obyvatel.\n\nBohuslav založil v roce 1032 Jaroslav I. Moudrý, velkokníže Kyjevské Rusi. V roce 1240 byl Bohuslav zničen v rámci mongolského vpádu do Evropy. Od roku 1362 patřil do litevského velkoknížectví a pak po Lublinské unii roku 1569 do Republiky obou národů. V roce 1620 se stal městem ve smyslu magdeburského práva. Během Chmelnického povstání a rusko-polské války se nad městem vystřídalo několik nadvlád, až na základě příměří v Andrusově uzavřeného v roce 1667 připadlo opět Polsku.\n\nV roce 1793 se stalo se zbytkem pravobřežní Ukrajiny součástí ruského impéria, pak bylo od roku 1919 součástí Sovětského svazu. Za druhé světové války byl Bohuslav v letech 1941–1943 okupován německou armádou.\n"}
{"id": "946979", "url": "https://cs.wikipedia.org/wiki?curid=946979", "title": "Ovruč", "text": "Ovruč\n\nOvruč (ukrajinsky i rusky , ) je hlavní město Ovručského rajónu v Žytomyrské oblasti na Ukrajině. Leží na říčce Norynu (přítok Uže, přítoku Pripjatě) v historické oblasti Polesí. V Ovruči žije obyvatel.\n\nPrvní zmínka o městě je z roku 977 pod jménem \"Vručyj\" (\"\"), kdy se mělo jednat o pevnost Drevljanů.\n\nBěhem druhé světové války padl u Ovruče slovenský důstojník Ján Nálepka, který posmrtně získal řadu ocenění a byl o něm i natočen film, \"Zajtra bude neskoro\".\n\n"}
{"id": "946981", "url": "https://cs.wikipedia.org/wiki?curid=946981", "title": "Abaeté", "text": "Abaeté\n\nAbaeté (portugalsky \"\") je 270 kilometrů dlouhá řeka v brazilském státě Minas Gerais. Začíná v pohoří Canastra zhruba dvacet kilometrů severně od obce São Gotardo, a teče převážně na sever, kde se vlévá severně od přehrady Três Marias do řeky São Francisco.\n\nŘeka byla významná jako naleziště diamantů.\n"}
{"id": "946983", "url": "https://cs.wikipedia.org/wiki?curid=946983", "title": "Pyrkon", "text": "Pyrkon\n\nFestival Fantastiky Pyrkon ( \"Festiwal Fantastyki Pyrkon\", známý jako Pyrkon) je největší polský a s počtem více než 12 000 účastníků jeden z největších v Evropě con fanoušků fantastiky, který se koná každoročně v Poznani první víkend po jarní rovnodennosti. Con slouží k setkávání fanoušků a tvůrců fantastiky (tzv. fandomu) a také šíření fantastiky ve všech formách jako jsou literatura, komiks, film, televizní seriály a hry: videohry, hry na hrdiny, Larpy, deskové hry, sběratelské karetní hry a stolní válečné hry.\n\nPyrkon organizuje klub fantastiky „Druhý Věk“ ( \"Stowarzyszenie Klub Fantastyki „Druga Era”\"), a to každoročně od roku 2000. Výjimka byl ročník 2005, kdy KF „Druhý Věk“ organizoval Polcon, a ročník 2011 „Druhý Věk“ zorganizoval Pyrkon i Polcon. Od začátku je to nezisková akce a všichni organizátoři, referenti, hosté a pomocníci ( ) jsou dobrovolníky.\n\nZpočátku Pyrkon probíhal v Dębci v těchto lokalitách:\n\nProtože počet účastníků stále rostl, v roce 2011 se con přestěhoval do areálu Poznaňských mezinárodních veletrhů a Střední školy č. 2 v Poznani ( \"Liceum Ogólnokształcące nr 2 w Poznaniu\"). Zde se con pořádá až dodnes.\n\n2. března 1999 KF „Druhý Věk“ zorganizoval „Den s fantastikou“ v kulturním domě „Slunce“ (\"Osiedlowy Dom Kultury „Słońce”\") na Sídlišti Přátelství (Osiedle Przyjaźni) v Poznani. Byl to přímý předchůdce Pyrkonu.\n\nV roce 2006 začala tradice uspořádat Pyrkon první víkend po jarní rovnodennosti. Obvykle je to víkend změny času, proto v průvodcích po conu a oznámeních organizátoři informují účastníky o potřebě změnit čas na svých hodinkách.\n\nNázev conu pochází od slova \"pyra\", které pochází z poznaňského nářečí a znamená \"brambor\", a přípony \"-kon\", kterou se končí názvy většiny polských conů.\n\nPodle další teorie název \"Pyrkon\" pochází z 10. knihy \"Cesty po Řecku\" Pausánia, kde cituje báseň \"Eumolpia\", kterou měl napsat Musaios, syn Antiophema. Zde se uvádí, že Pyrkon byl Poseidónovým postředníkem v delfské věštírně. Je to eponym delfských kněží boha Poseidona zvaných \"pyrkoj\".\n\n\n\nAkce (přednášky, diskusní panely, setkání s hosty, soutěže, koncerty apod.) na Pyrkonu se dělí na tematické programové linie. Většina akcí se koná v polštině, od 2013 se v Pyrkonu pořádá i anglická linie určená pro zahraniční účastníky.\n\nPyrkon 2013 měl následujících 14 programových liní:\n\n\n\n\n\n"}
{"id": "946985", "url": "https://cs.wikipedia.org/wiki?curid=946985", "title": "Ratzingerova cena", "text": "Ratzingerova cena\n\nRatzingerova cena, také nazývaná Nobelova cena za teologii, je ocenění od roku 2011 každoročně udělované Vatikánskou nadací Josepha Ratzingera – Benedikta XVI. za vědecký přínos v oblasti biblické exegeze, patristiky nebo fundamentální teologie. Je dotována částkou 50 000 euro a laureátům ji předává papež.\n\n\n"}
{"id": "947004", "url": "https://cs.wikipedia.org/wiki?curid=947004", "title": "Římskokatolická farnost – děkanství Sobotka", "text": "Římskokatolická farnost – děkanství Sobotka\n\nŘímskokatolická farnost – děkanství Sobotka (lat. \"Sobotca\") je územní společenství římských katolíků v Sobotce a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"staré děkanství\", jehož datum založení není známo, nicméně farnost existovala již ve 14. století. Za husitství farnost zanikla a byla obnovena až po třicetileté válce. Matriky jsou vedeny od roku 1659.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo ze Sobotky. Jsou jimi farnosti (řazeno abecedně):\n\nŘímskokatolická farnost-děkanství Sobotka\n\n\n"}
{"id": "947007", "url": "https://cs.wikipedia.org/wiki?curid=947007", "title": "Cyklistika na Letních olympijských hrách 2004", "text": "Cyklistika na Letních olympijských hrách 2004\n\nCyklistické soutěže na Letních olympijských hrách 2004 v Athénách.\n\n"}
{"id": "947008", "url": "https://cs.wikipedia.org/wiki?curid=947008", "title": "Franz Pfeifer", "text": "Franz Pfeifer\n\nFranz Pfeifer, plným jménem Franz Julius Pfeifer (12. října 1832 Rumburk – 13. února 1897 Praha), byl rakouský a český zemědělský podnikatel, agronom a politik německé národnosti, v 2. polovině 19. století poslanec Českého zemského sněmu a Říšské rady.\n\nPocházel z vlivné českoněmecké rodiny. Jeho otcem byl průmyslník Franz Pfeifer starší (1806–1845). Bratr Julius Anton Pfeifer (1834–1906) působil rovněž jako průmyslový podnikatel. Synovec Heinrich Pfeifer (1862–1936) působil coby nakladatel, tělovýchovný aktivista a politik. Další synovec Julius Pfeifer (1864–1934) podnikal v průmyslu. Spřízněn byl i s podnikatelem Johannem Josefem Münzbergem (jeho manželkou byla Johanna rozená Münzberg, dcera J. Münzberga). Švagrem Franze Pfeifera byl českoněmecký politik Franz Klier (1819–1884). Měl tři syny; Franz Pfeifer byl inženýrem a majitelem cihelny v Praze, Victor Pfeifer působil jako lékař ve Vídni a Robert Pfeifer se koncem století uvádí jako posluchač vídeňské zemědělské vysoké školy.\n\nFranz Pfeifer vychodil reálnou školu v České Lípě. Vystudoval pražskou polytechniku, kde se coby student zapojil do dění v revolučním roce 1848. V letech 1849–1861 působil v rakouské armádě, hned zpočátku se účastnil tažení v Uhersku, kde onemocněl cholerou a jeho stav již byl považován za beznadějný. Ovšem díky fyzické odolnosti se z nemoci vyléčil. V roce 1854 byl účasten krymské války a roku 1859 tažení v Itálii. Z armády odešel v hodnosti nadporučíka. Věnoval se pak správě svého zemědělského statku v Újezdu nade Mží, který se brzy stal vzorovým zemědělským podnikem. Zaváděl zde moderní agronomické postupy. V roce 1862 zavedl jako první na Plzeňsku používání anglického žacího stroje. Zřídil továrnu na líh a kvasnice. Pro své zaměstnance postavil dělnické domky. Angažoval se i ve veřejném a politickém životě. V roce 1863 založil v Tuškově okresní zemědělský a lesnický spolek. V roce 1868 zde založil spořitelnu a záložnu, kterou sám vedl. Byl okresním starostou v Touškově. Již v roce 1865 mu Město Touškov udělilo čestné občanství. V domovském Újezdu vykonával funkci místního školního inspektora a zasadil se zde o výstavbu nové školy.\n\nVe volbách roku 1879 byl zvolen do Říšské rady (celostátní zákonodárný sbor). Zastupoval velkostatkářskou kurii.\n\n\"Národní listy\" ho uváději jako státoprávně (pročesky) orientovaného konzervativního velkostatkáře, ovšem seznam nově zvolených poslanců v listu \"Das Vaterland\" ho naopak řadí mezi ústavověrného (centralistické, provídeňské) poslance. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Ve vídeňském parlamentu byl aktivní zejména v živnostenské komisi. Sám byl dlouholetým členem plzeňské obchodní a živnostenské komory. V 70. letech 19. století také zastával funkci náhradníka v zemské komisi pro revizi pozemkové daně.\n\nKromě toho byl aktivní i v zemské politice. Ve volbách v roce 1872 byl zvolen ve velkostatkářské kurii (nesvěřenecké velkostatky) do Českého zemského sněmu. Mandát zde obhájil i ve volbách v roce 1878. Uvádí se jako člen Strany ústavověrného velkostatku (provídeňsky, centralisticky orientovaná platforma, odmítající české státoprávní aspirace). Patřil mezi nejaktivnější poslance a pracoval zejména v komisi pro okresní a obecní záležitosti a od roku 1877 v zemské zemědělské radě (od roku 1880 v jejím užším výboru). Ve volbách v roce 1883 byl ústavověrný velkostatek poražen federalisticky orientovanou Stranou konzervativního velkostatku a Pfeifer tak svůj mandát ztratil.\n\nDo zemského sněmu se po delší přestávce vrátil ještě ve volbách v roce 1895, nyní za kurii venkovských obcí (obvod Teplice, Duchcov, Bílina). Uvádí se jako německý liberál (Německá pokroková strana).\n\nByl předákem českoněmeckých hospodářských a zemědělských sdružení. Předsedal \"Německému ústřednímu svazu pro Čechy\" a spoluzakládal a vedl \"Ústřední svaz německých zemědělských společenství\". Podílel se na rozdělení zemské zemědělské rady na německou a českou sekci a až do své smrti pak byl předsedou německé sekce. Měl velký podíl na zřízení Dělnické úrazové pojišťovny pro Čechy (od roku 1889 byl jejím prezidentem). Zastával i další posty ve vedení průmyslových podniků. Byl prezidentem akciových cukrovarů v Žatci a Kryrech, členem správní rady Union banky nebo České severní dráhy.\n\nZa své zásluhy získal Řád železné koruny III. třídy. Zemřel v únoru 1897 po několikaměsíční těžké nemoci.\n\n"}
{"id": "947012", "url": "https://cs.wikipedia.org/wiki?curid=947012", "title": "Římskokatolická farnost Dolní Bousov", "text": "Římskokatolická farnost Dolní Bousov\n\nŘímskokatolická farnost Dolní Bousov (lat. \"Bausovium,\" něm. \"Unter-Bautzen, Unterbauzen\") je územní společenství římských katolíků v Dolním Bousově a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze. Spravována excurrendo je však z turnovského vikariátu.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", jejíž datum založení není známo, nicméně jsou známa jména duchovních zde působících od 2. poloviny 14. století. Farnost zanikla v období husitských válek a byla kanonicky farnost obnovena v roce 1753. Matriky jsou vedeny od roku 1753.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Sobotka, jehož součástí je i farnost Dolní Bousov, která je tak spravována \"excurrendo\".\n\n\n"}
{"id": "947013", "url": "https://cs.wikipedia.org/wiki?curid=947013", "title": "Dead Man (soundtrack)", "text": "Dead Man (soundtrack)\n\nDead Man (česky \"Mrtvý muž\") je soundtrack Neila Younga ke stejnojmennému filmu Jima Jarmusche z roku 1995. Hlavními hvězdami filmu jsou Gary Farmer jako indián Nikdo a Johnny Depp jako William Blake. Young skladby komponoval přímo při sledování čerstvě dostříhaného filmu, soundtrack tedy vznikal improvizací přímo v nahrávacím studiu. Figuruje zde hlavně elektrická a akustická kytara, piáno, varhany, ale také útržky dialogů z filmu, či básně Williama Blakea, které v pauzách předčítá Johnny Depp. Jen poskromnu scén hudba doprovází v celé své délce, obvykle totiž nastupuje ve chvíli před změnou záběru, provází ji a opět utichá.\n\nSoundtrack oficiálně vyšel až rok po filmu, tedy v roce 1996. Najdeme na něm 13 stop, z toho 7 instrumentálních skladeb. Kromě standardního CD je na trhu i speciální edice lišící se svým přebalem, který je laděn do vzhledu fotek z 19. století. Producenty jsou Neil Young a John Hanlon (producent např. skupin R.E.M. či The Beach Boys).\n"}
{"id": "947015", "url": "https://cs.wikipedia.org/wiki?curid=947015", "title": "Heinrich Pfeifer", "text": "Heinrich Pfeifer\n\nHeinrich Pfeifer (5. září 1862 Zeidler – 3. listopadu 1936 Rumburk) byl rakouský a český nakladatel, tělovýchovný funkcionář a politik německé národnosti, na přelomu 19. a 20. století poslanec Českého zemského sněmu.\n\nPocházel z vlivné českoněmecké rodiny. Jeho otcem byl nakladatel a vydavatel listu \"Rumburger Zeitung\" Heinrich Pfeifer starší (1837–1911). Jeho strýc Franz Pfeifer (1832–1897) působil jako statkář, zemědělský odborník a politik. Další strýc Julius Anton Pfeifer (1834–1906) byl průmyslovým podnikatelem. Bratranec Julius Pfeifer (1864–1934) také podnikal v průmyslu.\n\nHeinrich Pfeifer vystudoval reálné gymnázium v Žitavě a obchodní akademii v Praze. Pak nastoupil do tiskového podniku svého otce. V letech 1900–1934 byl majitelem této firmy. Od otce převzal i vydávání listu \"Rumburger Zeitung\", který patřil mezi nejvlivnější periodika v severních Čechách. Byl aktivní v německé tělovýchově (Turnverein) a v letech 1899–1931 (podle jiného zdroje 1905–1930) byl předsedou severočeské župy Turnvereinu. V roce 1908 zastupoval severočeský Turnverein v celorakouském tělovýchovném svazu. V období let 1919–1931 vedl tiskový orgán německého tělovýchovného svazu. Profiloval se jako odpůrce klerikalismu.\n\nV 90. letech 19. století se zapojil i do zemské politiky. Ve volbách v roce 1895 byl zvolen do Českého zemského sněmu v městské kurii (obvod Rumburk). Uvádí se jako německý liberál (Německá pokroková strana). Podle jiného zdroje byl německým nacionálem (Německá lidová strana).\n\nZemřel v listopadu 1936 po dlouhé nemoci. Po jeho smrti převzal vedení firmy i listu \"Rumburger Zeitung\" syn Heinrich Pfeifer mladší (1888–1938).\n\n"}
{"id": "947021", "url": "https://cs.wikipedia.org/wiki?curid=947021", "title": "Jonathan Pitroipa", "text": "Jonathan Pitroipa\n\nBeninwende Yann Jonathan Pitroipa (* 12. dubna 1986) je fotbalista z Burkiny Faso působící v klubu Al Jazira Club ze Spojených arabských emirátů, který hraje na postu levého záložníka nebo levého křídla. Je uznávaný jako kreativní hráč s výbornou míčovou technikou, který hraje ale moc na sebe a je v zakončení příliš zbrklý.\n\nDo července 2011 hrál německou Bundesligu, ale nebyl v Německu spokojený a přestoupil do Francie.\n\nV A-mužstvu Burkiny Faso debutoval v roce 2006.\n\nS reprezentací Burkiny Faso startoval čtyřikrát na kontinentálním mistrovství: v letech 2010, 2012, 2013 a 2015.\nV roce 2013 pomohl svému týmu získat stříbrné medaile po finálové prohře 0:1 s Nigérií a byl vyhlášen nejlepším hráčem turnaje. Vstřelil dva góly v zápase základní skupiny proti Etiopii. V semifinále byl vyloučen, ale po odvolání direktoriát turnaje uznal, že červená karta byla nezasloužená a dovolil mu hrát finále.\n\n"}
{"id": "947023", "url": "https://cs.wikipedia.org/wiki?curid=947023", "title": "Boleslav Plaček", "text": "Boleslav Plaček\n\nBoleslav rytíř Plaček (3. ledna 1846 Chrudim – 18. prosince 1908 Kutná Hora) byl rakouský a český právník a politik, na přelomu 19. a 20. století poslanec Českého zemského sněmu a Říšské rady.\n\nJeho otcem byl právník a spisovatel František Plaček. Boleslav Plaček absolvoval práva na Karlo-Ferdinandově univerzitě v Praze. Od roku 1867 působil v soudní praxi. Od roku 1870 byl soudním adjunktem v Libochovicích. Roku 1872 získal titul doktora práv. Pracoval pak v advokátní kanceláři Jana Kučery. Od roku 1876 do roku 1889 potom provozoval vlastní advokátní kancelář v Kutné Hoře (podle jiného zdroje měl svou advokátní kancelář v Praze). Od roku 1895 byl přihlášen jako obyvatel Prahy na Královských Vinohradech, v domě čp. 698 Josefíny Valáškové Následně žil jako soukromník v Kutné Hoře.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Kutná Hora) do Českého zemského sněmu. Politicky patřil k mladočeské straně. Poslanecké křeslo si podržel do roku 1898, kdy rezignoval. Ve volbách roku 1897 byl zvolen i do Říšské rady (celostátní zákonodárný sbor). Zastupoval městskou kurii, obvod Litomyšl, Ústí nad Orlicí atd. Mandát obhájil ve volbách roku 1901. Poslanecký slib složil 5. února 1901.\n\nPatřil k radikálnímu liberálnímu křídlu mladočeské strany. Když koncem století vrcholily české protesty okolo zrušení Badeniho jazykových nařízení, podporoval mladočeské parlamentní obstrukce. Zároveň ale sledoval realistickou politiku Josefa Kaizla a počátkem století se podílel na vyrovnávacích jednáních, která iniciovala vláda Ernesta von Koerbera. Zaměřoval se na finanční a jazykové otázky a publikoval v těchto oborech několik politických spisů (\"Náš program na uspořádání jazykových poměrů\", 1902). Zajímal se také o tematiku pošt a byl referentem mladočeského klubu v poštovních otázkách. Kvůli odlišným postojům vystoupil v posledních letech svého působení na Říšské radě z mladočeského klubu a byl nezařazeným poslancem. Ve volbách roku 1907 kandidoval do vídeňského parlamentu coby nezávislý, ale porazil ho národně sociální kandidát.\n\nPřátelil se se svým spolužákem z právnické fakulty Emanuelem Štěpánem Bergerem (1844 - 1897). \n\nOženil se v Kutné Hoře až r. 1902 a z manželství s Annou Zelinkovou (o 22 let mladší) se narodila dcera Marie (*1905). Boleslav Plaček zemřel v prosinci 1908 na následky dlouhodobého onemocnění cukrovkou.\n\n"}
{"id": "947025", "url": "https://cs.wikipedia.org/wiki?curid=947025", "title": "Shaftesbury", "text": "Shaftesbury\n\nShaftesbury [\"šáftsbri\"] může znamenat:\n\n\n\n"}
{"id": "947029", "url": "https://cs.wikipedia.org/wiki?curid=947029", "title": "Gordon H. Bower", "text": "Gordon H. Bower\n\nGordon H. Bower (* 30. prosince 1932) je americký psycholog, představitel kognitivní psychologie, profesor Stanfordovy univerzity, 42. nejcitovanější psycholog 20. století. \n\nVěnoval se především tématu paměti, emocí, učení či rozumění textu. Definoval tzv. efekt kongruence. Podle tohoto konceptu prožívání pozitivních emocí zvyšuje pravděpodobnost vybavení si pozitivních vzpomínek a naopak – negativní emoce zvyšují pravděpodobnost vybavení si vzpomínek negativních. Tento poznatek se Bowerovi stal východiskem při úvahách o depresi, která je vlastně kongruenčním začarovaným kruhem – negativní emoce vyvolávají negativní vzpomínky, ty zase negativní emoce a tak stále dokola. Terapeut by se měl tedy pokusit tento kruh rozbít a začít spirálu novou, pozitivní. Roku 2005 obdržel Národní vyznamenání za vědu. Jeho žákem je Robert Sternberg.\n\n"}
{"id": "947038", "url": "https://cs.wikipedia.org/wiki?curid=947038", "title": "Château-Salins", "text": "Château-Salins\n\nChâteau-Salins je francouzská obec v departementu Moselle v regionu Grand Est. V roce 2010 zde žilo 2 422 obyvatel.\n\n\"Počet obyvatel\"\n\n"}
{"id": "947040", "url": "https://cs.wikipedia.org/wiki?curid=947040", "title": "Shaftesbury (Dorset)", "text": "Shaftesbury (Dorset)\n\nShaftesbury [\"šáftsbri\"] je malebné historické městečko v jihozápadní Anglii, hrabství Dorset, asi 160 km jihozápadně od Londýna a asi 50 km západně od Southamptonu. Leží na výrazném vápencovém hřebenu a roku 2001 mělo 6685 obyvatel.\n\nMísto má prastarou historii, bylo patrně už římskou osadou a v počátcích anglických dějin sídlem panovníků. Od roku 1001 do reformace se nazývalo Edwardstowe, protože ve zdejším benediktinském klášteře byl pohřben král Eduard II. Mučedník (†978).\n\n\n"}
{"id": "947047", "url": "https://cs.wikipedia.org/wiki?curid=947047", "title": "Molsheim", "text": "Molsheim\n\nMolsheim je francouzská obec v departementu Bas-Rhin v regionu Grand Est. V roce 2010 zde žilo 9 215 obyvatel. Je centrem arrondissementu Molsheim.\n\n\"Počet obyvatel\"\n\n"}
{"id": "947048", "url": "https://cs.wikipedia.org/wiki?curid=947048", "title": "Cyklistika na Letních olympijských hrách 2000", "text": "Cyklistika na Letních olympijských hrách 2000\n\nCyklistické soutěže na Letních olympijských hrách 2000 v Sydney.\n\n"}
{"id": "947050", "url": "https://cs.wikipedia.org/wiki?curid=947050", "title": "Daniil Kvjat", "text": "Daniil Kvjat\n\nDaniil Kvjat (* 26. dubna 1994, Ufa, Rusko) je ruský automobilový závodník. V roce 2014 nahradil Daniela Ricciarda u týmu Toro Rosso ve Formuli 1. Před debutem ve Formuli 1 získal titul v sérii GP3. V současnosti je jezdcem týmu Alpha Tauri.\n\nV sezóně 2013 se účastnil jako páteční testovací jezdec týmu Toro Rosso ve Velké ceně USA a ve Velké ceně Brazílie. \n\nV říjnu 2013 byl Kvjat oznámen jako druhý jezdec týmu Toro Rosso. Jeho týmovým kolegou byl Jean-Éric Vergne. Ve svém debutu ve Formuli 1 při Velké ceně Austrálie dojel na devátém místě. Bodoval také v Malajsii, Číně, Německu a Belgii. V domácí Velké ceně Ruska skončil čtrnáctý. Za sezónu nasbíral 8 bodů a skončil na celkovém 8. místě. \n\nV říjnu 2014 oznámil tým Red Bull, že Kvjat v sezóně 2015 nahradí odcházejícího Sebastiana Vettela. Jeho týmovým kolegou byl Daniel Ricciardo. \n\nDo prvního závodu v Austrálii nenastoupil kvůli problémům s převodovkou. Ve Velké ceně Maďarska vybojoval druhé místo a stal se po Sebastianu Vettelovi ve věku 21 let a 91 dní druhým nejmladším jezdcem, který dokázal vystoupat na pódium. Při kvalifikaci na Velkou cenu Japonska dne 26. září 2015 se Kvjatův vůz dostal při rychlosti 270 km/hod. mimo jízdní dráhu, narazil do zábran a převrátil se. Z vozu zůstaly jen trosky. Kvjat vyvázl bez zranění. V sezóně nasbíral 95 bodů a skončil na celkovém 7. místě. O 3 body porazil svého týmového kolegu Daniela Ricciarda.\n\nDo prvního závodu v Austrálii opět nenastoupil kvůli problémům s elektronikou. V Číně skončil na třetím místě. Po kolizi se Sebastianem Vettelem při domácí ceně Ruska se Red Bull rozhodl nahradit Kvjata Maxem Verstappenem. \n\nDne 5. května 2016 tým Red Bull oznámil, že jezdec týmu Toro Rosso Max Verstappen nahradí Kvjata v sedačce Red Bull od Velké ceny Španělska, přičemž se Kvjat se vrací do Toro Rosso. Jeho týmovým kolegou byl Carlos Sainz Jr.. Ve Velké ceně Španělska se mu podařilo zajet nejrychlejší kolo a obsadil desáté místo. Bodovat se mu podařilo ještě v Německu a v Singapuru. Po Velké ceně USA byl Kvjat potvrzen jako jezdec týmu Toro Rosso i v sezóně 2017. Celkově v sezóně obsadil 14. místo s dvaceti pěti body. \n\nV této sezóně trápily Kvjata časté technické problémy, kvůli kterým musel i několikrát odstoupit. Na body dosáhl v úvodním závodě v Austrálii a ve Velké ceně Španělska. Dne 26. září 2017 tým Toro Rosso oznámil, že Kvjata od nadcházející Velké ceny Malajsie nahradí Francouz Pierre Gasly. Kvjat se vrátil k závodění v týmu Toro Rosso ve Velké ceně USA poté, co se Carlos Sainz Jr. přesunul do týmu Renault. Závod dokončil na bodovaném desátém místě, ale i přesto ho od dalšího závodu v Mexiku nahradil Brendon Hartley. Dne 25. října 2017 bylo potvrzeno, že tým s Kvjatem ukončil spolupráci. \n\nV sezóně 2018 působil Kvjat jako vývojový jezdec u týmu Ferrari. \n\nDne 29. září 2018 byl Kjyat potvrzen jako jezdec týmu Toro Rosso pro sezónu 2019. Byl to třetí Kvjatův debut v kariéře pro tento tým. V počátku byl jeho týmovým kolegou Alexander Albon, který byl však později povýšen do Red Bullu, kde nahradil Pierra Gaslyho, který se vrátil do týmu Toro Rosso. Ve Velké ceně Německa dokázal po skvělém strategickém tahu, dojet na třetím místě. Jednalo se o historicky teprve druhé pódium týmu Toro Rosso. V Belgii skončil na sedmém místě. Po diskvalifikaci jezdců týmu Renault se v Japonsku posunul na bodované desáté místo. V Mexiku se po penalizaci, kvůli zavinění kolize s Nicem Hülkenbergem, propadl na jedenácté místo. V USA se opět po penalizaci, kvůli zavinění kolize se Sergiem Pérezem, propadl na dvanácté místo. V Brazílii skončil na posledním bodovaném desátém místě. Při Velké ceně Abú Zabí získal další dva body za deváté místo. Celkově v sezóně získal 37 bodů a obsadil 13. místo. \n\nDne 21. září 2019 tým Toro Rosso, který v nové sezóně nastoupí pod novým názvem Alpha Tauri, oznámil, že si Kvjata ponechá i pro sezónu 2020.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "947053", "url": "https://cs.wikipedia.org/wiki?curid=947053", "title": "Římskokatolická farnost Libošovice", "text": "Římskokatolická farnost Libošovice\n\nŘímskokatolická farnost Libošovice (lat. \"Liboschovicium\", něm. \"Liboschowic\") je územní společenství římských katolíků v Libošovicích a okolí. Organizačně spadá do turnovského vikariátu.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\n\"Stará farnost\" existovala již před rokem 1384. Později se stala plebánií. Po reformaci bylo území farnosti přidáno k sobotecké farnosti. Od roku 1787 byla v místě zřízena lokálie. Matriky jsou vedeny od roku 1787. Kanonicky se tato lokálie stala opět farností od roku 1861.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Sobotka, jehož součástí je i farnost Libošovice, která je tak spravována \"excurrendo\".\n\nŘímskokatolická farnost Libošovice\n\n"}
{"id": "947059", "url": "https://cs.wikipedia.org/wiki?curid=947059", "title": "Thann", "text": "Thann\n\nThann je francouzská obec v departementu Haut-Rhin v regionu Grand Est. V roce 2010 zde žilo 7 929 obyvatel. Je centrem arrondissementu Thann-Guebwiller.\n\n\"Počet obyvatel\"\n\n"}
{"id": "947062", "url": "https://cs.wikipedia.org/wiki?curid=947062", "title": "Římskokatolická farnost Řitonice", "text": "Římskokatolická farnost Řitonice\n\nŘímskokatolická farnost Řitonice (lat. \"Rzittonicium,\" něm. \"Ritonitz\") je územní společenství římských katolíků v Řitonicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze. Spravována excurrendo je však z turnovského vikariátu.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1362. Matriky jsou vedeny od roku 1787. Od roku 1796 byla v místě zřízena lokálie. Poté byla farnost kanonicky opět samostatnou od roku 1856.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Sobotka, jehož součástí je i farnost Řitonice, která je tak spravována \"excurrendo\".\n\n\n"}
{"id": "947063", "url": "https://cs.wikipedia.org/wiki?curid=947063", "title": "Sergej Chelemendik", "text": "Sergej Chelemendik\n\nSergej Chelemendik (9. srpna 1957, Kyjev, Ukrajinská sovětská socialistická republika, Sovětský svaz – 5. května 2016, Bratislava, Slovensko) byl ruský spisovatel a také bývalý slovenský politik. Od roku 2006 byl poslancem Národní rady Slovenské republiky za Slovenskou národní stranu.\n\nPocházel z novinářské rodiny, slovanské jazyky, ruštinu a literaturu studoval na Filologické fakultě Moskevské univerzity. Deset let poté pracoval jako učitel na Vysoké škole překladatelů. Dva roky (1982-1984) pobýval jako profesor na Kubě na univerzitě v Las Villas v Santa Claře. Od roku 1988 působil na Slovensku jako lektor ruského jazyka, přistěhoval se tam s manželkou a dvěma dcerami. Od té doby trvale žil v Bratislavě. Jde o autora asi 30 knih, svá díla vydával v ruštině, slovenštině a v češtině.\n\nZemřel roku 2016 ve věku 59 let.\n\nVe svých analytických argumentacích zdůrazňuje nadměrný význam Ruska pro Evropu, kritizuje současný vliv amerikanismu v Evropě a obviňuje Spojené státy americké z událostí na Ukrajině (2014) a přípravy světové války.\n\n"}
{"id": "947067", "url": "https://cs.wikipedia.org/wiki?curid=947067", "title": "Adolf Posselt", "text": "Adolf Posselt\n\nAdolf Posselt, celým jménem Adolf Heinrich Posselt (9. května 1844 Jablonec nad Nisou – 13. dubna 1926 Jablonec nad Nisou), byl rakouský a český politik německé národnosti, na přelomu 19. a 20. století poslanec Českého zemského sněmu, dlouholetý starosta Jablonce nad Nisou.\n\nPocházel z rodiny koželuha. Vystudoval vyšší reálnou školu v Liberci a Novém Bydžově. V letech 1861–1864 se vyučil lesníkem. Od roku 1868 působil v Jablonci jako exportní obchodník. Zapojil se do veřejného a politického života. Od roku 1877 (podle jiného zdroje od roku 1878) zasedal v obecním zastupitelstvu a roku 1881 se stal starostou Jablonce nad Nisou. Funkci zastával trvale až do června roku 1918. Za jeho působení prožil Jablonec značný hospodářský a kulturní rozmach (výstavba městských jatek, lázní, divadla, chudobince a nemocnice, nových školských budov atd.). Kromě toho zastával četné další komunální a regionální posty. Od roku 1884 byl členem okresního zastupitelstva a od roku 1887 i okresního výboru. Roku 1894 byl zvolen okresním starostou (ve funkci setrval do roku 1915), přičemž zároveň řídil okresní nemocnici v Jablonci. Byl předsedou kuratoria obchodní školy. V období let 1883–1918 byl okresním školním radou, v letech 1888–1918 správním radou železniční trati z Liberce do Tanvaldu. Působil ve vedení jablonecké městské spořitelny. Patřil k staroliberální straně (takzvaná Ústavní strana), později k Německé pokrokové straně.\n\nV 90. letech 19. století se zapojil i do zemské politiky. V doplňovacích volbách v březnu 1893 byl zvolen do Českého zemského sněmu v městské kurii (obvod Jablonec n. Nisou, Hodkovice, Smržovka, Český Dub). Mandát obhájil v řádných volbách v roce 1895. Uvádí se jako německý liberál (Německá pokroková strana). Opětovně byl zvolen i ve volbách v roce 1901 a volbách v roce 1908.\n\nMěsta Jablonec nad Nisou a Český Dub mu udělila čestné občanství. Zemřel v dubnu 1926 po krátké nemoci.\n\n"}
{"id": "947068", "url": "https://cs.wikipedia.org/wiki?curid=947068", "title": "Montbéliard", "text": "Montbéliard\n\nMontbéliard je francouzské město v departementu Doubs v regionu Franche-Comté. V roce 2012 zde žilo 26 084 obyvatel. Je centrem arrondissementu Montbéliard.\n\n\"Počet obyvatel\"\n"}
{"id": "947074", "url": "https://cs.wikipedia.org/wiki?curid=947074", "title": "Britney Jean", "text": "Britney Jean\n\nBritney Jean je osmé studiové album americké zpěvačky Britney Spears. Oficiálně má vyjít 3. prosince 2013 v Americe, ale v Evropě již pár dní předem a to 29. listopadu 2013. Zpěvačka na albu začala pracovat od začátku roku 2013. Po celý rok o nm Britney mluvila jako o svém nejosobnějším albu vůbec. Prvním singlem z alba byla nepříliš úspěšná skladba Work Bitch, která získala v USA zlaté ocenění za prodej půl milionu kopií singlu. Druhým singlem se stal song Perfume. A jeho nejlepší umístění bylo na místě 76. Albu se tolik nedařilo, protože nemělo skoro žádnou propagaci. Jeho nejlepší umístění v Billboardu bylo na 4 místě, což je nejhorší umístění jejího alba za celou její kariéru. Chvíli před vydáním alba unikla demoverze písně Passenger a mnoho fanoušků si všimlo že vokály v každé části písně znějí odlišně a později někdo identifikoval ten \"druhý\" hlas jako hlas zpěvačky Myah Marie, která byla 'dvorní' zpěvačkou vokálů v pozadí na tomto albu a později se s novými úniky neupravených vokálů po vydání alba ukázalo, že může být mnohem víc než pouhá vokálistka. Její hlas se objevuje i tam, kde není oficiálně registrována.\n"}
{"id": "947075", "url": "https://cs.wikipedia.org/wiki?curid=947075", "title": "Karná", "text": "Karná\n\nKarná je obec na Slovensku, v okrese Humenné v Prešovském kraji. V roce 2011 zde žilo 438 obyvatel.\n\nObec leží v jihovýchodní části Ondavské vrchoviny, v horní části údolí potoku Lieskovčík, jihovýchodně od rekreační oblasti Domaša. Nadmořská výška se pohybuje v rozmezí 180 až 350 m, střed obce je ve výšce 210 m n. m. Na severozápadním okraji obce je malá stejnojmenná umělá vodní nádrž.\n\nZemědělská půda tvoří 67,89 % výměry území obce, z toho připadá na ornou půdu 32,39 %. Významné zastoupení mají trvalé travní a lesní porosty. Lesy jsou listnaté s převahou dubu a buku.\n\nPrvní písemná zmínka o obci pochází z roku 1543, kde je pod názvem Karna. V roce 1920 byl název Karné a od roku 1927 Karná, maďarsky Kiskárna. Do 17. století byla ve vlastnictví rodu Drugetovců jako součást panství Humenné, následně Barkóczyovci, Csákovci a další. V roce 1715 byl v obci mlýn a 18 domácností, v roce 1828 bylo v obci 48 domů a 354 obyvatel. Hlavní obživu tvořilo zemědělství, dřevorubectví a pálení dřevěného uhlí. V roce 1890 byl v obci lihovar.\n\n\n"}
{"id": "947078", "url": "https://cs.wikipedia.org/wiki?curid=947078", "title": "Heinrich Reiniger", "text": "Heinrich Reiniger\n\nHeinrich Reiniger (15. února 1860 Teplá – 25. května 1915 Mariánské Lázně), byl rakouský a český právník a politik německé národnosti, na přelomu 19. a 20. století poslanec Českého zemského sněmu, starosta Mariánských Lázní.\n\nPocházel z rodiny lékárníka. Absolvoval Karlo-Ferdinandovu univerzitu v Praze, kde roku 1888 obdržel titul doktora práv. Působil nejprve v advokátní kanceláři v Teplicích, roku 1892 si otevřel vlastní kancelář v Chebu. Roku 1906 se přestěhoval do Mariánských Lázní, kde od následujícího roku působil jako městský advokát a právní zástupce městské spořitelny a kláštera v rodné Teplé. V období let 1907–1915 působil jako starosta Mariánských Lázní.\n\nV 90. letech 19. století se zapojil i do zemské politiky. Ve volbách v roce 1895 byl zvolen do Českého zemského sněmu v městské kurii (obvod Falknov). Uvádí se jako německý nacionál (Německá lidová strana). Opětovně byl zvolen i ve volbách v roce 1901. Podle jiného zdroje zasedal v sněmu v období let 1895–1907 a pak znovu 1910–1913.\n\nPatřil mezi zakladatele Německé radikální strany, ale později, když stranu ovládl Georg von Schönerer, ji opustil a náležel mezi přední politiky Německé agrární strany.\n\nZemřel v květnu 1915.\n"}
{"id": "947081", "url": "https://cs.wikipedia.org/wiki?curid=947081", "title": "Vodárenská věž v Duchcově", "text": "Vodárenská věž v Duchcově\n\nVodárenská věž v Duchcově byla postavena mezi lety 1908–1911. Sloužila potřebám sklárny Engels & Co. Nevyužitá, nepřístupná a chátrající věž stojí v průmyslovém areálu při Želénské ulici.\n\n"}
{"id": "947087", "url": "https://cs.wikipedia.org/wiki?curid=947087", "title": "Jørn Didriksen", "text": "Jørn Didriksen\n\nJørn Didriksen (* 27. srpna 1953 Jevnaker) je bývalý norský rychlobruslař.\n\nNa mezinárodní scéně se poprvé představil v roce 1975, když se na Mistrovství světa ve sprintu umístil na 4. místě. O rok později byl šestý. Startoval také na Zimních olympijských hrách 1976, kde v závodě na 1000 m získal stříbrnou medaili. Na sprinterském šampionátu 1977 byl desátý, poté se účastnil již pouze domácích závodů. Poslední start absolvoval v roce 1980.\n"}
{"id": "947091", "url": "https://cs.wikipedia.org/wiki?curid=947091", "title": "Vojenské muzeum na demarkační linii", "text": "Vojenské muzeum na demarkační linii\n\nMuzeum na demarkační linii v Rokycanech je největší nestátní vojenské muzeum v České republice. Provozovatelem muzea je Nadace pozemního vojska AČR. Muzeum je hlavním pořadatelem akce BAHNA. Nachází se v bývalém vojenském objektu nedaleko za městem Rokycany, u silnice 183, směr Šťáhlavy.\n\nMuzeum bylo otevřeno dne 11. listopadu 1997, při příležitosti oslav Dne veteránů, velitelem pozemního vojska generálem Jiřím Šedivým. K přestřižení pásky došlo symbolicky v 11 hodin 11 minut, tedy v čase ukončení první světové války.\n\nOd vzniku muzea se podílí na jeho provozu a další činnosti i muzejní spolek Klub vojenského muzea na demarkační linii v Rokycanech, o. s.\nAreál muzea se skládá z venkovní a vnitřní expozice. Venkovní expozice muzea obsahuje více než 150 ks vojenské převážně pojízdné techniky z období druhé světové války a z poválečné výzbroje ČSLA a AČR. Součástí venkovní expozice je také ženijní, spojovací a protiletadlová technika, obrněné transportéry, tanky a výzbroj dělostřelectva. Vnitřní expozice obsahuje výzbroj, výstroj, dokumenty a uniformy československé prvorepublikové armády a jejího opevnění opevnění, Wehrmachtu, armády Velké Británie, USA a Sovětského svazu. Součástí je i část věnovaná holokaustu a II. odboji na Rokycansku. Otevřeno je od 1. dubna do 31. října každý den od 9 do 18 hodin.\n\nMuzeum na demarkační linii v Rokycanech připravilo pro návštěvníky trojrozměrnou výstavu Přínos legionářů pro vznik Československa. Výstava seznamuje s formováním jednotek. V době od 6. července 2015 do 31. srpna 2015 jsou expozice Muzea na demarkační linii v Rokycanech rozšířeny o výstavu k 70. výročí osvobození. V sobotu 20. června 2015 proběhla na tankodromu u Strašic akce Den pozemního vojska - BAHNA 2015.\n\nštábní automobil Škoda 903 Superb, četnický autokar Walter, replika obrněného automobilu Tatra vz.30, legendární Willys MB, Dodge, GAZ 67, nakladní automobil Studebaker US-6, GMC 353 CCKW, několik verzí standardních německých nákladních automobilů Opel Blitz, Mercedes či Phänomen Granit, Praga RN, Tatra 57 K, Ford Canada, Bedford OXD, mnoho typů vozidel Tatra, Praga, Zil, Ural, Gaz, Uaz, Kraz, legendární sovětský tank T-34/85, samohybné dělo SU-100, kolopásový transportér OT-810 v několika verzích, vyprošťovací tank VT-34, VT-55, střední tank T-55AM2,T-72 a mnoho dalšího.\n\n"}
{"id": "947093", "url": "https://cs.wikipedia.org/wiki?curid=947093", "title": "Simon Sechter", "text": "Simon Sechter\n\nSimon Sechter (11. října 1788 Frymburk nad Vltavou (něm. Friedberg) u Českého Krumlova, Čechy – 10. září 1867 Vídeň) byl rakouský hudební teoretik, hudební pedagog, varhaník, dirigent a skladatel.\n\nRoku 1804 přišel do Vídně, a studoval u Antonia Salieriho. V roce 1824 převzal místo dvorního varhaníka po Janu Václavu Hugu Voříškovi. Od roku 1810 vyučoval hru na klavír a zpěv na škole pro nevidomé. Roku 1828 vyučoval již smrtelně nemocného Franze Schuberta kontrapunktu. Roku 1851 byl Sechter jmenován profesorem skladby na Konzervatoři společnosti přátel hudby, kde jej jeho někdejší žák, Anton Bruckner, následoval v používání Sechterových učebních metod. Jelikož ve svých pozdějších letech vydával Sechter větší sumu peněz, než vydělal, zemřel v 78 letech v bídě. Je pochován na Vídeňském ústředním hřbitově (skupina 0, řada 1, číslo 23) v čestném hrobě. Roku 1894 po něm byla pojmenována ulice \"Sechtergasse\" ve vídeňské čtvrti Meidling.\n\nSechterovo třísvazkové pojednání o kompozičních principech, \"Die Grundsätze der musikalischen Komposition\" (Základy hudební skladby), z let 1853 až 1854 je dílo, které mělo velký dopad na mnoho pozdějších teoretiků. Sechterovy úvahy vycházejí z teorie o generálbasu (stupňová teorie) Jean-Philippa Rameaua, zcela diatonické, i když je vedení celochromatické. Sechter propagoval čisté ladění oproti temperovanému ladění.\n\nSechter měl poněkud svérázné učební metody. Například Antonu Brucknerovi zakázal psát varhanní skladby po dobu, kdy u něho studoval kontrapunkt. Skladatel a vyznavač Brucknera Robert Simpson tvrdil, že „Sechter nevědomky vyzdvihl Brucknerovu originalitu, tím, že ji potlačoval, dokud to jen šlo“. Sechter učil Brucknera v letech 1855 až 1861 formou dopisů a pokládal jej za svého nejlepšího studenta. Při Brucknerově ukončení studia Sechter napsal jemu věnovanou fugu.\n\nSechter byl také skladatel. Víme, že napsal přes 8000 skladeb, z toho v letech 1850 až 1857 na 6000 fug, což znamená jednu denně. Constantin von Wurzbach o Sechterově odkazu píše: \"„Außerdem liegen aber noch an 30 Bände Clavier-, Orgel-, und Gesangsmusik vor, nebst sechs Opern, unter denen auch Grillparzer’s ‚Melusine‘. – Die Compositionen reichen zurück bis in’s Jahr 1810 und 1811; diese frühesten sind gemüthliche ‚Deutsche‘. Ein Band aus den Jahren 1818 und 1819 enthält eine Sammlung ‚deutscher Volksmelodien‘, die Sechter mir großer Vorliebe contrapunctisch bearbeitete. Das Jahr 1833 liefert ein eigenthümliches Werk, ein Beispiel von zäher Ausdauer, dabei aber auch von staunenswerthen Kenntnissen. Die Aufgabe war: 104 Variationen über ein Originalthema von 104 Tacten. Diese Selbstgeißelung mußte dem Manne denn doch am Ende selbst peinlich geworden sein, denn die letzte Variation am 27. October schließt mit dem Ausrufe: ‚Gott sei Dank!‘“\" (\"„Mimo to však existuje ještě na 30 svazků klavírních, varhanních, a pěveckých skladeb, k tomu šest oper, mezi nimi též Grillparzerova ‚Meluzína‘. – Skladby sahají zpátky do let 1810 a 1811. Tyto prvotiny jsou hezky ‚německé‘. Jeden svazek z let 1818 a 1819 obsahuje sbírku ‚německých lidových melodií‘, jež Sechter s velkou chutí kontrapuncticky zpracoval. Rok 1833 přinesl charakteristickou práci, příklad vytrvalé píle, přitom ale také obrovským umem. Zadání bylo: 104 variací na dané téma o 104 taktech. Veliké sebezapření se tomuto muži přecejen muselo na konci stát samotnému nepříjemným, neboť poslední variaci z 27. října uzavírá zvoláním: ‚Bohu dík!‘“\")\n\nSechter rovněž komponoval mše a oratoria, nicméně v tiskem vyšly jen jeho varhanní a klavírní kusy a dva smyčcové kvartety (např. \"Die vier Temperamente / Čtyři temperamenty\", opus 6), celkem 91 děl.\n\nMezi jeho žáky patřili mimo níže jmenovaných: knížata Georg a Constantin Czartoryski, Fedrigotti, Theodor Döhler, Karl Ferdinand Pohl, Otto Bach, Derffl, Carl Filtsch, Hoven, Selmar Bagge, Leopold Bibl, Julius Benoni, Eugenio Galli a Franz Grillparzer.\n"}
{"id": "947098", "url": "https://cs.wikipedia.org/wiki?curid=947098", "title": "Cyklistika na Letních olympijských hrách 1996", "text": "Cyklistika na Letních olympijských hrách 1996\n\nCyklistika na Letních olympijských hrách 1996 zahrnovala tři oddělené kategorie. \n"}
{"id": "947099", "url": "https://cs.wikipedia.org/wiki?curid=947099", "title": "Peter Mueller (rychlobruslař)", "text": "Peter Mueller (rychlobruslař)\n\nPeter Alan Mueller (* 27. července 1954 Madison, Wisconsin) je americký rychlobruslařský trenér a bývalý rychlobruslař.\n\nNa Mistrovství světa juniorů startoval poprvé v roce 1973 (19. místo), o rok později byl šestnáctý. V roce 1974 se také představil na seniorském vícebojařském šampionátu (27. místo) a na sprinterském mistrovství světa (6. místo). Startoval na Zimních olympijských hrách 1976, kde zvítězil v závodě na 1000 m, na poloviční trati byl pátý. Téhož roku získal na Mistrovství světa ve sprintu bronzovou medaili. V následujícím ročníku šampionátu vybojoval stříbro a i v dalších letech se pohyboval v první desítce. Kilometrovou distanci na zimní olympiádě 1980 dokončil jako pátý. Po sezóně 1979/1980 ukončil sportovní kariéru.\n\nV dalších letech působil jako rychlobruslařský trenér, vedl např. olympijské medailisty Bonnie Blairovou, Dana Jansena, Marianne Timmerovou, Jana Bose a Gianni Rommeho. Poprvé byl ženatý s americkou rychlobruslařkou Leah Poulosovou, posléze s Nizozemkou Marianne Timmerovou, se kterou se následně rovněž rozvedl.\n\n"}
{"id": "947101", "url": "https://cs.wikipedia.org/wiki?curid=947101", "title": "Peter Müller", "text": "Peter Müller\n\nPeter Müller může být:\n"}
{"id": "947102", "url": "https://cs.wikipedia.org/wiki?curid=947102", "title": "Peter Mueller", "text": "Peter Mueller\n\nPeter Mueller může být:\n"}
{"id": "947115", "url": "https://cs.wikipedia.org/wiki?curid=947115", "title": "Ďábelské líbánky", "text": "Ďábelské líbánky\n\nĎábelské líbánky (1970) je český černobílý film režiséra Zdeňka Podskalského. Vypráví o geniálním vynálezci (Vlastimil Brodský), velkém svůdníkovi, který čelí vzájemným potyčkám svých milenek a pomstám proti němu. Ve filmu zpívá Václav Neckář písně \"Láska má\" a \"Ta láska zlá\".\n\nV ústavu, kde působí geniální vynálezce, slavný docent Kostohryz, vypukne požár. Hasiči jej nezvládají uhasit a tak jim pomůže sám docent svým novým protipožárním vynálezem. Při vyšetřování požáru je kapitánu Libíčkovi jasné, že byl založen úmyslně a že se jedná o souboj dvou milenek, Dagmar a Ester, o docenta Kostohryze. Krátce poté během oslav docentových narozenin Dagmar využije nepravého dopisu od docenta a vyláká tím Ester do protiatomového krytu poblíž ústavu, do kterého Dagmar nastraží bombu. Ta vybuchne a kapitán Libíček se svou asistentkou Alžbětou vyšetřují vraždu Ester. Všechny důkazy jsou proti docentu Kostohryzovi, je tedy zatčen a stane před soudem. Zde ale Dagmar vytáhne nové důkazy, které ze spiknutí usvědčují mrtvou Ester a docent je osvobozen. Slíbil ale Dagmar, že pokud mu u soudu pomůže, ožení se s ní. Kapitán Libíček tuší, že za vším stojí Dagmar a doporučí docentovi se oženit, jen tak budou blízko Dagmar a mohou čekat, až se prozradí a usvědčit ji. Novomanželé odjíždějí na svatební cestu na odlehlou hájovnu na Šumavu. Kapitán s asistentkou je tam sledují, ale Dagmar prokoukne všechny jejich nástrahy a sama se hodlá docentovi pomstít a ukládá mu o život, ale vždy tak, aby její úmysl nebyl dokazatelný. Policejní vyšetřovatelům, kteří vše zpovzdálí sledují, se hatí plány a po jednom nezdařeném pokusu vylekat Dagmar, aby v leknutí na sebe něco prozradila (jak se neplánovaně předtím podaří s hajným Vojtou), jsou prozrazeni a vydávají se zbloudilý pár na dovolené. Jsou pozváni do hájovny, kde Dagmar pro všechny připraví pokrm z jedovatých hub. Když i toto všichni přežijí, Dagmar v nemocnici navštíví svého muže a chce mu píchnout injekci s jedem. Za to je nakonec zatčena. Docent se vrací do ústavu, kde na něho čeká Ester, o které si všichni mysleli, že nepřežila výbuch protiatomového krytu, a je opět donucen si ji vzít. Před docentem jsou další líbánky plné plánů jeho manželky na pomstu a vraždu.\n\n"}
{"id": "947118", "url": "https://cs.wikipedia.org/wiki?curid=947118", "title": "Cyklistika na Letních olympijských hrách 1992", "text": "Cyklistika na Letních olympijských hrách 1992\n\nCyklistické soutěže na Letních olympijských hrách v Barceloně. \n"}
{"id": "947121", "url": "https://cs.wikipedia.org/wiki?curid=947121", "title": "Martin Garrix", "text": "Martin Garrix\n\nMartin Garrix vlastním jménem Martijn Gerard Garritsen (* 14. května 1996 Amstelveen) je nizozemský diskžokej a hudební producent. V roce 2016,2017 a 2018 byl zařazen do nejlepších DJů v kategorii DJ Mag's 100. V roce 2016 založil svoje vydavatelství STMPD RCRDS měsíc poté, co opustil společnost Spinnin' Records. V roce 2017 byl oznámen jako prezidentní DJ na Hi nIbiza. Martin Garrix také píše skladby pro jiné umělce a navzdory tomu pouze jeden z padesáti jeho stop se dostala na veřejnost.\n\nNarodil se jako Martijn Gerard Garritsen dne 14. května 1996 v Amstelveenu v Nizozemsku. Na kytaru se naučil hrát ve věku 8 let. V roce 2004 když viděl diskžokeje Tiësta hrát na olympijských hrách v Athénách, tak zatoužil se stát také diskžokejem. Především se inspiroval jeho skladbou \"\"Traffic\"\", což ho přimělo ke stažení softwaru FL Studio, který mu umožnil začít komponovat hudbu. V roce 2013 absolvoval akademii Hermana Brooda, produkční školu v Utrechtu. V rozhovoru pro tisk řekl, že jeho \"snovým rádcem\" byl Calvin Harris.\n\nMartina Garrixe objevil DJ Tiësto a popsal ho jako inspirativního, pokorného a legendárního. Jeho počáteční píseň byla \"BFAM\" (s Julianem Jordanem) a \"Just Some Loops\" (spolupráce s TV Noise), který se objevil na albu Loop Masters Essential, Volume 2. V roce 2012 podepsal smlouvu se společností Spinnin' Records a vydal píseň \"Error 404\" (spolupráce s Jay Hardway). V roce 2013 uvedl Garrix společně se Sidney Samson \"Torrent\".\n\nMartin Garrix získal slávu díky sólovému vydání \"Animals\", které bylo vydáno 16. června 2013 nahrávací společnosti Spinnin' Records. Skladba se stala hitem několika zemí v Evropě a umožnila se mu stát nejmladším člověkem, který se dostal na číslo 1 v Beatportu. Tato skladba se dokonce objevila na albu od Hardwella \"Revealed Volume 4\".\n\nDne 30. září 2013 vydal Garrix remix \"Project T\" od Sander Van Doorn a Dimitri Vegas & Like Mike, který rychle vystoupal v žebříčku na 1. místo v Beatportu. V roce 2013 se objevil na seznamu 100 nejlepších DJů (celkově skončil na 40. místě). V listopadu 2013 podepsal smlouvu s projekty Scooter Braun (později School Boy Records). V prosinci 2013 vydal píseň \"Wizard\" s Jayem Hardwayem, píseň vyvrcholila na číslo 6 v Belgie a číslo 17 v Nizozemsko.\n\nV roce 2014 Martin Garrix spolupracoval s Firebeatz na skladbě \"Helicopter\", který dosáhl č. 1 na Beatport Top 100 po dobu 2 týdnů. Taktéž produkoval píseň \"Tremor\" spolu s Dimitri Vegas & Like Mike. Garrix vystoupil na Ultra Music Festival 2014, kde zahrál několik nových a nevydaných skladeb, včetně spolupráce s Dillon Francis, Hardwell a Afrojack. V červnu 2014 Garrix spolupracoval s Sander van Doorn a DVBBS na letní skladbě \"Gold Skies\", to byla Martinova první vokálová píseň (slova nazpívala zpěvačka Aleesia). Téhož roku vydal skladbu \"Proxy\", tato skladba byla volně stahovatelná. Většina těchto písní se objevila na debutním EP s názvem Gold Skies, který byl vydán dne 8. července 2014.\n\nPo vydání svého debutového EP pokračoval Garrix v spolupráci s hlavními DJy, první z takovýchto spoluprácí byla píseň s MOTi nazvanou \"Virus (How About Now)\", po níž následovala spolupráce s Afrojacka vznikla píseň \"Turn Up the Speakers\". V roce 2014 se objevil na seznamu nejlepších 100 DJů na 4. místě.\n\nDne 6. února 2015 vydal píseň \"Forbidden Voices\", jako dárek za 10 mil. sledujících na jeho Facebookove stránce. V únoru 2015 vydal píseň \"Don't Look Down\", kde zpíva Usher. Martin vydal dvě verze videa pro Vevo \"Towel Boy\" a \"Towel Girl\", skladbu napsali Martin Garrix, James 'JHart' Abrahart and Busbee. V rozhovoru s DigitalSpy na začátku roku 2015 poznamenal, že Usher je \"pokorný\" umělec a skvělý spolupracovník.\n\nMartin také spolupracoval s Ed Sheeran na skladbě \"Rewind Repeat It\", kterou hrál na Ultra Music Festival v Miami v březnu 2015. Dne 4. května 2015 vydal skladbu s Tiësto, nazvanou \"The Only Way Is Up\". Dne 22. května 2015 vydal Avicii lyrické video z písně \"Waiting for Love\", kterou společně produkoval s Martinem. Dne 6. července 2015 vydal Garrix \"Break Through the Silence\" s ruskými DJy Matisse and Sadko. Později, 31. října 2015, vydal skladbu s názvem \"Poison\".\n\nDne 26. srpna 2015 Garrix oznámil, že opustil společnost Spinnin' Records a MusicAllStars Management kvůli konfliktu nad vlastnictvím jeho hudby. Bodem sporu bylo vydání \"Animals\", které se objevilo, když měl Martin pouhých 17 let. Oznámil také, že podal žalobu proti jeho tehdejšímu manažerovi Eelkovi van Kootenovi. V listopadu 2015 Garrix oznámil, že vytvoří vlastní nahrávací společnost.\n\nDne 2. prosince 2015 se Garrix údajně usadil ve společnosti Spinnin' Records v probíhajícím právním sporu o vlastnických právech své hudby; vydal prohlášení potvrzující, že zrušil souhrnné řízení poté, co jeho bývalá nahrávací společnost přenesla jeho vlastnické práva na svou hudbu výměnou za to, že výhradní licence všech svých tratí propuštěných do srpna 2015 bude uchována společností Spinnin' Records za nezveřejněnou dobu. Martin Garrix však také uvedl, že jejich další nevyřešené spory budou pravděpodobně předmětem dalšího soudního řízení.\n\nGarrix vytvořil svou vlastní nahrávací společnot nazvanou STMPD RCRDS v prvním čtvrtletí roku 2016. Když hovořil o této nahrávací společnosti řekl, že chce, aby to byla \"platforma\" pro umělce různých žánrů. Dne 11. března 2016 vydal svůj první singl prostřednictvím STMPD RCRDS s názvem \"Now That I've Found You\", v němž jsou vokály od John Martin a Michel Zitron. Dne 18. března 2016 využil svého hodinového setu k premiéře deseti nových nevydaných tracků na Ultra Music Festival, včetně spolupráce s Jay Hardway, Julian Jordan, Ed Sheeran, Bebe Rexha, Third Party a Linkin Park. Dne 27. května 2016 vydal svůj druhý singl \"Lions in the Wild\" s britským DJ Third Party. Dne 13. června 2016 vydal Garrix propagační singl s názvem \"Oops\". Dne 26. července 2016 bylo oznámeno, že společnost Martina podepsala smlouvu \"celosvětovou\" se společností Sony Music International.\n\nDne 29. července 2016 vydal píseň \"In the Name of Love\" s Bebe Rexha. 22. srpna 2016 natočil Garrix své první živé vystoupení své vlastní hudby, s Rexhou na představení The Tonight Show s Jimmym Fallonem doprovázené kapelou The Tonight Show The Roots.\n\n14. října 2016 Garrix oznámil v sociálních médiích, že vydává sedm písní za sedm dní. Několik z uvolněných písní bylo premiérováno během jeho vystoupení na Ultra Music Festival Miami and Tomorrowland Belgium. Skladby byly nahrány na jeho YouTube kanál jako hudební videa se sedmi výtvarníky.\n\n19. října 2016 byl Garrix jmenován nejvýznamnějším světovým DJem ve výroční anketě DJs Top 100 a ve věku 20 let se stal nejmladším DJem, kdo získal cenu.Když mluvil s tiskem, řekl: \"Cítím se neskutečné, že jsem vyhrál. Vůbec jsem to neočekával. Měl jsem úžasný rok, s úžasnými přehlídkami a úžasnými fanoušky - jsem tak vděčný za jejich podporu\".\n\nBylo oznámeno, že se Martin Garrix představí spolu s Carl Cox v nadcházejícím dokumentu s tematikou EDM \"What We Started\" který ukazuje třicet let historie EDM tím, že se soustředí hlavně na odlišné kariéry Cox, jednoho ze zakladatelů scény. Dokument je spoluvytvářen, produkován a režírovaný Bertem Marcusem vedle výkonného producenta a hudebního supervize Pete Tonga. Dokumentární film byl premiérován 15. června 2017 na filmovém festivalu LA.\n\nDne 6. listopadu 2016 Garrix získal ocenění \"Best Electronic Act\" a \"Best World Stage Performance\" na MTV European Music Awards 2016. Jeho cena byla udělena americkým rappem G-Eazy. Během slavnostního předávání cen vystoupil se skladbou \"In the Name of Love\".\n\nGarrix oznámil, že bude předskokanem kanadského zpěváka Justin Bieber na turné Purpose World Tour v Austrálii. Když mluvil s NME o spolupráci s Bieberem, Garrix řekl: \"Byli jsme v ateliéru a máme nějaké hrubé nápady, ale zatím nemáme žádný skutečný song, kde bychom byli oba\".\n\nDne 27. ledna 2017 vydal \"Scared to Be Lonely\" ve spolupráci s britskou zpěvačkou Dua Lipa. Totu píseň předvedl v \"The Tonight Show Starring Jimmy Fallon\" v březnu 2017.\n\nGarrix byl oznámen jako rezident pro sezónu 2017 na Hï Ibiza, dříve známém jako Space Ibiza, oblíbený klub taneční hudby vlastněný společností Ushuaïa Entertainment. \n\nDne 7. dubna 2017 byla spolupráce s Brooks vypuštěna skladba \"Byte\". Skladba byla dříve debutována Garrixem během jeho Ultra Music Festival v Miami 2017.\n\n14. dubna 2017 Garrix spolupracoval s Troye Sivan, který se později připojil k jevišti na vystoupení na Coachella Valley Music And Arts Festival of Empire Polo Club in Indio, Kalifornie. Jméno skladby je \"There For You\", jak oznámil Sivan na Twitteru. Skladba byla oficiálně propuštěna 26. května 2017.\n\nGarrix se objevil jako tvář společnosti Armani Exchange v kampani na podzim roku 2017 a stal se jedním z prvních mezinárodně uznávaných DJů, kteří vstoupili do modelingu. Armani Exchange to oznámilo na sociálních médiích a uvedla: \"... tvář nové kampaně Armani Exchange Winter Winter 2017/2018: Martin Garrix ...\".\n\nNa festivalu Tomorrowland 2017 Garrix debutoval s aliasem YTRAM, který naznačuje \"Marty\" zpět. Poprvé také zahrál po spolupráci s David Guetta skladbu \"So Far Away\", David se k Martinovi připojil na jevišti. Taktéž poprvé zahrál svou sólovou skladbu \"Pizza\", která byla oficiálně vydaná dne 25. srpna 2017.\n\nGarrix byl uveden na seznamu nejvýše placených DJů společnosti Forbes v roce 2017 se ziskem 19,5 milionu dolarů za 12 měsíců před červnem 2017.\n\nPodrobnosti o společné nevydané písni Garrixové s Edem Sheeranem s názvem \"Replay Rewind\" nebo alternativně \"Rewind, Repeat It\" byly zveřejněny na ASCAP se Sony a BDI uvedenými jako vydavatelé písně. Garrix nebyl spokojen s Sheeranovým označením, který odložil vydání skladby kvůli tomu, že upřednostnil svoje další skladby. V rozhlasovém rozhovoru Garrix vysvětlil: \"Bude to oficiální track, takže jsme odložili všechny své další singly, ale značka odložila tento track, protože chtěla vydat další skladby od Eda. V jednom okamžiku to byly dva roky, před pěti měsíci jsem nezařadil rádiový singl, a tak se naštveš, takže nemyslím, že bychom někdy vydali track\". Píseň, která byla premiérována na festivalu Ultra Music v Miami v roce 2015 a pravidelně hrála na hudebních festivalech, byla jeho vydání zastavena jako to, co označil Garrix za \"problémy s označaním a spoustou bolesti hlavy\".\n\nDne 20. září 2017 rozhodl nizozemský soudce v prospěch Martina, který získal práva na jeho hudbu. A bylo rozhodnutí aby podepsaná smlouva se společností Spinnin' Records a MusicAllStars, byla trvale ukončena. Garrix, který požadoval od společnosti Spinnin' Records 3,7 milionů EUR a společnost MusicAllStars ve výši 650 000 EUR, uvedl, že \"veškeré jejich nároky byly soudem odmítnuty. Jedinou zbývající otázkou je částka, která má být vrácena Garrixovi\".\n\nV říjnu 2017 Garrix opět pod jménem GRX znovu spolupracoval s Brooks, aby vydal skladbu \"Boomerang\".\n\nDne 23. února 2018 Martin Garrix vydal svou druhou spolupráci s David Guetta a třetí s Brooks s písní \"Like I Do\". O dva dny později se Garrix zúčastnil závěrečného ceremoniálu zimních olympijských her Pyeongchang 2018 na olympijském stadionu v Pyeongchang v Jižní Koreji. Garrix byl závěrečným aktem v noci. Jeho setlist byl následující: \"Forever\", \"Together\", \"Animals\", \"Like I Do\" a \"Pizza\".\n\nDne 20. dubna 2018 Martin Garrix uvolnil spolupráci se společností LOOPERS s názvem \"Game Over\". Dne 15.června 2018 Garrix vydal singl \"Ocean\", spolupráci s americkým zpěvákem R&B Khalid. Dne 29. července 2018 zahrála Garrix na hudebním festivalu Tomorrowland Belgium 2018 a vydal singl \"High On Life\", ve spolupráci se zpěvákem Bonn, hned po skončení jeho setu. Dne 30. července 2018 byl vypuštěn hudební videoklip pro \"High On Life\", který obsahovalo záběry právě z vystoupení na Tomorrowlandu.\n\nGarrix byl oznámen jako rezidentní DJ na Ushuaia Ibiza Beach Hotel, který se koná ve čtvrtek od 5. července do 30. srpna. Bylo oznámeno, že přivede hosty, aby s ním vystoupili na uvedeném místě.\n\n\n\n\n\n\n\n\n"}
{"id": "947130", "url": "https://cs.wikipedia.org/wiki?curid=947130", "title": "Cyklistika na Letních olympijských hrách 1988", "text": "Cyklistika na Letních olympijských hrách 1988\n\nCyklistické soutěže na Letních olympijských hrách v Soulu. \n"}
{"id": "947145", "url": "https://cs.wikipedia.org/wiki?curid=947145", "title": "Jozef Cseres", "text": "Jozef Cseres\n\nJozef Cseres (* 1961, Nové Zámky) je multimediální umělec a muzikolog slovenského původu.\n\nPůsobí jako lektor estetiky, filozofie hudby a výtvarného umění na univerzitě Komenského v Bratislavě, hudební akademii v Banské Bystrici a Fakultě výtvarných umění v Brně. V lednu 1990, společně s Milanem Adamčiakem, slovenským umělcem, Cseres a jiní založili organizaci SNEH (Society for Non- tradiční hudby). Cílem bylo zdokumentovat intermediální scénu na Slovensku, prezentovat a konfrontovat ji v domácím i zahraničním prostředí. SNEH také uspořádala alternativní hudební festival Sound Off (1995 - 2002), který byl založen Jozefem Cseresem a Michalem Murínem. V polovině roku 1990 také spolupracoval s mnoha umělci v České republice (David Šubík, Zdenek Plachý, Marian Palla, Miloš Štědroň, atd.) na vytvoření střediska experimentální kultury v Brně, Skleněná louka. V roce 1997 se stal ředitelem Rosenberg muzea na Slovensku, které bylo vytvořeno na základě konceptu Jon Rose. Základy rožmberského muzea jsou směsí historie a konkrétnosti s beletrií, umění, světové tvorby, hry a humoru. Od roku 1999 je členem redakční rady prestižního, maďarského magazínu o umění. V roce 2000 společně s Michalem Murínem založil občanské sdružení K2IC v Nových Zámcích, s cílem dohlížet a propojit neziskové činnosti v oblasti intermediální tvorby. Zde organizoval sérii koncertů - Not So Good Music. V současné době žije a tvoří v Brně a přednáší na Masarykově univerzitě.\n\n\n\n"}
{"id": "947157", "url": "https://cs.wikipedia.org/wiki?curid=947157", "title": "Metropolitní oblast Valle de México", "text": "Metropolitní oblast Valle de México\n\nMetropolitní oblast Valle de México (česky „metropolitní oblast Mexického údolí“) je zdaleka největší sídelní celek v Mexiku a potažmo i v Latinské Americe. Rozprostírá se v Mexickém údolí v krajině zaniklých vysušených jezer (Texcoco, Chalco, Xochimilco, Zumpango a Xaltocan), která byla obývána již v předkolumbovském období (např. Teotihuacán a Tenochtitlán). Kromě samotného Ciudad de México, které tvoří mexický federální distrikt, zasahuje metropolitní oblast do států México a Hidalgo. Dle výsledků sčítání obyvatelstva zde v roce 2010 žilo více jak 20 miliónů osob.\n\nMetropolitní oblast sestává z 16 městských částí Ciudad de México, 59 obcí ve státě México a jedné obce v Hidalgo (Tizayuca). Celková rozloha metropolitní oblasti je 7 866 km² a hustota zalidnění 2 557 obyv./km².\n\nNásledující tabulka zahrnuje seznam obcí tvořících metropolitní oblast, počet obyvatel v roce 2010, jejich rozlohu a hustotu zalidnění. Městské části Ciudad de México jsou zapsány kurzívou a označeny písmeny.\n"}
{"id": "947169", "url": "https://cs.wikipedia.org/wiki?curid=947169", "title": "Islámská republika", "text": "Islámská republika\n\nTyto státy samy sebe označují jako islámské republiky: \n"}
{"id": "947172", "url": "https://cs.wikipedia.org/wiki?curid=947172", "title": "Dům hedvábí", "text": "Dům hedvábí\n\nDům hedvábí (\"The House of Silk\", 2011) je detektivní román Anthonyho Horowitze, ve kterém vystupuje Sherlock Holmes stejným způsobem, jak o něm psal jeho autor Arthur Conan Doyle, tj. vypravěčem příběhu je doktor John Watson a příběh dějově zapadá mezi ostatní díla kánonu Sherlocka Holmese. Román sepsal Watson rok po Holmesově smrti a pro velkou skandálnost případu jej uchoval do trezoru s tím, že může být publikován až po sto letech. Děj se odehrává v listopadu roku 1890.\n\nWatsonova žena odjede na nějakou dobu z Londýna a Watson přesídlí zpátky za Sherlockem Holmesem na Baker Street 221B. Sem přijde s žádostí o pomoc Edmund Carstairs, spoluvlastník galerie Carstairs a Finch na Albemarle Street. Tvrdí, že ho sleduje člověk v placaté čepici, což odkazuje k loňské události v Bostonu, kde místní Gang placatých čepic pod vedením bratrů (dvojčat) Rourkeho a Keelan O'Donaghue přepadl vlak, ve kterém shodou okolností galeristé převáželi cenou zásilku obrazů. Bohatý americký kupce obrazů Cornelius Stillman slíbil pomstu a dal se do pátrání po gangu. Při přestřelce byli členové gangu zabiti, pouze Keelan uprchl a poté byl Stillman zabit. Druhý den po návštěvě u Holmese byl vykraden Carstairsův trezor v jeho domě ve Wimbledonu. Zde se pak Holmes s Watsonem seznámili s paní Catherine Carstairsovou a slečnou Elizou Carstairsovou, manželkou a sestrou galeristy, a sloužícími v jeho domě. Před Holmesem již v domě pracoval inspektor George Lestrade, přesto Holmes objeví několik nepostřehnutých drobností. Další den pošle Holmes pátrat po ztracených věcech z trezoru partu chlapců z ulice pod vedením Wigginse. Ti objeví i zloděje a sledují ho do hotelu. Když na místo přijede Holmes, Watson a Carstairs, Wigginsův kamarád Ross Dixon, který v mrazu u hotelu hlídá, zděšeně utíká a zloděj je pak nalezen zavražděný. Holmes pátrá po Rossovi, protože tuší, že mu hrozí velké nebezpečí, na internátu Chorley Grange, odkud před časem Ross utekl, však o něm nic nevědí, ale jeden jeho spolužák jim dává tip na Rossovu sestru Sally, která pracuje v hostinci U Tří hřebíků. V Londýně je ale podniků tohoto jména víc a tak když Holmes s Watsonem dorazí do toho správného, je už pozdě, Ross chvíli před nimi odešel. V hostinci je ale Sally, když s ní ale chtějí mluvit, domnívá se, že jde o nějaké muže z „Domu hedvábí“, zaútočí na Watsona, mírně ho zraní a uteče. Ross je pak nalezen surově zavražděný s bílou stužkou z hedvábí omotanou kolem zápěstí a Holmes, který si vyčítá jeho smrt, pátrá, co je Dům hedvábí. Po neúspěšném pátrání požádá svého bratra Mycrofta, jestli se na tento pojem nemůže optat. Mycroft pak rychle přijíždí na Baker Street s tím, že jde o věc patrně velmi choulostivou a nebezpečnou a radí Sherlockovi, aby pátrání zanechal. Sherlock ale udělá pravý opak, dá do novin inzerát, ve kterém nabízí odměnu za jakékoliv informace o Domě hedvábí. Na inzerát zareaguje jakýsi Henderson, který tvrdí, že Dům hedvábí vládne obchodu s opiem a radí začít pátrání v opiovém doupěti zvaném Creerova díra. Holmes tam vstoupí (Watson hlídá v podniku na druhé straně ulice), ale je hned přemožen, omámen opiáty a Watson ho pak nalézá se zbraní v ruce a kousek od něho leží zastřelená Sally. Případu se hned ujímá inspektor Harriman a proti Holmesovi svědčí několik vážených lidí, kteří byli shodou okolností zrovna poblíž. Holmes je zatčen a u předběžného soudu vše svědčí proti němu. V době, kdy je Watson na Baker Street sám, přijde paní Carstairsová s tím, že její švagrová Eliza umírá a podezřívá Catherine z toho, že ji otrávila. Chce pomoc od Holmese, ten je ale ve vězení. Watson je pak odvlečen na neznámé místo, kde se setkává se záhadným bohatým matematikem (patrně profesor Moriarty), který tvrdí, že Holmese varoval předem tím, že mu poštou poslal bílou hedvábnou stuhu. Protože je ale jeho fanouškem a zároveň si přeje zánik Domu hedvábí (aniž by prozradil, co se pod tím názvem skrývá), dává Watsonovi klíč od Holmesovy cely, aby jej osvobodil, protože prý Holmesovi nepřátelé jej chtějí zabít ještě před soudem. Nazítří jde Watson navštívit Holmese a klíč nese schovaný v knize. Ve vězení se setká s inspektorem Harrimanem a vyjde najevo, že Holmes onemocněl a byl přemístěn do vězeňské nemocnice. Jeho lůžko je ale prázdné. Watson se vrací na Baker Street, kam přichází reverend Charles Fitzsimmons z chlapeckého internátu a nese lístek, který našli pod Rossovou postelí. Na lístku je inzerát na kabinet kuriozit doktora Hedwabiho. Další den se vrátila Watsonova manželka, na nádraží ale dostala vzkaz od Holmese převlečeného tak, že ho nikdo nepoznal. Holmes se pak setkává s Watsonem a vysvětluje mu, že měl ve vězení důkazy o tom, že jej chtějí otrávit, navíc vězeňskému lékaři kdysi velmi pomohl při vyšetřování jednoho případu. Holmes se tedy s jeho pomocí přestrojil za doktorova slabomyslného pomocníka Riverse a když pak do nemocnice vtrhl Harriman, podařilo se mu odejít. Watson a Holmes poté společně jedou na adresu doktora Hedwabiho. Je to však past, čekají zde na ně dva muži, aby je zabili, Holmes to ale předpokládá a muže s pomocí Lestradeova oddílu přemáhá. Pak už jedou na skutečnou adresu Domu hedvábí, což je vedlejší dům chlapeckého internátu. Reverend zde provozuje veřejný dům s mladými chlapci s klientelou v nejvyšších kruzích. Holmes s Watsonem a po nich i Lestrade a jeho oddíl vtrhli do domu a našli zde jak inspektora Harrimana, tak i další vážené lidi, které předtím svědčili proti Holmesovi. Harriman prchá na dvoukoláku taženém koňmi ve sněhové vánici, Holmes s Watsonem jsou mu v patách. Po nebezpečné stíhací jízdě Harriman nezvládne prudkou zatáčku a zahyne. Nakonec ještě Holmes doloží, že Catherine Carstairsová a Keelan O'Donaghue jsou jedna a tatáž osoba a Catherine ze msty skutečně pomalu zabíjí svoji švagrovou a má v plánu zabít i svého muže. Ten nic netuší, ale žije s ní v manželství s oddělenými ložnicemi – je klientem Domu hedvábí (Ross ho u hotelu poznal, pak ho vydíral a byl zabit). Mrtvý „zloděj“ věděl pravdu o Catherine, ta ho uplatila fingovaným vloupáním, pak ho ale zabila.\n\n\n"}
{"id": "947179", "url": "https://cs.wikipedia.org/wiki?curid=947179", "title": "Minerva (planetka)", "text": "Minerva (planetka)\n\n(93) Minerva je velká planetka nacházející se v hlavním pásu planetek mezi Marsem a Jupiterem. Byla objevena kanadsko-americkým astronomem J. C. Watsonem v Ann Arboru ve Spojených státech amerických a pojmenována po římské bohyni moudrosti Minervě. Jde o planetku typu C, což znamená, že má tmavý povrch a je pravděpodobně uhlíkového složení. 22. listopadu 1982 byl pozorován zákryt hvězdy touto planetkou, který poprvé umožnil odhadnout její průměr, a to na přibližně 170 km, měření družice IRAS o něco později však naznačovalo průměr asi 141 km. Od té doby byly pozorovány další zákryty hvězd, měření během posledního z nich v prosinci 2010 vedlo k závěru 156 km.\n\n16. srpna 2009 objevil tým astronomů pod vedením Francka Marchise za použití systému adaptivní optiky na Keckově observatoři, že planetku Minerva obíhají dva malé měsíce. Jejich průměry činí asi 4 a 3 kilometry a přibližné vzdálenosti od primárního tělesa byly odhadnuty na 630 km (8,8násobek průměru Minervy) a 380 km (5,2násobek průměru Minervy).\n\n\n"}
{"id": "947184", "url": "https://cs.wikipedia.org/wiki?curid=947184", "title": "Římskokatolická farnost – děkanství Turnov", "text": "Římskokatolická farnost – děkanství Turnov\n\nŘímskokatolická farnost – děkanství Turnov (lat. \"Turnovium\") je územní společenství římských katolíků v Turnově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti nacházející se zpravidla na stránkách jednotlivých obcí.\n\nJedná se o \"staré děkanství\", které pochází ze 14. století. Matriky jsou vedeny od roku 1699.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružené farnosti spravované excurrendo z Turnova. Jedná se o farnost Jeníšovice.\n\nŘímskokatolická farnost-děkanství Turnov\n\n"}
{"id": "947185", "url": "https://cs.wikipedia.org/wiki?curid=947185", "title": "Larbi Benboudaoud", "text": "Larbi Benboudaoud\n\nLarbi Benboudaoud (al-Arab bin abú-Dávúd) (* 5. březen 1974 Dugny, Francie) je bývalý francouzský zápasník–judista alžírského původu, stříbrný olympijský medailista z roku 2000.\n\nS judem začal v 10 letech na předměstí Paříže v Dugny pod vedením Jean-Pierre Kammerer. Vrcholově se připravoval v pařížském klubu AC Boulogne-Billancourt (ACBB) pod vedením René Rambiera. Ve francouzské seniorské reprezentaci se pohyboval od roku 1995 v pololehké váze do 65 (66) kg. V roce 1996 vybojoval nominaci na olympijské hry v Atlantě, kde nepřešel přes úvodní kolo.\n\nV roce 2000 startoval na olympijských hrách v Sydney jako favorit na vítězství. Po úvodní výhře nad silným Jihokorejcem Han Či-hwanem porazil v semifinále Itala Girolama Giovinazza na ippon technikou ko-uči-gari. Ve finále se utkal s Hüseyinem Özkanem z Turecka a v zápase vedl na dvě koky. Koncem třetí minuty se pokusil Özkana zvedačkou přetočit, jenže přecenil své síly a Özkan ho kontroval technikou uči-mata-makikomi na ippon. Získal stříbrnou olympijskou medaili.\n\nV roce 2004 uspěl potřetí při francouzské olympijské nominaci na olympijské hry v Athénách na úkor Benjamina Darbeleta, ale nevyladil optimálně formu a vypadl v úvodním kole s Bektaşem Demirelem z Turecka. Vzápětí ukončil sportovní kariéru. Věnuje se trenérské práci. Specializuje se na ženské judo. Je vyhledávaným osobním trenérem francouzských judistických hvězd. K jeho nejznámějším žákyním patřila Lucie Décosseová.\n\nLarbi Benboudaoud byl levoruký komplexně technicky vybavený judista s krásnými nožními technikami (o-soto-gari, uči-mata, ko-uči-gari), které doplňoval zápasnickým chvatem kata-guruma.\n\nAplikace techniky o-soto-gari, o-soto-otoši a o-guruma a v soutěžním zápase.\n\n\n\n"}
{"id": "947186", "url": "https://cs.wikipedia.org/wiki?curid=947186", "title": "Undulující membrána", "text": "Undulující membrána\n\nUndulující membrána je pojem nejčastěji využívaný v souvislosti s parazitickými prvoky. Jedná se o pohybový orgán, jakési ploutvovité rozšíření cytoplazmatické membrány, které běží podél okraje buňky a na jejím konci je propojeno s volným bičíkem (Flagellum). Vykonáváním charakteristického vlnivého pohybu undulující membrána zvyšuje mobilitu organismu v obtížněji proniknutelném prostředí. U bičíkatých prvoků vzniká undulující membrána spojením (asociací) tzv. zpětného bičíku s cytoplazmatickou lamelou (buněčnou stěnou mezi dvěma sousedními buňkami). Obvykle bývá podložena žíhanou fibrilou, tzv. kostou. \n\nAnglický název: undulating membrane, undulatory membrane\n\n\"\"An organelle of locomotion in certain flagellate parasites consisting of a finlike extension of the cytoplasmic membrane with the flagellar sheath.\"\" definice undulující membrány z lékařského slovníku The American Heritage® Medical Dictionary.\n\n1) Parazitičtí bičíkovci, způsobující nebezpečné nemoci, jako jsou např. trypanosoma spavičná (Trypanosoma brucei gambiense) nebo bičenka poševní (Trichomonas vaginalis), využívají undulující membránu jako pohybový orgán, který jim umožňuje rychlejší a efektivnější pohyb v kapalinách s větší viskozitou, jako je např. krev.\n\n2) Zjednodušená undulující membrána se vyskytuje i u nálevníků rodu Tetrahymena. U těchto prvoků je undulující membrána tvořena řadou srostlých řasinek, nachází se poblíž buněčných úst buňky a pravděpodobně napomáhá při opatřování potravy. \n\n3) Undulující membrána se vyskytuje i u spermií některých starších živočišných skupin, např. u některých obojživelníků, a tzv. nozdratých ryb, které zahrnují dvojdyšné a lalokoploutvé ryby.\n\n\n"}
{"id": "947198", "url": "https://cs.wikipedia.org/wiki?curid=947198", "title": "Bílá hora (Pražská plošina)", "text": "Bílá hora (Pražská plošina)\n\nBílá hora (381 m n. m.) je návrší Pražské plošiny v severní části pražské čtvrti Bílá Hora. Vrchol Bílé hory byl od roku 1960 do roku 1974 nejvyšším bodem Prahy. Kopec je místem konání Bitvy na Bílé hoře z období třicetileté války.\n\nVe středověku se na hoře nacházelo velké množství otevřených lomů na opukový kámen, po kterých zbyly už jen některé deprese. Název kopci daly buď tyto lomy, díky nimž se kopec jevil bílý už z dálky, nebo slovanský bůh Bělbog.\n\nBílá hora se nachází v katastrálních územích bývalé obce Vokovice přičleněné k Praze 1. ledna 1922 a bývalé obce Ruzyně přičleněné 1. července 1960. Návrší Bílá hora se táhne od svého vrcholu, kde je dnes památník bitvy na Bílé hoře, přes Malý Břevnov na západě, kde se stáčí na sever k oboře Hvězda. Na travnatém vrcholu návrší pouze s několika stromy je památník bitvy na Bílé hoře v podobě mohyly, kterou navršila Sokolská župa podbělohorská ke třístému výročí bitvy v roce 1920, jak připomíná nápis na mohyle. Okolo vrcholu je zástavba rodinnými domy a další místo bez zástavby je v části návrší s oborou Hvězda.\n\nPřipojením Ruzyně k Praze se stala Bílá hora, jejíž vrchol je na ruzyňském katastru, nejvyšším bodem Prahy. Po 14 letech, 1. července 1974, byly k Praze připojeny Stodůlky s vrcholem Kopanina o 10 m vyšším (391 m n. m.). Kromě toho byly v témže roce připojeny i obce Zličín a Sobín, na jejichž katastrech jsou vyšší body (Zličín 395 m n. m. a Sobín 399 m n. m., tzv. Teleček) na malém hřebenu táhnoucím se západně od Zličína. Skutečný vrchol tohoto hřebene je Růžová (409 m n. m.) dále na západ mimo území Prahy nebo ještě dále za Červeným Újezdem zvedající se Karabinský vrch (440 m n. m.) na hranici PP Povodí Kačáku. Teleček je tak s 399 m n. m. nejvyšším bodem Prahy, nejvyšším vrcholem Prahy je ale o několik metrů nižší Kopanina.\n\n\n"}
{"id": "947200", "url": "https://cs.wikipedia.org/wiki?curid=947200", "title": "Hlaholský misál", "text": "Hlaholský misál\n\nHlaholský misál (celým originálním názvem \"Rimskyj misal povelěnijem Svjataho vseljenskaho senma Vatikanskaho druhaho obnovljen i oblastiju Pavla papeža šestaho izdan\") je vydání římského misálu v nové církevní slovanštině, které sestavil český teolog Mons. prof. ThDr. Vojtěch Tkadlčík. Práce na něm byly zahájeny už v 50. letech 20. století, v roce 1972 vyšla tzv. zkušební verze (jen pro olomouckou arcidiecézi) a roku 1992 konečná verze s dvaceti mešními formuláři, tištěná paralelně hlaholicí (na levé straně) a latinkou (na pravé straně), jejíž liturgické texty byly schváleny k použití v české i moravské církevní provincii.\n\nPřes svou návaznost na tradici slovanské liturgie se však v praxi neujal, pouze ojediněle se používá tzv. staroslověnské ordinárium zhudebněné Mons. doc. Mag. Josefem Olejníkem (je zařazeno v rozšířeném vydání jednotného kancionálu pro diecéze moravské církevní provincie pod číslem 584), které na hlaholskou liturgii není striktně vázané.\n\n"}
{"id": "947208", "url": "https://cs.wikipedia.org/wiki?curid=947208", "title": "Villy Haugen", "text": "Villy Haugen\n\nVilly Haugen (* 27. září 1944 Leksvik) je bývalý norský rychlobruslař.\n\nJenů nejvýraznějším úspěchem byl zisk bronzové medaile v závodě na 1500 m na Zimních olympijských hrách 1964. Kromě toho startoval ještě na olympijské sprinterské pětistovce, kde se umístil na 8. místě. V dalších sezónách se již účastnil pouze domácích závodů, včetně norských šampionátů. Poslední start absolvoval v roce 1967.\n"}
{"id": "947210", "url": "https://cs.wikipedia.org/wiki?curid=947210", "title": "Ants Antson", "text": "Ants Antson\n\nAnts Antson ( , \"Ants Arturovič Antson\"; 11. listopadu 1938 Tallinn, Estonsko – 31. října 2015) byl sovětský rychlobruslař.\n\nPrvních velkých mezinárodních závodů se zúčastnil v roce 1964, kdy také dosáhl svých největších úspěchů. Tehdy vyhrál na Mistrovství Evropy a o několik týdnů později si přivezl zlatou medaili ze závodu na 1500 m na Zimních olympijských hrách (kromě toho byl pátý na trati 10 000 m). V letech 1965 a 1967 se na mistrovstvích světa a Evropy pohyboval těsně pod stupni vítězů (dvakrát čtvrté, jednou páté a jednou šesté místo). Na zimní olympiádě 1968 zlatou medaili neobhájil, na patnáctistovce skončil dvanáctý. Posledního závodu se zúčastnil v roce 1970.\n\nV roce 1964 obdržel cenu Oscara Mathisena.\n\n"}
{"id": "947214", "url": "https://cs.wikipedia.org/wiki?curid=947214", "title": "Ypsilanti (Michigan)", "text": "Ypsilanti (Michigan)\n\nYpsilanti je město v americkém státu Michigan, ležící ve Washtenaw County na řece Huron River, které podle sčítání z roku 2010 má 19 435 obyvatel. Bylo založeno v roce 1825 a pojmenováno podle bojovníka ze nezávislost Řecka Demetria Ypsilantiho, v roce 1858 bylo povýšeno na město.\nMěsto bylo jedním z center amerického automobilového průmyslu, vyráběly se zde vozy ACE, Tucker 48 a Kaiser-Frazer. V roce 1995 bylo v Ypsilanti založeno automobilové muzeum. Vznikla zde také firma Domino's Pizza. Památkou na doby konjunktury je historická obchodní čtvrť Depot Town. Ve městě také sídlí veřejná vysoká škola Eastern Michigan University (založena 1849). Partnerským městem je Nafplio.\n\nV Ypsilanti bydlel Winsor McCay, zakladatel amerického komiksu, a hudebník Iggy Pop.\n\nZdejší dominantou je vodárenská věž z roku 1890, nápadná svým falickým tvarem. Je lidově nazývána \"Brick Dick\" a vyhrála celosvětovou soutěž o stavbu, která nejvíc připomíná penis.\n\n"}
{"id": "947215", "url": "https://cs.wikipedia.org/wiki?curid=947215", "title": "Přišli jsme si pro Vaše děti", "text": "Přišli jsme si pro Vaše děti\n\nPřišli jsme si pro Vaše děti je debutové album kapely Mandrage. Album bylo vydáno v roce 2007.\n"}
{"id": "947216", "url": "https://cs.wikipedia.org/wiki?curid=947216", "title": "Hledá se žena", "text": "Hledá se žena\n\nHledá se žena je v pořadí druhé studiové album české popové hudební skupiny Mandrage. Vyšlo roku 2009 v nakladatelství Universal Music Group. Pojmenováno bylo podle stejnojmenného pilotního singlu „Hledá se žena“, který na přelomu let 2009 a 2010 obsadil celkem na 10 týdnů (s přerušením) čelo české hitparády IFPI.\n\n"}
{"id": "947217", "url": "https://cs.wikipedia.org/wiki?curid=947217", "title": "Říkala, že jí trápí cosi", "text": "Říkala, že jí trápí cosi\n\nŘíkala, že jí trápí cosi je demo album kapely Mandrage. Album vydala kapela na svůj náklad a bylo zveřejněno v roce 2005.\n"}
{"id": "947227", "url": "https://cs.wikipedia.org/wiki?curid=947227", "title": "Aupark", "text": "Aupark\n\nAupark je slovenská síť obchodních center, která v současné době expanduje také do České republiky.\n\nPrvní centrum bylo otevřeno na podzim roku 2001 v Bratislavě. V roce 2010 byly otevřeny centra v Piešťanech a v Žilině, v roce 2011 v Košicích. Dne 11. listopadu 2016 bylo otevřeno nové centrum v Hradci Králové. V letech 2008–2018 bylo připravováno také brněnské centrum, od jehož výstavby ale developer nakonec upustil.\n\n\n\n"}
{"id": "947236", "url": "https://cs.wikipedia.org/wiki?curid=947236", "title": "Kostel svatého Jakuba Staršího (Skuhrov nad Bělou)", "text": "Kostel svatého Jakuba Staršího (Skuhrov nad Bělou)\n\nKostel svatého Jakuba Většího je římskokatolický filiální kostel ve Skuhrově nad Bělou. Je chráněn jako kulturní památka České republiky.\n\nBarokní kostel sv. Jakuba Většího je dominantou obce. Na stavbu kostela byl použit kámen ze zříceniny hradu. Kostel byl znovuvysvěcen biskupem královéhradeckým Dominikem Dukou v roce 2008.\n\nV interiéru se nachází pozlacený oltář, jehož rám je vytesán z jednoho kusu dřeva památné lípy, která kdysi rostla pod místem současného oltáře a pod níž byla průzračná studánka.\n\nBohoslužby se konají v neděli v 10.00 a ve čtvrtek v 17.00.\n\nNa přilehlém hřbitově jsou výstavné hrobky podnikatelských rodů Porkertů a Lerchů.\n\n"}
{"id": "947237", "url": "https://cs.wikipedia.org/wiki?curid=947237", "title": "Cyklistika na Letních olympijských hrách 1984", "text": "Cyklistika na Letních olympijských hrách 1984\n\nCyklistika na Letních olympijských hrách 1984 zahrnovala dvě oddělené kategorie. \n"}
{"id": "947240", "url": "https://cs.wikipedia.org/wiki?curid=947240", "title": "Adam Fizek", "text": "Adam Fizek\n\nAdam Fizek (též Fyzek) byl slezský komunální politik a činovník evangelické církve.\n\nCivilním povoláním byl rolníkem. Působil jako starosta obce Návsí; zastával také úřad presbytera a kurátora evangelického sboru v Návsí, kde podporoval sborový zpěv. \n\nHájil užívání češtiny na obecním úřadě (české listiny vystavoval na obecním úřadě ještě roku 1893) a v kostele (zasloužil se o udržení kancionálu Třanovského).\n\nByl fundátorem oltářního kříže a svícnů v evangelickém kostele v Návsí.\n\n"}
{"id": "947241", "url": "https://cs.wikipedia.org/wiki?curid=947241", "title": "Cyklistika na Letních olympijských hrách 1980", "text": "Cyklistika na Letních olympijských hrách 1980\n\nCyklistické soutěže na Letních olympijských hrách v Moskvě. \n"}
{"id": "947256", "url": "https://cs.wikipedia.org/wiki?curid=947256", "title": "Pešmerga", "text": "Pešmerga\n\nPešmerga či pešmarga (: \"pêşmerge\" = \"na smrt jdoucí\") je název kurdských ozbrojených milicí, působících jako neoficiální kurdská armáda v rámci Iráku, kde mají Kurdové rozsáhlou autonomii. Tyto síly zodpovídají za obranu území, obyvatel a institucí Iráckého Kurdistánu. Její příslušníci se označují jako pešmergové. Počátky Pešmergy sahají až do 20. let 20. století, kdy bylo na vzestupu hnutí za nezávislost Kurdistánu.\n\nFormálním vrchním velitelem Pešmergy je prezident Iráckého Kurdistánu. Tato neoficiální kurdská armáda však nemá jednotné velení a je řízena jak Kurdskou demokratickou stranou Iráku, tak Vlasteneckou unií Kurdistánu, ačkoli obě prohlašují, že jsou loajální vůči regionální vládě Kurdistánu. Již delší dobu probíhají snahy sjednotit Pešmergu pod velením ministerstva pro záležitosti Pešmergy. \n\nVzhledem k tomu, že irácká armáda má zákonem zakázán vstup do regionu, je Pešmerga spolu s dalšími bezpečnostními kurdskými silami odpovědná za bezpečnost regionu. Mezi tyto síly patří \"Asajiš\" (oficiální zpravodajská agentura), \"Parastin u Zanyarî\" (pomocná zpravodajská agentura) a \"Zeravani\" (vojenská policie).\n\nBěhem války v Iráku v roce 2003 hrála Pešmerga významnou roli v misi dopadnout Saddáma Husajna. V roce 2004 kurdské protiteroristické síly zachytily klíčovou postavu Al-Káidy Hassana Ghula, který odhalil totožnost kurýra Usámy bin Ládina, což nakonec vedlo k Operaci Neptunovo kopí a zabití Usámy bin Ládina.\n\nV návaznosti na rozsáhlou ofenzívu Islámského státu proti iráckému Kurdistánu v srpnu 2014 začala Pešmerga a další kurdské síly ze sousedních zemí vést válku proti ISIS v Sýrii i Iráku.\n\n"}
{"id": "947258", "url": "https://cs.wikipedia.org/wiki?curid=947258", "title": "Stefan Richter", "text": "Stefan Richter\n\nStefan Richter (1861 Vražné u Nového Jičína – 9. února 1929 Vídeň) byl rakouský a český politik německé národnosti, na přelomu 19. a 20. století poslanec Českého zemského sněmu, předtím krátce poslanec Říšské rady, odborník na zemědělství a družstevnictví.\n\nVystudoval vysokou školu zemědělskou ve Vídni. Sám pak podnikal v zemědělství. Zapojil se do veřejného a politického života. Specializoval se na otázky hospodářského a zemědělského rozvoje a družstevnictví. Koncem 19. století působil jako tajemník Německého hospodářského ústředního svazu (\"Zentralverband\") v Praze. Vydával časopis \"Der deutsche Landwirt\" coby tiskový orgán Zentralverbandu. Počátkem roku 1898 navrhl vytvoření jednotné organizace německých zemědělců v Čechách, která by spojila zájmy tohoto stavu bez ohledu na politické názory. 15. května 1898 se u Děčína konalo přípravné zasedání organizace. Později se z ní vyvinula samostatná Německá agrární strana.\n\nKrátce zasedal v Říšské radě (celostátní parlament), kam nastoupil 10. října 1893 místo Ernsta Theumera. Zastupoval kurii venkovských obcí, obvod Děčín, Rumburk atd. Již na schůzi 22. února 1894 ale oznámil rezignaci na mandát. Po svém zvolení byl na Říšské radě přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů.\n\nV 90. letech 19. století se zapojil i do zemské politiky. V doplňovacích volbách roku 1893 byl zvolen do Českého zemského sněmu v kurii venkovských obcí (obvod Děčín). Mandát obhájil v řádných volbách v roce 1895. Uvádí se jako německý liberál (Německá pokroková strana).\n\nPo odchodu z parlamentních funkcí působil ve Vídni jako publicista, v posledních letech před smrtí byl místopředsedou vídeňské Demokratische Mittelpartei. Zemřel v únoru 1929 ve Vídni.\n\n"}
{"id": "947266", "url": "https://cs.wikipedia.org/wiki?curid=947266", "title": "Karel Setunský", "text": "Karel Setunský\n\nKarel Setunský (26. března 1850 Tábor – 11. září 1929 Praha), byl rakouský a český právník a politik, na přelomu 19. a 20. století poslanec Českého zemského sněmu.\n\nProfesně působil jako právník. Byl funkcionářem Sokola. Vystudoval gymnázium v Táboře a absolvoval práva na Karlo-Ferdinandově univerzitě v Praze, kde roku 1877 získal titul doktora práv. Od roku 1882 působil coby advokát v Příbrami, později byl činný v Praze. Angažoval se v Národní jednotě pošumavské.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Strakonice, Vodňany, Sušice) do Českého zemského sněmu. Politicky patřil k mladočeské straně.\n\nZemřel v září 1929 v sanatoriu v Praze-Podolí.\n\n"}
{"id": "947275", "url": "https://cs.wikipedia.org/wiki?curid=947275", "title": "Jakub Scharf", "text": "Jakub Scharf\n\nJakub Scharf (29. července 1857 Praha – 11. září 1922 Praha) byl rakouský a český právník a politik židovského původu a české národnosti, na přelomu 19. a 20. století poslanec Českého zemského sněmu; jeden ze zakladatelů českožidovského hnutí.\n\nProfesně působil jako právník. Byl synem obchodníka. V letech 1876–1880 absolvoval práva na Karlo-Ferdinandově univerzitě v Praze. Působil nejprve na soudní praxi, potom jako samostatný advokát. Veřejně a politicky se angažoval v českožidovském hnutí (proud uvnitř židovské komunity, který prosazoval identifikaci židů s českým národním táborem). Již v roce 1875 založil spolek českých židovských studentů (\"Spolek českých akademiků-židů\") a roku 1883 spolek \"Or Tomid\", který prosazoval používání češtiny při židovských bohoslužbách. V roce 1893 stál u vzniku střechové organizace \"Národní jednota českožidovská\". Ta byla následujícího roku rozpuštěna, ale Scharf u soudu dosáhl její zpětné reaktivace. Jeho zásluhou začal vycházet \"Kalendář českožidovský\", který patřil pro mnohé židy k prvním jazykově českým publikacím, s nimiž se seznámili. Byl aktivní v politice. Bojoval proti německojazyčným židovským školám na českém venkově. Podílel se počátkem 80. let na přechodu židovské komunity v pražském Josefově do českého politického tábora a analogicky ovlivnil i vývoj v pražské obchodní a živnostenské komoře. V letech 1897–1918 zasedal jako stoupenec mladočeské strany v pražském obecním zastupitelstvu. Podle jiného zdroje zasedal po 21 let v městské radě.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Praha-Josefov) do Českého zemského sněmu. Politicky patřil k mladočeské straně. Ve volbách v roce 1901 se kandidatury loajálně vzdal, protože v jeho obvodu byl stranou nominován jiný kandidát, ačkoliv (podle vzpomínky v Národních listech) „\"voličové trvali na kandidatuře Scharfově\".“\n\nZemřel v září 1922.\n\n"}
{"id": "947282", "url": "https://cs.wikipedia.org/wiki?curid=947282", "title": "Edmund Schmidl", "text": "Edmund Schmidl\n\nEdmund Schmidl (11. listopadu 1859 Vejprty – 19. května 1922 Vejprty) byl rakouský a český průmyslový podnikatel a politik německé národnosti, na konci 19. století poslanec Českého zemského sněmu.\n\nPocházel z vlivné českoněmecké rodiny. Jeho děd Wenzel Schmidl i otec Julius Schmidl se věnovali podnikání, stejně jako jeho strýc Wenzel Ludwig Schmidl nebo bratranec Emil C. Schmidl. Edmund Schmidl vystudoval gymnázium v Chomutově. Roku 1885 převzal od otce firmu \"Julius Schmidl\" na ozdoby a tkané zbožím, kterou přejmenoval na \"Julius Schmidl Sohn & Co.\" Už v roce 1889 ale založil nový podnik \"Edmund Schmidl\" na výrobu krajek a pleteného zboží. Továrna prosperovala, i díky zavedení produkce umělého hedvábí. Prošla expanzí a byla vybavena moderními stroji. Exportovala do Anglie i do Orientu. Schmiedl byl i veřejně aktivní. Zasedal v chebské obchodní a živnostenské komoře. Byl dlouholetým členem obecního zastupitelstva ve Vejprtech. Zasazoval se o výstavbu elektrárny.\n\nByl aktivní i v zemské politice. Ve volbách v roce 1895 byl zvolen v městské kurii (obvod Chomutov) do Českého zemského sněmu. Uvádí se jako německý nacionál (Německá lidová strana). Na mandát rezignoval roku 1899.\n\nV letech 1912–1919 zastával funkci okresního starosty v Přísečnici. Město Vejprty mu udělilo čestné občanství.\n\nZa manželku měl Idu Schmidl. Zemřel v květnu 1922.\n\n"}
{"id": "947290", "url": "https://cs.wikipedia.org/wiki?curid=947290", "title": "Stanislav Salač", "text": "Stanislav Salač\n\nStanislav Salač (* 16. června 1969) je bývalý český fotbalista, záložník. Po skončení aktivní kariéry působí jako fotbalový funkcionář.\n\nV české lize hrál za SK Dynamo České Budějovice. Nastoupil ve 3 ligových utkáních. Ve druhé lize hrál za FK Chmel Blšany a FK Baník Most.\n"}
{"id": "947294", "url": "https://cs.wikipedia.org/wiki?curid=947294", "title": "Programovatelná kalkulačka", "text": "Programovatelná kalkulačka\n\nProgramovatelná kalkulačka nebo též programovatelný kalkulátor je kalkulačka, do níž může její uživatel vkládat vlastní programy. Programovatelné kalkulačky se objevily na konci 70. let 20. století. V současnosti (psáno 2013) je možnost programování často součástí vybavení grafických kalkulaček.\n\nProgramovatelné kalkulačky různých výrobců jsou vybaveny různými programovacími jazyky. Mohou to být dialekty jazyka BASIC, varianty dalších rozšířených programovacích jazyků, nebo proprietární jazyky konkrétních výrobců.\n"}
{"id": "947297", "url": "https://cs.wikipedia.org/wiki?curid=947297", "title": "Diego Contento", "text": "Diego Contento\n\nDiego Armando Valentin Contento (* 1. května 1990, Mnichov, Západní Německo) je německý fotbalový obránce, který působí v Girondins Bordeaux.\n\nMá německé a italské občanství. Jeho rodina pochází z italské Neapole, on sám nosí jméno po slavném argentinském fotbalistovi Diego Armando Maradonovi, jenž v minulosti hrál za SSC Neapol.\n\nZa A-tým Bayernu Mnichov debutoval v létě 2009 v předsezónním přípravném zápase s rakouským celkem FC Red Bull Salzburg, kdy nastoupil na hřiště ve druhém poločase za Edsona Braafheida. S Bayernem pak nasbíral celou řadu trofejí včetně triumfu v Lize mistrů 2012/13.\n\nV srpnu 2014 přestoupil do francouzského Girondins Bordeaux.\n\nDiego Contento nastupoval za německé mládežnické reprezentační výběry v kategoriích U17 a U20. Vyjádřil přání reprezentovat v dospělém fotbale Itálii.\n\n"}
{"id": "947303", "url": "https://cs.wikipedia.org/wiki?curid=947303", "title": "Cyklistika na Letních olympijských hrách 1976", "text": "Cyklistika na Letních olympijských hrách 1976\n\nCyklistické soutěže na Letních olympijských hrách v Montréalu. \n"}
{"id": "947305", "url": "https://cs.wikipedia.org/wiki?curid=947305", "title": "Cyklistika na Letních olympijských hrách 1972", "text": "Cyklistika na Letních olympijských hrách 1972\n\nCyklistické soutěže na Letních olympijských hrách v Mnichově. \n"}
{"id": "947306", "url": "https://cs.wikipedia.org/wiki?curid=947306", "title": "Websupport", "text": "Websupport\n\nWebsupport je slovenská webhostingová společnost, která na trhu působí od roku 2002. V současnosti (2013) působí jak na Slovensku, tak i v České republice, Maďarsku a Rakousku.\n\nOficiálně vznikla firma 1. dubna 2002, v době, kdy zakladatelé Michal Truban a Pavol Stano studovali střední školu. První firemní doména byla websuport.sk s jedním „p“. Až později zakladatelé zjistili, jak se správně píše slovo „support“. Nejoblíbenějším produktem byl Neomezený webhosting, který běžel na serveru s diskovou kapacitou 40GB.\n\n\"rok 2002\"\n- Nákup prvního serveru a zaregistrovaní doména websupport.sk a spuštění webu\n\"rok 2003\"\n\"rok 2004\"\n- Založení s.r.o a vznik WebAdmina\n\"2006\"\n\"rok 2009\"\n\"rok 2010\"\n\n\"rok 2011\"\n\"rok 2012\"\n- Jednička na trhu (Gorila vs. WebSupport)\n\"rok 2013\"\n\nNedílnou součástí WebSupportu je firemní kultura, která protíná všechny činnosti. Jedná se především o proslulá tvrzení: „Když nemůžeš, přidej“ nebo „Nepřestáváme vystupovat ze své komfortní zóny“. Firmy si vybrala slova, která její kulturu významně reprezentují – evoluce, kvalita, kreativity, support a zábava. Baťovsky jsou tato slova vystavena v kancelářských prostorech celé společnosti.\n\n"}
{"id": "947310", "url": "https://cs.wikipedia.org/wiki?curid=947310", "title": "Lons-le-Saunier", "text": "Lons-le-Saunier\n\nLons-le-Saunier je francouzské město v regionu Franche-Comté, hlavní město (prefektura) departementu Jura. V roce 2010 zde žilo 17 681 obyvatel. Je centrem arrondissementu Lons-le-Saunier.\n\n\"Počet obyvatel\" \n"}
{"id": "947313", "url": "https://cs.wikipedia.org/wiki?curid=947313", "title": "Gex", "text": "Gex\n\nGex je francouzská obec v departementu Ain v regionu Auvergne-Rhône-Alpes. V roce  2010 zde žilo 10 372 obyvatel. Je centrem arrondissementu Gex.\n\n"}
{"id": "947315", "url": "https://cs.wikipedia.org/wiki?curid=947315", "title": "Lara Joy Körnerová", "text": "Lara Joy Körnerová\n\nLara Joy Körnerová (* 28. října 1978, Londýn) je německá filmová, televizní a divadelní herečka. Její matkou je herečka Diana Körnerová. Hovoří německy a anglicky, absolvovala hereckou školu v Mnichově, účinkuje převážně v romantických filmech.\n\nJejím manželem je právník Heiner Pollert, vychovává šest dětí, z toho tři vlastní. Její nevlastní dcerou je herečka Lola Dockhornová.\n\n\n\n\n"}
{"id": "947319", "url": "https://cs.wikipedia.org/wiki?curid=947319", "title": "Bonneville (Horní Savojsko)", "text": "Bonneville (Horní Savojsko)\n\nBonneville je francouzská obec v departementu Horní Savojsko v regionu Auvergne-Rhône-Alpes. V roce  2010 zde žilo 11 908 obyvatel. Je centrem arrondissementu Bonneville.\n\n\"Počet obyvatel\" \n\n"}
{"id": "947329", "url": "https://cs.wikipedia.org/wiki?curid=947329", "title": "Cyklistika na Letních olympijských hrách 1968", "text": "Cyklistika na Letních olympijských hrách 1968\n\nCyklistické soutěže na Letních olympijských hrách v Ciudad de México. \n"}
{"id": "947330", "url": "https://cs.wikipedia.org/wiki?curid=947330", "title": "Petr Konvalinka", "text": "Petr Konvalinka\n\nPetr Konvalinka (* 18. října 1960 Most) je český materiálový inženýr a vysokoškolský pedagog, vedoucí Experimentálního centra Fakulty stavební a v letech 2014 až 2018 rektor ČVUT v Praze. Od září 2018 předseda Technologické agentury ČR.\n\nPo absolvování kadaňské střední školy stavební studoval dále (od roku 1979) na Stavební fakultě pražského Českého vysokého učení technického. Dokončil ji v roce 1984, ale ještě během vysokoškolských studií absolvoval roční kurz na Českém báňském úřadu zaměřený na konstrukce při odstřelech. Následně začal na stavební fakultě pracovat na katedře stavební mechaniky. Nejprve jako asistent, následně coby odborný asistent. V roce 1994 obhájil svou disertační práci a získal doktorský titul v oboru „Mechanika tuhých a poddajných těles a prostředí“, o osm let později se habilitoval pro obor „Teorie stavebních konstrukcí a materiálů“ a za dalších šest let (roku 2008) byl prezidentem republiky Václavem Klausem jmenován profesorem v oboru „Teorie stavebních konstrukcí a materiálů“. Mezi lety 1986 a 1987 postgraduálně vystudoval pedagogiku a psychologii na ČVUT a od roku 2005 vede Experimentální centrum na Stavební fakultě ČVUT. Je též autorizovaným inženýrem pro obor Statika a dynamika konstrukcí.\n\nOd roku 2005 byl Konvalinka předsedou Akademického senátu Českého vysokého učení technického. V roce 2009 neúspěšně kandidoval na děkana Stavební fakulty, kdy ho porazila profesorka Alena Kohoutková, jež se tak stala první děkankou této fakulty v její historii. O čtyři roky později kandidoval na rektora ČVUT a v této volbě uspěl, když porazil Vojtěcha Petráčka, dosavadního prorektora. V rektorské funkci vystřídal Václava Havlíčka, jemuž skončilo druhé volební období a nemohl již dále kandidovat. Sám pak funkci rektora vykonával po dobu čtyř let, během nichž dvakrát čelil neúspěšné snaze o své odvolání. V řádných volbách v roce 2017, v nichž kandidoval na své druhé funkční období, ale neuspěl a rektorem se tak od února 2018 stal Vojtěch Petráček.\n\nV září 2018 byl jmenován novým předsedou Technologické agentury ČR.\n\nAutorsky nebo spoluautorsky se podílel na pěti skriptech své vysoké školy a přispíval také na české i zahraniční konference. Na vyzvání uskutečnil několik přednášek na zahraničních univerzitách (v Německu, Spojeném království, Spojených státech amerických, Číně a Indii). Je spoluautorem patentů a užitných vzorů. Autorsky se podílel na několika vybudovaných konstrukcích jak v České republice, tak v zahraničí (například rozhledna Hradišť u obce Kadlín, lávka pro pěší v Berouně nebo tři mosty na britské dálnici spojující Gatwick s Londýnem).\n\n"}
{"id": "947332", "url": "https://cs.wikipedia.org/wiki?curid=947332", "title": "Roman Vráblík", "text": "Roman Vráblík\n\nRoman Vráblík (* 25. ledna 1990 v Písku) je český hokejista, od sezony 2013-2014 působící HC Motor České Budějovice.\n\n\n"}
{"id": "947333", "url": "https://cs.wikipedia.org/wiki?curid=947333", "title": "Cyklistika na Letních olympijských hrách 1964", "text": "Cyklistika na Letních olympijských hrách 1964\n\nCyklistické soutěže na Letních olympijských hrách 1964 v Tokiu.\n\n"}
{"id": "947337", "url": "https://cs.wikipedia.org/wiki?curid=947337", "title": "Cyklistika na Letních olympijských hrách 1960", "text": "Cyklistika na Letních olympijských hrách 1960\n\nCyklistické soutěže na Letních olympijských hrách v Římě.\n"}
{"id": "947341", "url": "https://cs.wikipedia.org/wiki?curid=947341", "title": "Nemocnice Česká Lípa", "text": "Nemocnice Česká Lípa\n\nNemocnice s poliklinikou Česká Lípa je název komplexu budov, sloužících především k poskytování zdravotní péče v České Lípě i širokém okolí a také je to název akciové společnosti ve vlastnictví Libereckého kraje. V nemocnici je zhruba 500 lůžek.\n\nPrvní veřejná nemocnice byla v České Lípě od roku 1892, později označována jako nemocnice Pod Holým vrchem. Tamní nemocnice byla zrušena v roce 1981. Pět let předtím začala výstavba nového nemocničního areálu pod sídlištěm Špičák. Stavbu provedly firmy z Jugoslávie. Nový areál byl uveden do provozu v roce 1981. Postupně byl modernizován.\n\nV roce 2008 se nemocnice stala akciovou společností, kterou řídí představenstvo a dozoruje dozorčí rada. Město má v orgánech své zástupce. Koncem léta 2015 vedení města projevilo zájem nemocnici koupit.\n\nOd roku 2009 byl ředitelem Petr Chmátal, v roce 2014 je ředitelem Jaroslav Kratochvíl.\n\nHlavní adresa areálu je Purkyňova 1849, 47001 Česká Lípa.\n\n\n\n"}
{"id": "947342", "url": "https://cs.wikipedia.org/wiki?curid=947342", "title": "Cyklistika na Letních olympijských hrách 1956", "text": "Cyklistika na Letních olympijských hrách 1956\n\nCyklistické soutěže na Letních olympijských hrách v Melbourne. \n"}
{"id": "947343", "url": "https://cs.wikipedia.org/wiki?curid=947343", "title": "Buttrio", "text": "Buttrio\n\nButtrio je italská obec v severovýchodní Itálii blízko slovinským hranicím v oblasti Friuli-Venezia Giulia.\n\nV roce 2012 zde žilo 4 040 obyvatel.\n\nManzano, Pavia di Udine, Pradamano, Premariacco\n\nZdroj: \n"}
{"id": "947348", "url": "https://cs.wikipedia.org/wiki?curid=947348", "title": "Michal Křížek", "text": "Michal Křížek\n\nprof. RNDr. Michal Křížek, DrSc. (* 8. března 1952, Praha) je český matematik a popularizátor vědy. \n\nVystudoval Matematicko-fyzikální fakultu Univerzity Karlovy a působí na Matematickém ústavu AV ČR. Je spoluautorem knihy „Prvních deset Abelových cen za matematiku“ o nejdůležitějších výsledcích laureátů Abelovy ceny.\n\nV říjnu 2013 byl oceněn za celoživotní dílo v popularizaci vědy Cenou předsedy Akademie věd ČR za propagaci výzkumu, experimentálního vývoje a inovací.\n"}
{"id": "947350", "url": "https://cs.wikipedia.org/wiki?curid=947350", "title": "CFR řada 151", "text": "CFR řada 151\n\nŘada 151 CFR je největší rumunská parní lokomotiva. Měla se stát jednotnou lokomotivou CFR pro vozbu nákladních vlaků, podobně jako řada 142 pro vozbu osobních vlaků. Nakonec byly vyrobeny pouze dva prototypy.\n\nPo překonání hospodářské krize v letech 1932 – 1934 začaly v roce 1935 CFR uvažovat o unifikaci lokomotivního parku pořízením nových lokomotiv, které dokáží zvládnout rostoucí nároky na přepravu. Pro osobní dopravu se rozhodly pro uspořádání 1´D 2´ a pro nákladní 1´E 1´. Zatímco pro první z nich pořídily licenci na výrobu rakouské řady 214 (CFR řada 142), pro nákladní lokomotivu neexistoval žádný vhodný projekt.\n\nLokomotivu zkonstruovala bukurešťská firma Malaxa. První lokomotivu řady 151 s výrobním číslem 355/1939 převzaly CFR 3. listopadu 1939. V dubnu 1940 byla lokomotiva vystavena na veletrhu v Miláně a dokonce italský král a habešský císař Viktor Emanuel III. přizpůsobil tradiční itinerář, aby si mohl tuto lokomotivu prohlédnout.\n\nDruhá lokomotiva s výrobním číslem 386/1942 byla převzata 25. prosince 1942.\n\nLokomotiva 151.001 byla od 25. června 1940 přidělěna depu Bukurešť Calatori a používána především na trati Bukurešť – Cămpina – Brašov. V období prosinec 1941 až duben 1942 měly CFR zapůjčeny od DR lokomotivy 45.026 a 027, které nasadily na stejné výkony, aby mohly porovnat obě řady a provést některá vylepšení v projektu. Nejtěžší vlak, který lokomotiva 151.001 přepravila, měl rekordní hmotnost 3 100 t.\n\nV prosinci 1942 přibyla do bukurešťského depa lokomotiva 151.002. Na sklonku roku 1943 měl tento stroj těžkou nehodu – s vojenským transportem najel na konec nákladního vlaku a vykolejil. Těžce poškozenou lokomotivu opravila firma Malaxa a od 1. dubna 1944 byla přidělena depu Turnu Severin. Obě lokomotivy byly v témže roce poškozeny, tentokrát bombardováním. Lokomotiva 151.001 byla převezena k opravě do firmy Malaxa.V roce 1945 byla odvezena v rámci 150 lokomotiv CFR předávaných Sovětskému svazu, podle jednoho zdroje skončila ve výzkumném železničním centru v Charkově, kde byla v 50. letech zrušena.\n\nV listopadu 1945 byla předána do opravy v dílnách Bukurešť Grivita a 13. října 1946 převedena do depa Timiș Triaj (Brašov). V říjnu 1953 byla předána depu Kluž. V dubnu 1964 prošla poslední generální opravou a v roce 1969 byla definitivně odstavena.\n\nLokomotiva 151.002 je zachovaná v neprovozním stavu v depu Dej Triaj.\n\nŘada 151 je dvojčitá parní lokomotiva s vlečným tendrem s uspořádáním náprav 1´E 1´. Přední běhoun je s první spřaženou nápravou spojený do Krauss-Helmholtzova podvozku, zadní běhoun je Adamsovy konstrukce. Okolky 2. a 3. spřaženého a hnacího dvojkolí byly zeslabené. Mnoho konstrukčních prvků je převzato z řady 142. Jedná se především tendr, napájecí zařízení kotle, olejové přídavné topení, dýmnici (z konstrukčních důvodů zkrácená o 200 mm) a usměrňovací plechy. Parní stroj má shodné průměry válců i zdvih jako u ř. 142, na rozdíl od ní má rozvod klasický, s válcovými šoupátky. Jako úplná novinka u CFR byla použita valivá ložiska SKF u běžných náprav a náprav tendru, stejně jako pneumaticky ovádané odvodňovací ventily válců a profukování kouřových trubek v kotli.\n\nVálcový kotel byl prakticky shodný s řadou 142. Vzdálenost trubkovnic činila 6 000 mm, v kotli bylo umístěno 143 žárnic (o 4 méně proti řadě 142) a 38 kouřovek. Dýmnice byla zkrácena, avšak opatřena elegantními kuželovými vraty. Nástavby na kotli jsou zabudovány do krytu, který se táhne téměř po celé délce kotle. Lokomotiva 151.002 se vzhledově lišila - neměla usměrňovací plechy, kryt na kotli byl protažený až ke komínu a dýmniční vrata byla vypouklá.\n\nPři opravě 151.002 v roce 1953 bylo napájecí čerpadlo Malaxa-Knorr-Tolkien nahrazeno injektorem Friedmann na výfukovou páru. Tenkrát také byla poprvé odhalena ovalita otvorů pro upevnění válců na rámu. Při další opravě v roce 1964 dostala lokomotiva ocelové topeniště a znovu bylo zjištěno opotřebení otvorů pro upevnění válců. V roce 1967 byla hnací kola nahrazena zkušebně novými, ocelovými, jako u řady 150. Z důvodů opakovaného uvolňování válců byla v roce 1969 odstavena.\n"}
{"id": "947356", "url": "https://cs.wikipedia.org/wiki?curid=947356", "title": "Cyklistika na Letních olympijských hrách 1952", "text": "Cyklistika na Letních olympijských hrách 1952\n\nCyklistické soutěže na Letních olympijských hrách v Helsinkách. \n"}
{"id": "947358", "url": "https://cs.wikipedia.org/wiki?curid=947358", "title": "Cyklistika na Letních olympijských hrách 1948", "text": "Cyklistika na Letních olympijských hrách 1948\n\nCyklistické soutěže na Letních olympijských hrách v Londýně. \n"}
{"id": "947360", "url": "https://cs.wikipedia.org/wiki?curid=947360", "title": "Cyklistika na Letních olympijských hrách 1936", "text": "Cyklistika na Letních olympijských hrách 1936\n\nCyklistické soutěže na Letních olympijských hrách v Berlíně. \n"}
{"id": "947362", "url": "https://cs.wikipedia.org/wiki?curid=947362", "title": "Cyklistika na Letních olympijských hrách 1932", "text": "Cyklistika na Letních olympijských hrách 1932\n\nCyklistika na Letních olympijských hrách v Los Angeles zahrnovala dvě oddělené kategorie.\n"}
{"id": "947363", "url": "https://cs.wikipedia.org/wiki?curid=947363", "title": "Cyklistika na Letních olympijských hrách 1928", "text": "Cyklistika na Letních olympijských hrách 1928\n\nCyklistické soutěže na Letních olympijských hrách v Amsterdamu. \n"}
{"id": "947364", "url": "https://cs.wikipedia.org/wiki?curid=947364", "title": "Hotel Cæsar", "text": "Hotel Cæsar\n\nHotel Cæsar je norská mýdlová opera, kterou od 24. října 1998 vysílá soukromý televizní kanál TV2. V únoru 2010 byl odvysílán 2000. díl a v roce 2013 již seriál čítal přes 2500 epizod, což z ní činí nejdelší televizní seriál ve Skandinávii.\n\nStředobodem dění je fiktivní hotel v norské metropoli Oslo a osudy jeho zaměstnanců a členů rodiny Anker-Hansen, která hotel vlastní. V první sérii se zamiluje hlava rodiny Georg Anker-Hansen do dívky Ninni Krogstad a ožení se s ní k velké nelibosti jeho matky a početného příbuzenstva. Postava Ninni umírá na konci série na rakovinu a problémy s vlastnickými právy a otázka řízení hotelu tvoří od té doby hlavní linii příběhu.\n\n\n"}
{"id": "947366", "url": "https://cs.wikipedia.org/wiki?curid=947366", "title": "Salatut elämät", "text": "Salatut elämät\n\nSalatut elämät je finská mýdlová opera, kterou od roku 1999 vysílá soukromý televizní kanál MTV3. Práce na scénáři první série začaly v roce 1998 a premiérový díl byl odvysílán 25. ledna 1999. Zpočátku bylo plánováno 540 epizod na tři roky (do začátku roku 2002), ale producentská smlouva byla několikrát prodloužena. V srpnu 2009 bylo oznámeno, že seriál bude pokračovat minimálně do jara 2015 a o dalším eventuálním pokračování se jedná. Během 14 let bylo odvysíláno přes 2500 dílů. V roce 2012 byl na základě seriálu uveden celovečerní film \"Nightmare – Painajainen merellä\" (Noční můra – Noční můra na moři).\n\nSeriál sleduje každodenní život několika rodin, které žijí ve stejném nájemním domě v Helsinkách. Seriál se odehrává z větší části ve fiktivní Jeřábové ulici (\"Pihlajankatu\"), která se má nacházet v helsinské čtvrti Ullanlinna. Několik epizod bylo také natočeno na Kanárských ostrovech, v Litvě a v Londýně.\n\nPro seriál je charakteristický cliffhanger na konci dílů, především pak posledního dílu série. Jak je pro mýdlové opery typické, pojednává seriál o mimomanželských vztazích a žárlivých scénách. Mnoho hlavních postav je rozvedených nebo je jejich partner mrtvý. \"Salatut elämät\" vzbuzuje ve Finsku rozruch, neboť se mezi tématy často objevují závažné problémy jako např. drogová závislost a alkoholismus, sexuální vztahy v nevlastních rodinách, znásilnění, sebepoškozování, domácí násilí, kleptomanie, rasismus, náboženský fanatismus, incest, potraty, těhotenství mladistvých, gamblerství, psychopatologie, poruchy příjmu potravy, narcismus, homosexualita, hledání biologických rodičů, práva zvířat, školní šikana, rakovina nebo AIDS.\n\nObzvláště velkou veřejnou diskusi vyvolal závěr série odvysílaný 1. června 2009, ve které byla zaživa pohřbena těhotná Paula Sievinen (Johanna Nurmimaa) a Café Kentauri bylo během svatební oslavy vyhozeno do povětří, což znamenalo smrt mnoha hlavních postav. Finský ministr komunikací Suvi Lindén zpochybnil vhodnost seriálu pro školní děti (seriál začíná v 19,30). FICARA (finská obdoba české Rady pro rozhlasové a televizní vysílání) později rozhodla, že tato epizoda nebyla vhodná pro děti do věku 11 let. V roce 2013 byla zastřelena Jenni Vainio (Anu Palevaara), která v seriálu vystupovala od jeho počátku, což způsobilo rozruch mezi seriálovými fanoušky. Producent Marko Äijö uvedel, že největší senzace seriálu však proběhla ve 440. díle odvysílaném 14. května 2001, kdy mladík Kalle Laitela (Pete Lattu) políbil svého přítele. Jednalo se o první gay polibek v dějinách finské televize. V té době obdržel kanál MTV3 přes 40 metrů faxů týkající se toho polibku, než došel papír v zásobníku.\n\nDíly jsou vysílány během všedních dnů v podvečer (19,30-20,00), jedna epizoda má délku 21 minut bez reklam. Nová série obvykle začíná koncem srpna nebo začátkem září a končí na začátku června. Obvykle je série také přerušena během vánočních svátků na zhruba tři až čtyři týdny.\n\nMTV3 vysílá opakování seriálu každý víkend (v sobotu epizody z pondělí až středy a v neděli díly ze čtvrtka a pátku). V létě televize opakuje celé série, např. v létě roku 2011 byly odvysílány epizody z období 2006–2007 a 2007–2008.\n\nZpočátku bylo pro seriál najato asi 20 herců, z nichž vydržely jen dvě postavy – Ismo (Esko Kovero) a jeho syn Kalle (Pete Lattu), ten ovšem s desetiletou pauzou, většina pozdějších postav se objevuje od roku 2008. Počet postav se liší sérii od série.\n\n"}
{"id": "947369", "url": "https://cs.wikipedia.org/wiki?curid=947369", "title": "Římskokatolická farnost Rozsochy", "text": "Římskokatolická farnost Rozsochy\n\nŘímskokatolická farnost Rozsochy je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Bartoloměje.\nNejstarší dosud známou zmínkou o vsi, respektive jejím kostele, je listina z roku 1285, jíž kde je jako jeden ze svědků uveden rozsošský farář Jan. Lze tedy předpokládat, že v tomto roce již byla v Rozsochách fara a kostel. Výrazné změny nastaly od 60. let 18. století, kdy začala barokní přestavba chrámu. V roce 1763 došlo k obnovení zdejší farnosti, o tři roky později byl kostel znovu vysvěcen. Při 240. výročí znovuvysvěcení kostela – 19. srpna 2006 – požehnal arcibiskup Karel Otčenášek nový zvon a obecní symboly – prapor a znak. \n\nAdministrátorem excurrendo je od 1. srpna 2012 R. D. Mgr. Martin Pernička.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. květen. Adorační den připadá na 25. prosince. Ve farnosti se pravidelně koná tříkrálová sbírka. V roce 2016 se při sbírce vybralo 21 601 korun. \n\nV roce 2013 a 2015 se farnost zapojila do projektu Noc kostelů.\n\n"}
{"id": "947371", "url": "https://cs.wikipedia.org/wiki?curid=947371", "title": "Římskokatolická farnost Jeníšovice", "text": "Římskokatolická farnost Jeníšovice\n\nŘímskokatolická farnost Jeníšovice (lat. \"Gentschovicium\") je územní společenství římských katolíků v Jenišovicích a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV místě byla od roku 1344 plebánie. Farnost existuje od roku 1728. Od roku 1728 jsou vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Turnov, jehož součástí je i farnost Jeníšovice, která je tak spravována \"excurrendo\".\n\nŘímskokatolická farnost Jeníšovice\n\n"}
{"id": "947373", "url": "https://cs.wikipedia.org/wiki?curid=947373", "title": "Cyklistika na Letních olympijských hrách 1924", "text": "Cyklistika na Letních olympijských hrách 1924\n\nCyklistické soutěže na Letních olympijských hrách v Paříži. \n"}
{"id": "947374", "url": "https://cs.wikipedia.org/wiki?curid=947374", "title": "Cyklistika na Letních olympijských hrách 1920", "text": "Cyklistika na Letních olympijských hrách 1920\n\nCyklistické soutěže na Letních olympijských hrách v Antverpách. \n"}
{"id": "947377", "url": "https://cs.wikipedia.org/wiki?curid=947377", "title": "Cyklistika na Letních olympijských hrách 1912", "text": "Cyklistika na Letních olympijských hrách 1912\n\nCyklistické soutěže na Letních olympijských hrách v Stockholmu. \n"}
{"id": "947382", "url": "https://cs.wikipedia.org/wiki?curid=947382", "title": "Cyklistika na Letních olympijských hrách 1908", "text": "Cyklistika na Letních olympijských hrách 1908\n\nCyklistické soutěže na Letních olympijských hrách v Londýně. \n"}
{"id": "947383", "url": "https://cs.wikipedia.org/wiki?curid=947383", "title": "Jestřábí vrch", "text": "Jestřábí vrch\n\nJestřábí vrch (385 m n. m.) je vrch v okrese Česká Lípa, v CHKO Kokořínsko, ležící asi 0,5 km severozápadně od vesnice Kruh, na příslušném katastrálním území.\n\nJe to výrazný krátký nesouměrný hřbet směru SZ–JV (vrchol a příkřejší svahy na SZ), budovaný křemennými pískovci křídového stáří s pronikem foiditu (čedič). Ze severní a východní strany je vrch izolován údolím (počátek \"Žďárského dolu\"), místy lemovaným pískovcovými skalkami. Vrch je převážně zalesněn bukem, smrkem, borovicí, břízou aj. Na jižním svahu je opuštěný kamenolom. Poblíž něho na lučinatém svahu je výhled na Vrátenskou horu.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Bezdědické části.\n\nVrch leží při silnici Luka – Ždírec a křižovatky do Žďáru a Kruhu. Na vrch nevede žádná oficiální cesta. Nejpohodlnější pěší přístup je od Kruhu. Kruhem vede červená turistická stezka Žďár – Houska.\n"}
{"id": "947384", "url": "https://cs.wikipedia.org/wiki?curid=947384", "title": "Perim", "text": "Perim\n\nPerim je ostrov sopečného původu v Rudém moři, který patří Jemenu. Leží v úžině Bab-al-Mandab, 2,5 km od pobřeží Arabského poloostrova. Má rozlohu 13 km², nejvyšší bod leží 65 metrů na hladinou moře. Povrch ostrova tvoří poušť. Perim má velmi horké (průměrná roční teplota je 30 °C) a suché (ročně spadne okolo 60 mm srážek) klima.\n\n\n"}
{"id": "947385", "url": "https://cs.wikipedia.org/wiki?curid=947385", "title": "Cyklistika na Letních olympijských hrách 1904", "text": "Cyklistika na Letních olympijských hrách 1904\n\nCyklistické soutěže na Letních olympijských hrách v St. Louis. \n"}
{"id": "947398", "url": "https://cs.wikipedia.org/wiki?curid=947398", "title": "Černjachovská kultura", "text": "Černjachovská kultura\n\nČernjachovská kultura byla archeologická kultura rozšířená od 2. do 5. století na dnešní Ukrajině, částečně i v Rumunsku. Typická jsou neopevněná pohřebiště na jižních svazích u řek. Nad nimi pak birituální pohřebiště s popelem v popelnicích či jamkách, převažují však kostrové hroby. Často jsou mrtví uložení do výklenku v hrobové jámě. Pohřbívalo se také v kamenných sklepeních uzavřených kamennou deskou, což prozrazuje skytský a sarmatský vliv. Keramika byla tvořena na hrnčířském kruhu a inspirována keltskou a antickou. Nezdobená keramika dělaná ručně se podobá raně slovanské. Živili se zemědělstvím, vysokou úroveň mělo i řemeslo. Typické jsou spony ve tvaru samostřílu, vycházející z římských vzorů.\n\nPodobně jako sousední kultura przeworská byla černjachovská kultura nejspíše polyetnická a lokální rozdíly zmizely pod římským vlivem. Kostrové hroby patřily nejspíše Sarmatům. Na hranicích obou zmíněných kultur se často nachází prosté jamky pro pozůstatky kremace a zahloubená obydlí, což je spojuje s ranými Slovany. Nese také patrné rysy germánské, například vliv východní pomořanské mazovské kultury v pohřebním ritu a ve výskytu tzv. velkých domů.\n\nKultura se nazývá podle vesnice Čerňachiv, která se v rámci moderní Ukrajiny nachází v Kyjevské oblasti.\n"}
{"id": "947403", "url": "https://cs.wikipedia.org/wiki?curid=947403", "title": "Cyklistika na Letních olympijských hrách 1900", "text": "Cyklistika na Letních olympijských hrách 1900\n\nCyklistické soutěže na Letních olympijských hrách v Paříži. \n"}
{"id": "947414", "url": "https://cs.wikipedia.org/wiki?curid=947414", "title": "Manhattan (Bratislava)", "text": "Manhattan (Bratislava)\n\nManhattan je bytový dům v Bratislavě. Nachází se na Račianské ulici č. 69, v městské části Nové Mesto. Má 26 nadzemních podlaží, 3 podzemní podlaží, je vysoký 87 metrů a nachází se v něm 161 bytů. Patří k nejvyšším budovám ve městě.\n\nPůvodní projekt domu byl vypracován v letech 2003–2005, investor však realizoval až další projekt, vytvořený v letech 2006–2007. Jeho původní název byl \"„Obydick“\" (podle velryby z románu Hermana Melvilla) a plány na jeho realizaci se původně setkali s kontroverzemi.\n\nVýstavba byla zahájena v květnu 2007 a prodej bytů byl spuštěn v květnu nebo červnu 2008. Dům byl projektován známou dvojicou slovenských architektů Martinem Kusým ml. a Pavlem Paňákem a postavila jej bratislavská stavební společnost ZIPP. Náklady na výstavbu byly kolem 32 milionů eur.\n\nV dubnu 2010 byl dokončen a v létě 2010 byl zkolaudován. V srpnu 2010 byl přejmenován na \"„Manhattan“\" a investorská společnost poskytla z důvodu slabého prodeje slevu na neprodané byty. V říjnu 2010 stavba získala \"Cenu Slovenské komory stavebních inženýrů za najlepší projektové řešení stavebního díla\" v slovenské architektonické soutěži Stavba roka. a současně byla spuštěna další vlna prodeje bytů.\n\nV listopadu 2011 do některých médií, zejména bulvárních, pronikla informace, že v domě údajně straší několik duchů lidí, zemřelých na nedaleké Čabelkově křižovatce.\n\nV dubnu 2012 se opět dočasně snížila cena zatím neprodaných bytů.\n\nNa nižších podlažích jsou jednopokojové až třípokojové byty o rozloze 34m² – 92m², na vyšších podlažích se nacházejí také čtyřpokojové byty s velkou rozlohou, přičemž největší byt má přes 300m². V budově jsou také mezonetové byty. Největší podíl ze všech bytů tvoří dvoupokojové byty, kterých je v domě celkem 56.\n\nV domě jsou celkem tři výtahy, dva standardní a jeden evakuační výtah. V podzemních garážích se nachází přibližně 200 stání.\n\n"}
{"id": "947417", "url": "https://cs.wikipedia.org/wiki?curid=947417", "title": "Ivar Eriksen", "text": "Ivar Eriksen\n\nAlf Ivar Eriksen (* 7. března 1942 Hamar) je bývalý norský rychlobruslař.\n\nNa mezinárodní scéně se poprvé objevil v roce 1964, kdy skončil šestý v závodě na 1500 m na Zimních olympijských hrách. V roce 1965 startoval na Mistrovství Evropy, na kterém se umístil na 12. příčce. V dalších letech se účastnil pouze menších závodů, výjimkou byl rok 1968, kdy dosáhl největšího úspěchu své kariéry, neboť na trati 1500 m získal na zimní olympiádě stříbrnou medaili. Na začátku 70. let pravidelně startoval na sprinterském mistrovství světa, přičemž v roce 1970 byl čtvrtý, roku 1971 pátý a v roce 1972 patnáctý. Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž světovém mistrovství ve sprintu v roce 1973 byl pátý. Existence ISSL však vydržela pouze do roku 1974, kdy Eriksen také ukončil sportovní kariéru.\n\n"}
{"id": "947420", "url": "https://cs.wikipedia.org/wiki?curid=947420", "title": "Olympus PEN E-P3", "text": "Olympus PEN E-P3\n\nOlympus PEN E-P3, ohlášený v červnu 2011, je sedmá bezzrcadlovka systému mikro 4/3 vyráběná firmou Olympus. Byla ohlášena společně s dalšími dvěma modely – lehkou verzí E-PL3 a E-PM1, prvním zástupcem řady PEN Mini.\n\nPřístrojem E-P3 Olympus reagoval na některé výhrady uživatelů proti předchozím modelům řady PEN, zejména pomalé zaostřování a špatnou viditelnost displeje na přímém slunci.\n\nZrychlení zaostřování bylo dosaženo zvýšením frekvence snímače na 120 Hz, podobně jako u konkurenčních přístrojů Panasonic Lumix DMC-GH2 a G3. Podle Olympusu E-P3 nabídl v době svého ohlášení nejrychlejší automatické zaostřování ze všech bezzrcadlovek na trhu. Díky 120Hz snímání fotoaparát dokázal průběžně zaostřovat při sériovém snímání, zrychlil odezvu spouště a zkrátil výpadky obrazu mezi snímky. Ke zlepšení odezvy přístroje významně přispěl i výkonnější obrazový procesor TruePic VI.\n\nVlastní senzor zůstal nezměněn proti předchozím modelům, což se stalo předmětem kritiky.\n\nE-P3 byl osazen kapacitní dotykovou obrazovkou typu OLED, která významně zlepšila čitelnost na slunci a rozšířila pozorovací úhly. Dotyková obrazovka znamenala inovaci uživatelského rozhraní a rozšíření možností pro ovládání přístroje.\n\nPřístroj se dodával v sadě s inovovanou verzí objektivu Olympus M.Zuiko Digital 14–42 mm f/3,5–5,6 II R (připojené R ji odlišuje od předchozí verze). Úpravy se týkaly pouze povrchového zpracování, funkčně objektiv zůstal nezměněn.\n\n"}
{"id": "947421", "url": "https://cs.wikipedia.org/wiki?curid=947421", "title": "Ard Schenk", "text": "Ard Schenk\n\nAdrianus „Ard“ Schenk (* 16. září 1944 Anna Paulowna, Severní Holandsko) je bývalý nizozemský rychlobruslař.\n\nPrvních mezinárodních závodů se zúčastnil v roce 1964. Tehdy startoval na Zimních olympijských hrách na trati 1500 m (13. místo) a na Mistrovství světa (7. místo). O rok později debutoval pátou příčkou na Mistrovství Evropy a také získal svoji první medaili – bronzovou ze světového šampionátu. Velkého úspěchu dosáhl v roce 1966, když vybojoval stříbro na Mistrovství světa a zvítězil na kontinentálním šampionátu. V letech 1967 a 1968 přivezl z mistrovství další tři cenné kovy, zúčastnil se také zimní olympiády 1968, kde získal stříbro na trati 1500 m, na pětistovce byl třináctý. Nejúspěšnější sezóny však prožil na začátku 70. let. V roce 1970 zvítězil jak na Mistrovství Evropy, tak světa ve víceboji, na premiérovém ročníku sprinterského světového šampionátu byl šestý. Roku 1971 si do své sbírky cenných kovů přidal zlato Mistrovství světa ve víceboji, stříbro z Mistrovství Evropy a bronz z Mistrovství světa ve sprintu. Na Zimních olympijských hrách 1972 zvítězil v závodech na 1500 m, 5000 m a 10 000 m (kromě toho skončil na 34. místě na trati 500 m), vyhrál také světový i evropský vícebojařský šampionát a na sprinterském mistrovství obhájil bronz. Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž světovém mistrovství v roce 1973 byl první. Existence ISSL však vydržela pouze do roku 1974, kdy Schenk také ukončil sportovní kariéru.\n\nV letech 1970, 1971 a 1972 obdržel cenu Oscara Mathisena a stal se tak prvním rychlobruslařem v historii, který ji získal třikrát.\n\n"}
{"id": "947423", "url": "https://cs.wikipedia.org/wiki?curid=947423", "title": "Patrice Chéreau", "text": "Patrice Chéreau\n\nPatrice Chéreau (2. listopadu 1944 Lézigné, Maine-et-Loire – 7. října 2013 Clichy, Hauts-de-Seine) byl francouzský operní a divadelní režisér, filmový tvůrce, scenárista, režisér a herec, držitel mnoha filmových a divadelních cen. V mezinárodním kontextu je nejznámější coby tvůrce filmu \"Královna Margot\" z roku 1994.\n\nJeho rodiči byli malíř Jean-Baptiste Chéreau a grafička Marguerite Pelicier. Navštěvoval školu v Paříži a brzy se začal zajímat o umění, film, divadlo a hudbu.\n\nJiž ve věku dvanácti let navrhl divadelní kulisy a v patnácti letech byl znám pařížským uměleckým kritikům jako divadelní talent. Začal studovat na Sorbonně, ale studium nedokončil a v devatenácti letech se stal profesionálním divadelním režisérem.\nV roce 1969 byl Chéreau poprvé angažován jako režisér operního představení, kterým bylo provedení díla \"L'Italiana in Algeri\" (Italka v Alžíru) od skladatele Gioacchina Rossiniho.\n\nJeho další významnou operní produkcí byl operní cyklus \"Prsten Nibelungův\" (\"Ring des Nibelungen\") německého skladatele Richarda Wagnera, který Chéreau režíroval ve svých 31 letech v rámci Hudebních slavností v Bayreuthu roku 1976 u příležitosti stého výročí tohoto festivalu. Právě na prvním ročníku festivalu v roce 1876 se konala premiéra některých částí cyklu v tehdy nově postaveném a otevřeném Festivalovém divadle v Bayreuthu. Chéreau při této produkci spolupracoval s francouzským hudebním skladatelem a dirigentem Pierrem Boulezem, který jej k režírování Wagnerova operního cyklu doporučil. Provedení cyklu v roce 1976 pod režií Patrice Chéreaua se stalo natolik významným, že je doposud označováno jako \"Prsten století\" (\"Jahrhundertring\"). Tím bylo chápání tohoto díla posunuto do moderní doby.\n\nChéreauova kariéra operního režiséra byla mimořádně bohatá a zahrnovala spolupráci s mnoha operními scénami. Uvedl díla od dalších význačných operních skladatelů, jakými byli například Jacques Offenbach, Alban Berg, Richard Strauss a Leoš Janáček. Režíroval také několik her francouzské dramatičky Bernard-Marie Koltès.\n\nJeho filmovým režisérským debutem byl snímek \"La Chair de l'orchidée\" (1975).\n\nV roce 1983 vytvořil film \"Poraněný člověk\" s tématem prostituce o problematickém vztahu mladého homosexuála a starších mužů. Protože Chéreau byl sám homosexuál, film byl pro něj do jisté míry osobním a společně s francouzským spisovatelem Hervém Guibertem pracovali na scénáři šest let.\n\nV roce 1994 vytvořil mezinárodně úspěšnou adaptaci Dumasova románu \"Královna Margot\" (\"La reine Margot\") s Isabelle Adjaniovou v hlavní roli, za kterou získal několik filmových cen. Ve filmu je mimořádně realisticky zobrazena krutost masového vyvraždění hugenotů ve Francii v 16. století, tzv. Bartolomějské noci.\n\nKromě filmové režie se na filmech podílel i mnoha dalšími způsoby, například byl producentem a také hercem.\n\nChéreau udržoval dlouholetý vztah se svým oblíbeným hercem Pascalem Greggorym. Jen zřídka se zajímal o témata spojená s homosexualitou. Zemřel ve věku 68 let na karcinom plic.\n\n"}
{"id": "947424", "url": "https://cs.wikipedia.org/wiki?curid=947424", "title": "Marie Terezie Habsbursko-Lotrinská", "text": "Marie Terezie Habsbursko-Lotrinská\n\nMarie Terezie, celým jménem Marie Terezie Alžběta Filipína Louise Josefa Jana (20. března 1762 Schönbrunský palác – 23. ledna 1770 Schönbrunský palác) byla rakouská arcivévodkyně a dcera císaře Josefa II. a jeho první manželky Isabelly Parmské\n\nRodiče, korunní princ Josef a princezna Isabella Parmská byli oddáni dne 6. října 1760 ve Vídni. Prarodiči z otcovy strany byli královna Marie Terezie a císař František I. Lotrinský, z matčiny pak Filip, vévoda parmský a francouzská princezna Louisa Alžběta. Byla prvním vnoučetem Marie Terezie a Františka I. Lotrinského.\n\nMarie Terezie se narodila necelý rok a půl po svatbě. Její matka, princezna Isabella Parmská, byla během tříletého manželství s Josefem těhotná pětkrát. Prodělala tři potraty a kromě Marie Terezie měla druhou dceru Marii Kristýnu, která žila jen dvě hodiny. Isabella zemřela pět dnů po této události, 27. listopadu 1763. V té době byl Marii Terezii rok a půl. Smrt první manželky byla pro Josefa velká rána, kterou nikdy nepřekonal a ve své dceři našel částečnou útěchu. Staral se o její výchovu a podílel se na jejím vývoji. Měla blízko ke své tetě, Marii Antonii, budoucí královně Francie, která byla o pouhých sedm let starší.\n\nPár měsíců před svými osmými narozeninami onemocněla zápalem plic. Josef II. dělal vše proto, aby svou dceru zachránil. Seděl dnem i nocí u jejího lůžka a podával jí léky a jídlo, ale nebylo v jeho silách ji zachránit. Zemřela ve vysokých horečkách dne 23. ledna 1770. Její smrt císařem hluboce otřásla, během několika let přišel o dvě manželky a dvě dcery. Arcivévodkyně Marie Terezie je pohřbena v Kapucínské kryptě ve Vídni.\n"}
{"id": "947430", "url": "https://cs.wikipedia.org/wiki?curid=947430", "title": "Na Vrchách (rozhledna)", "text": "Na Vrchách (rozhledna)\n\nNa Vrchách je rozhledna na stejnojmenné kótě 481 m n. m. cca 1 km severně od obce Břasy, na místě bývalého vojenského radaru.\n\nSe stavbou víceúčelové budovy dle projektu Petra Kesla ze Západočeské univerzity započala společnost Saportan s.r.o. v dubnu roku 2013. Dřevem opláštěná budova má téměř čtvercový půdorys a k vrcholu se dvě hrany sbíhají. Jejím hlavním účelem je datový přenos bezpečnostního kamerového systému (zařízení jsou umístěna ve veřejnosti nepřístupném nejvyšším patře) a vyhlídka na krajinu (umístěná o patro níže). K slavnostnímu otevření došlo 3. července 2013.\n\nZ okolí Plzně rozhledny Krkavec, Chlum a Sylván, vrchy Radeč a Vladař, Radyně se zříceninou hradu,\nČeský les, Šumava či Klínovec v Krušných horách.\n\nZa obcí Břasy odbočka vlevo ze silnice 232, která vede přímo k rozhledně. Břasy jsou též nejbližší vlakovou stanicí.\n\n"}
{"id": "947437", "url": "https://cs.wikipedia.org/wiki?curid=947437", "title": "Brix", "text": "Brix\n\nBrix může znamenat: Je to pes, který se jmenuje brix\n\n\n\n"}
{"id": "947439", "url": "https://cs.wikipedia.org/wiki?curid=947439", "title": "Liturgická památka", "text": "Liturgická památka\n\nLiturgická památka nebo jen památka (latinsky \"memoria\") je v liturgii římskokatolické církve liturgickým dnem nejnižšího stupně. Oslavuje povětšinou osoby a události, které nejsou zmiňovány v Bibli. Liturgické památky se dělí na závazné (latinsky \"memoria obligatoria\"), jimiž se uctívají světci významní pro celou církev a které se mají slavit, a nezávazné (nezávazná památka, latinsky \"memoria ad libitum\"), které se slavit nemusejí. Ve všeobecném římském kalendáři je celkem 69 závazných (z toho jedna pohyblivá) a 92 nezávazných památek.\n\n"}
{"id": "947442", "url": "https://cs.wikipedia.org/wiki?curid=947442", "title": "Memoria", "text": "Memoria\n\nMemoria (lat. paměť, památka) může být:\n\n"}
{"id": "947446", "url": "https://cs.wikipedia.org/wiki?curid=947446", "title": "Černý pátek (nakupování)", "text": "Černý pátek (nakupování)\n\nČerný pátek (anglicky Black Friday) je neformální název pro den, který následuje v USA po svátku Díkůvzdání. Jedná se o marketingovou akci, kdy se obchodníci snaží nalákat zákazníky na velmi nízké ceny. Černý pátek je v USA již od roku 2005 tradičně nejrušnějším nakupovacím dnem. Mnoho obchodníků však nezačíná se slevami přesně na Černý pátek, ale nabízí je už o několik dní dříve. V USA je také běžné, že zákazníci kempují před obchody, aby si zajistili to nejlepší místo ve frontě.\n\nTermín černý pátek pravděpodobně vznikl kolem roku 1961 ve Filadelfii, kde byl užíván pro označení rušného silničního provozu den po Díkůvzdání. O více než dvacet let později se tento termín více rozšířil a začal být využíván pro označování dne, kdy se zvedají tržby obchodníků, tedy se dostávají z „červených čísel“ do „černých čísel“.\n\nNěkteré zejména francouzské oděvní značky propagují environmentalistické názory, které zbrojí proti černému pátku vzhledem ekologickému dopadu tohoto dne.\n\nČerný pátek se stal oblíbeným marketingovým lákadlem v České republice a to se slevami až do výše osmdesáti procent. Odborníci ale varují spotřebitele, aby se nenechali nalákat na fiktivní slevy. „Sleva může být počítána z výrazně vyšší ceny, než je cena zboží v běžné tržní síti,“ uvádí vedoucí právního oddělení největší české spotřebitelské organizace dTest. \n\nJedním z prvních prodejců, kteří odstartovali tuto akci i v Česku byl internetový obchod s elektronikou Alza, následující rok se přidaly i další firmy. \n\nV tento den se také někdy objevují zprávy o násilí mezi zákazníky. Od roku 2006 bylo ve Spojených státech zaznamenáno 12 úmrtí a 117 zranění. \n\nV roce 2008 čekal dav přibližně 2 000 nakupujících v údolí New Stream v New Yorku na otevření místního supermarketu Walmart v 5:00. Jak se blížil otevírací čas, rostla davová úzkost a když byly dveře otevřeny, dav se tlačil kupředu, rozbil dveře a 34letý zaměstnanec byl pošlapán k smrti. Nezdálo se, že by se zákazníci zajímali o osud oběti a odmítali zastavit tlačenici. Když se ostatní zaměstnanci pokusili zasáhnout a pomoci zraněnému zaměstnanci, stěžovali si, že čekali v chladu a nebyli ochotni déle čekat. I když přijela policie a pokusila se poskytnout pomoc zraněnému muži, nakupující strkali a tlačili do důstojníků. Několik dalších osob utrpělo drobná zranění, včetně těhotné ženy, která musela být odvezena do nemocnice. Incident může být prvním případem úmrtí, ke kterému došlo během černého pátku. Téhož dne byli smrtelně zastřeleni dva lidé během hádky v obchodě Toys 'R' Us v Palm Desert v Kalifornii.\n\nV roce 2010 byla zatčena žena z Indianapolisu poté, co se začala hádat s ostatními zákazníky Walmartu. Byla požádána, aby opustila obchod, ale odmítla. Ve stejném roce byl v Buffalu pošlapán muž, na kterého se po otevření dveří obchodu Target sesypal dav.\n\nO černém pátku v roce 2011 žena v Kalifornii způsobila zranění pepřovým sprejem dvaceti ostatním zákazníkům, kteří čekali ve frontě na nově zlevněnou herní konzoli Xbox 360. Při dalším incidentu ve stejném roce také v Kalifornii byl při nakupování zastřelen muž.\n\nV roce 2016 byl zastřelen 21letý Demond Cottman kolem jedné hodiny ranní v pátek před obchodem Macy v New Jersey. Střelec vystřelil několik výstřelů a zanechal za sebou SUV pokryté dírami po kulkách, ale motivy zůstaly nejasné. Cottmanův 26letý bratr byl také zraněn. Dalším případem je střelba na Wolfchase Galleria Mall v Memphisu v Tennessee, která způsobila zranění jednoho muže. Devatenáctiletý mladík Derrick Blackburn byl později zatčen za nezákonné držení zbraně.\n\nNěkteré e-shopy investují mnoho peněz do propagačních kampaní (dnes je velmi populární využití Instagramu a jiných sociálních sítí. Lidé s vysokým počtem sledujících a velkým mediálním dosahem za peníze a produkty poskytnuté zdarma recenzují, vychvalují a propagují téměř vše.), aby nalákali co největší možný počet zákazníků na všelijaké slevy do svých obchodů. Nicméně často zapomínají na to, že taková návštěvnost může vytvořit na jejich webových stránkách silný nápor a výpadek. Podle Retail Gazette v roce 2017 se počet obchodních webových stránek snížil v důsledku velkého náporu v rámci Černého pátku v roce 2017 a to jen podporuje fakt, že spousta obchodníků se na Černý pátek pořádně nepřipraví. Tato selhání mohou způsobit slabší preference stránek, již zmíněný výpadek stránky a ztrátu příjmů. Kromě toho The 2017 Veeam Availability Report ukazuje, že neplánovaný výpadek stránky stojí organizátory z celého světa v průměru 270 milionů dolarů ročně.\n\nNěkteré webové stránky informují o tomto dnu po Díkůvzdání i měsíc předem. Seznamy slev a původních cen jsou často doplňovány i o různé obrázky aktuálních reklam. Toto mohou dělat buď lidé interně, nebo velcí obchodníci, aby dali zákazníkům čas nákupy naplánovat. \n\nV posledních letech někteří velcí obchodníci (jako Walmart, Target, OfficeMax, Big Lots a Staples) se nechali slyšet, že reklamy, které vypouští ještě před samotným Černým pátkem a ceny, jež jsou zde obsaženy, jsou vázány autorským právem a obchodním tajemstvím. \n\nNěkteří z těchto obchodníků využili tzv. take-down system z Digital Millennium Copyright act, aby odstranili pohoršující seznamy cen. Tato strategie může vycházet ze strachu, že další “soutěžící” sníží své ceny a zákazníci budou mít další obchod k porovnání. Aktuální validita tvrzení, že ceny jsou chráněná autorská práce je poměrně nejistá jako ceny samy. \n\nVyužívání doporučovacích webů a nakupování v kamenných prodejnách se stát od státu (USA) liší. Záleží to hlavně na výši poštovného a jestli popřípadě jakou má prodejní daň. Nicméně, v posledních letech tento komfort online nakupování zvýšil počet přeshraničních zákazníků hledajících co nejvýhodnější nákup mimo USA, hlavně v Kanadě. Statistiky ukazuji, že online přeshraniční nákupy se u Kanaďanů zvýšily zhruba o 300 milionů dolarů ročně od roku 2002. \n\nTermín kyber pondělí, neologismus, jenž v roce 2005 vymyslela Národní obchodní federace, je marketingový pojem označující první pondělí po Černém pátku. Bylo to založeno na trendu přicházejícím z let předcházejících (2003 a 2004). Obchodníci zaznamenali, že mnoho zákazníků nebylo schopno nakupovat o víkendu v průběhu oslav Díkůvzdání a Černého pátku, protože byli příliš zaneprázdnění nebo zkrátka nenašli to, co hledali. A tak nakupovali online z domova až ve slevách v pondělí po víkendu. \n\nV roce 2013 se online slevy a výprodeje v rámci kyber-pondělí zvýšily o 18 % oproti roku 2012, dosáhly rekordních 1,73 miliard dolarů. Průměr jedné objednávky činil 128 dolarů. V roce 2014 se kyber-pondělí stalo nejrušnějším dnem roku, kdy slevy překonávaly 2 miliardy dolarů. Tedy o 17 % více než v roce 2013.\n\nV magazínu Forbes se 3. prosince 2013 objevil článek o tom, že kyber-pondělí se těší obrovské popularitě, a tak budou kyber-slevy pokračovat celý týden po Díkůvzdání a Černém pátku. Peter Greenberg, travel editor z CBS News se později vyjádřil: “Pokud chcete opravdu obchodovat, měli byste se držet dál od obchodních domů. Černý pátek a kyber-pondělí jsou samy o sobě součástí kyber-týdne…”\n\nAmerická Národní obchodní federace zveřejňuje čísla pro každý víkend Díkůvzdání. Federace definuje víkend Díkůvzdání jako čtvrtek, pátek a utrácení připadá na neděli. Průzkum odhaduje počet nakupujících, nikoliv počet počet lidí. \n\nDélka nakupovací sezony není úplně stejná přes celý rok. Data pro Černý pátek jsou od 23. listopadu do 29. listopadu, zatímco Vánoce jsou vždy 24. prosince. V roce 2012 byla nejdelší nákupní sezona od roku 2007. \n\n"}
{"id": "947460", "url": "https://cs.wikipedia.org/wiki?curid=947460", "title": "Harold Kelley", "text": "Harold Kelley\n\nHarold Kelley (16. února 1921, Boise – 29. ledna 2003, Malibu) byl americký psycholog, představitel sociální psychologie, profesor na Kalifornské univerzitě v Los Angeles, 43. nejcitovanější psycholog ve 20. století. Zaobíral se především výzkumem skupin, persvaze a atribuce.\n\nVystudoval psychologii na Kalifornské univerzitě v Berkeley. Za druhé světové války připravoval pro americkou armádu testy, které měly prověřit psychickou zdatnost pilotů. Po válce nastoupil do významného \"Center for Group Dynamics\" na Massachusetts Institute of Technology, které vedl Kurt Lewin (po jehož smrti v roce 1949 se Centrum přesunulo na Michiganskou univerzitu). V letech 1950-1955 působil na Yaleově univerzitě, kde se podílel na tamějším známém výzkumu přesvědčitelnosti - persvaze. Patřil k nejvýznamnějším autorům, spolu s Irvingem Janisem a Carlem Hovlandem. Roku 1955 však odešel na univerzitu v Minnesotě, kde začal úzce spolupracovat s Johnem Thibautem, s nímž vydal velmi citovanou knihu \"The Social Psychology of Groups\" a rozvinul tzv. teorii vzájemné závislosti (\"interdependence theory\"), kterou společně doformulovali roku 1978 v knize \"Interpersonal Relations: A Theory of Interdependence\". To už však byl Kelley profesorem psychologie na Kalifornské univerzitě v Los Angeles, kde strávil závěr své akademické kariéry. \n\n\n"}
{"id": "947463", "url": "https://cs.wikipedia.org/wiki?curid=947463", "title": "Cyklistika na Letních olympijských hrách 1896", "text": "Cyklistika na Letních olympijských hrách 1896\n\nCyklistické soutěže na Letních olympijských hrách v Athénách. \n"}
{"id": "947467", "url": "https://cs.wikipedia.org/wiki?curid=947467", "title": "Resilience (psychologie)", "text": "Resilience (psychologie)\n\nResilience (z lat. \"resilire\", odrazit se, odskočit) je v psychologii odolnost, schopnost vzdorovat nepříznivým silám, zvládat nepříznivé situace a překonávat krize. \n\nResiliencí obvykle rozumíme psychickou houževnatost, nezdolnost jedince, schopnost vyrovnat se s \"ranami osudu\", dobře žít a jednat navzdory biologickým, psychologickým a psychosociálním vývojovým rizikům. Každý jedinec má jinou míru resilience, tedy míru schopnosti řešit nepříznivé životní situace. V psychologii se resilience obvykle charakterizuje jako osobnostní rys. \n\nNěkteří obracejí pozornost k jejím vnějším projevům a považují ji pak spíše za proces. Například S. Lutharová (a kol.) vymezuje resilienci jako \"dynamický proces, kterým jedinec dosahuje pozitivní adaptace při vystavení nepřízni.\" Resilience je \"celoživotní proces\". Děti nepotřebují žádné speciální vlastnosti, aby si resilienci vytvořily. Když si ji člověk vytvoří, neznamená to ovšem, že nebude mít do konce života problémy a krize, nýbrž že je dokáže zvládnout a překonat. Resilience ovšem závisí i na vnějších okolnostech, fluktuuje a mění se.\n\nTermín \"resilience\" někteří psychologové kritizují. Například Boyden a Mann (2005) považují termín resilience, pocházející původně z přírodních věd (míra schopnosti tělesa pružně se deformovat), za problematický pro přenesení do psychologie. Dalšími kritiky jsou například Kaplan (1999), Tarter a Vanyukov (1999), kteří považují termín za redundantní, statický a sterilní.\n"}
{"id": "947470", "url": "https://cs.wikipedia.org/wiki?curid=947470", "title": "Skoky do vody na Letních olympijských hrách 1912", "text": "Skoky do vody na Letních olympijských hrách 1912\n\nSkoky do vody na Letních olympijských hrách v Stockholmu. \n"}
{"id": "947471", "url": "https://cs.wikipedia.org/wiki?curid=947471", "title": "Kyselský železniční most", "text": "Kyselský železniční most\n\nKyselský železniční most je původně železniční most na vlečce z Vojkovic do závodu Mattoni v Kyselce. Byl osazen třemi kolejnicemi. Jednalo se o technickou raritu. Dvě kolejnice měly normální rozchod 1435 mm, třetí prostřední kolejnice sloužila pro rozchod 480 mm úzkokolejné dráhy, tato prostřední kolejnice sloužila pro dvě koleje současně. Délka přemostění činí 82,14 m a volná šířka mostu dosahuje 6,00 m. \n\nJedná se o obloukový ocelový příhradový most s dolní spřaženou mostovkou. Trámová nosná konstrukce každého z polí je tvořena dvojicí hlavních nýtovaných příhradových nosníků v osové vzdálenosti 6,50 m. \n\nProtože most má horní ztužidlo a zavětrování mezi vrcholy oblouků je podjezdná výška omezena na 4,20 m. Ocelový rošt mostovky je složen z podélníků a příčníků. Vzdálenost příčníků je dána délkou příhrad. Každý z hlavních nosníků je uložen na dvojici ocelolitinových ložisek. Pevná ložiska jsou na mezilehlém pilíři, na opěrách jsou ložiska válečková o třech válcích. Opěry na obou březích a pilíř uprostřed řeky jsou kamenné masivní.\n\nV roce 1968 byl most částečně rekonstruován a přestavěn na silničně-železniční most. Vjezd vlečky do závodu na pravém břehu byl v roce 2001 zrušen, proto ztratil smysl i přechod vlečky přes most. Hlavní dopravní zátěží je nyní přejezd kamionů a nákladních vozů do lisovny závodu Mattoni za řekou.\n"}
{"id": "947475", "url": "https://cs.wikipedia.org/wiki?curid=947475", "title": "Římskokatolická farnost – děkanství Železný Brod", "text": "Římskokatolická farnost – děkanství Železný Brod\n\nŘímskokatolická farnost – děkanství Železný Brod (lat. \"Eisenbroda, Ferrobroda\") je územní společenství římských katolíků v Železném Brodě a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1456. Kanonicky byla znovu ustanovena roku 1721. Od roku 1721 jsou vedeny matriky. Od roku 1970 byla povýšena na děkanství.\n\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Železného Brodu. Jsou jimi farnosti (řazeno abecedně):\n\nŘímskokatolická farnost-děkanství Železný Brod\n\n"}
{"id": "947477", "url": "https://cs.wikipedia.org/wiki?curid=947477", "title": "Zodpovědné úvěrování", "text": "Zodpovědné úvěrování\n\nZodpovědné úvěrování je způsob sjednání, spravování a splácení zápůjčky neboli úvěru, kterým lze předcházet nepřiměřenému zatížení rozpočtu fyzické osoby zadlužením a nebezpečí osobního bankrotu; zároveň se tak lze vyhnout riziku spojeným s predátorským úvěrováním. Na zodpovědném úvěrování by se měly podílet obě strany, tedy jak dlužník, tak věřitel. Předpokladem pro rozvoj zodpovědného úvěrování je růst finanční gramotnosti.\nZásady bezpečného úvěrování propagují v České republice některé úvěrové společnosti.\n\nZájemce o půjčku by měl důkladně prověřit 3 hlavní faktory: kvalitu věřitele, parametry svého úvěru a důsledky splácení a nesplácení úvěru. Žadatel o půjčku by měl před podepsáním úvěrové smlouvy znát parametry úvěru (celkovou výši splátky,RPSN, průběh čerpání, apod.), promyslet své finanční limity a zvážit účel své půjčky (zda věc skutečně potřebuje a zda se vyplatí do ní louhodobě investovat). Neměl by jednat ukvapeně, měl by porovnat nabídky od několika poskytovatelů.\nDalším příznivým faktorem zodpovědného úvěrování ze strany dlužníka je průběžná tvorba finanční rezervy, kterou může použít na nenadále výdaje a neohrozit tak pravidelnost splácení. \n\nBankovní i nebankovní společnosti dle pravidel zodpovědného úvěrování prověřují důkladně bonitu osoby a neposkytují úvěr těm, kteří nesplňují předpoklady pro pravidelné splácení (nemají stálý příjem, splácí více půjček najednou, apod.) Seriózní věřitelé nenabízí půjčky s přehnaně vysokými poplatky za uzavření smlouvy, vedení bankovního účtu, poplatky za předčasné splacení půjčky apod. Nepoužívají nekalé praktiky jako bianco směnky či přemrštěně vysoké ceny za hovor na zákaznické lince. Pokud má dlužník problém splácet, zodpovědný věřitel mu poskytne radu či mu pomůže sestavit nový splátkový kalendář nebo pomůže splátky dočasně odložit.\n"}
{"id": "947481", "url": "https://cs.wikipedia.org/wiki?curid=947481", "title": "Barokní divadlo", "text": "Barokní divadlo\n\nBarokní divadlo lze definovat jako protipól klasického divadla a odraz neporozumění principům řecké tragédie, kde umění nesmělo protiřečit rozumu. Jeho vznik je spojován s nástupem nových uměleckých žánrů opery a baletu. V barokním divadle je činoherní, taneční, pěvecká a hudební složka organicky propojena do jednoho celku.\n\nPrincipem barokního divadla je fantaskní imaginace a charakteristickým znakem je iluze a také časté zapojení fenoménu smrti, která není chápána jako fyzické a morální utrpení, ale obvykle jako důkaz pomíjivosti a nevyhnutelného zániku. Dalším znakem je pluralita ve smyslu dvou stran jedné mince, kdy pravda je neoddělitelná od lži, skutečnost od snu a život od smrti.\n\nCharakter barokního divadla v Evropě v 2. polovině 17. století byl určován především francouzským divadlem, rozvíjejícím se za vlády Ludvíka XIV. Hlavními autory divadelních her byli Pierre Corneille, Molière, Jean Racine (Francie), Shakespeare (Anglie), Tirso de Molina, Lope de Vega, Calderón de la Barca (Španělsko).\n\nZ výtvarného hlediska se v barokním divadle prosadily prvky manýrismu. Poprvé v divadelní historii se dekorace staly jednou z nejdůležitějších divadelních složek, kdy herec měl za úkol především odkrývat jejich neobyčejné přednosti a možnosti. Kulisy po stranách jeviště byly malované uznávanými malíři, zadní stěnu tvořil prospekt, neboli průhled na objekt v dáli a dekoraci horní části jeviště tvořily látkové závěsy.\n\nSpecifikou barokního divadla se stala deklamace, gestika a jevištní pohyb herců, což spolu s líčením, kostýmy, rekvizitami a hlavně osvětlením scény vytvářelo výsledný umělecký dojem.\n\nHudební složka představení byla realizována soubory či orchestry složenými z interpretů barokní hudby, kteří hráli na hudební nástroje převzaté z renesance, ale konstrukčně upravené. V umělecké hudbě se užívaly hlavně housle, viola, violoncello, kontrabas, viola da gamba, loutna, kytara, theorba, harfa, cembalo, varhany, příčná i zobcová flétna a další. Nejznámějšími skladateli barokní hudby byli Jean-Baptiste Lully, Georg Friedrich Händel, Antonio Vivaldi a Johann Sebastian Bach.\n\nBarokní divadlo lze rozdělit do několika základních skupin:\n\nUnikátní ukázkou původního barokního divadla se zachovalým dobovým vybavením je zámecké divadlo v Českém Krumlově a divadlo ve švédském letním královském paláci Drottningholm. Jedním z barokních divadel je také dvorní scéna na zámku Versailles.\n\n"}
{"id": "947491", "url": "https://cs.wikipedia.org/wiki?curid=947491", "title": "Chambéry", "text": "Chambéry\n\nChambéry ([ʃɑ̃.be.ʁi], arpitánsky: \"Chambèri\", italsky: \"Sciamberì\", helvétsky: \"Camberia\") je francouzské město v regionu Auvergne-Rhône-Alpes, historické hlavní město Savojska a hlavní město (prefektura) departementu Savojsko. V roce 2010 zde žilo 57 342 obyvatel. Je centrem arrondissementu Chambéry. Pochází odtud bratři Gautier a Renaud Capuçonovi.\n\n\"Počet obyvatel\" \n\n"}
{"id": "947494", "url": "https://cs.wikipedia.org/wiki?curid=947494", "title": "Manolis Glezos", "text": "Manolis Glezos\n\nManolis Glezos \" Μανώλης Γλέζος\" (* 7. září 1922, Naxos, Řecko) je řecký politik a publicista.\n\nStudoval v Athénách ekonomii, po německé okupaci se zapojil do odbojového hnutí. V noci na 31. května 1941 vylezli spolu se studentem Apostolosem Santasem na Akropolis a strhli vlajku s hákovým křížem. V průběhu druhé světové války byl třikrát zatčen za odbojovou činnost. Za občanské války podporoval povstalce, byl šéfredaktorem komunistického deníku \"Rizospaktikos\". V březnu 1948 byl odsouzen k smrti, v roce 1950 mu byl trest změněn na doživotní žalář. Propuštěn byl v roce 1954, znovu byl z politických důvodů vězněn v letech 1958–1962 a 1967–1971. V roce 1963 mu byla udělena Leninova cena míru. V letech 1971–1975 žil v exilu. V letech 1981–1986 byl poslancem parlamentu za PASOK, poté odešel do své rodné vesnice, kde zahájil experiment s přímou demokracií, podporoval projekty na zavlažování a boj s erozí. Je autorem lingvistické práce \"Fenomén odcizení v jazyce\" (\"Το φαινόµενο της αλλοτρίωσης στη γλώσσα\"), za kterou dostal čestný doktorát Athénské univerzity. V roce 2002 založil hnutí Aktivní občané (\"Ενεργοί Πολίτες\"), které je součástí koalice SYRIZA. Angažuje se v protestech proti restriktivní politice současné řecké vlády, v březnu 2010 byl napaden policisty na náměstí Syntagma. Mimo jiné vznesl požadavek, aby Německo zaplatilo Řecku válečné reparace. Ve volbách do Evropského parlamentu v roce 2014 byl zvolen europoslancem za koalici SYRIZA, získal nejvíce hlasů mezi všemi řeckými kandidáty.\n\n"}
{"id": "947495", "url": "https://cs.wikipedia.org/wiki?curid=947495", "title": "Aspres-sur-Buëch", "text": "Aspres-sur-Buëch\n\nAspres-sur-Buëch je francouzská obec v departementu Hautes-Alpes v regionu Provence-Alpes-Côte d'Azur. V roce 2010 zde žilo 819 obyvatel. Je centrem kantonu Aspres-sur-Buëch.\n\n\"Počet obyvatel\" \n\n"}
{"id": "947497", "url": "https://cs.wikipedia.org/wiki?curid=947497", "title": "Dimitris", "text": "Dimitris\n\nDimitris (Δημήτριος) je hrdina polobůh na pravé ruce rodné znaménko (svátek 26.října) , matka člověk otec bůh Zeus. Byl obdařen nadlidskou silou,odvahou i důvtipem a je vzorem pro hrdinu a muže. Měl také mnoho smrtelných potomků Hyllos , Agelaus , Golonus , Alexiares, po letech měl další potomky. Jako malý chlapec se učil všemu, co má umět dospělý muž – řídit vůz, šermovat a zacházet se všemi zbraněmi, boxovat, střílet lukem, učil se taktice a strategii, ale také zpěvu a hudbě. A měl ty nejlepší učitele. Héraklés byl silný a prchlivý, takže když ho učitel hry na lyru Linos několikrát opravi. Všechny své vrstevníky převyšoval postavou, silou a odvahou. Na venkově se mladý Héraklés proslavil tím, že zabil kithairónského lva, který pustošil tamní stáda. Sám lva vystopoval a zabil ho kyjem, oblékl se do jeho kůže a místo přilby nosil jeho rozevřené čelisti. Byl také komik měl také schopnost vzbudit pocit pobavení v jiném člověku, dokázal se skoro všemu smát. Narozen 1497 umřel 1539 \n"}
{"id": "947499", "url": "https://cs.wikipedia.org/wiki?curid=947499", "title": "Skoky do vody na letních olympijských hrách", "text": "Skoky do vody na letních olympijských hrách\n\nSkoky do vody na Letních olympijských hrách byly od roku 1904.\n\n"}
{"id": "947505", "url": "https://cs.wikipedia.org/wiki?curid=947505", "title": "Ivo Bystřičan", "text": "Ivo Bystřičan\n\nIvo Bystřičan (* 1980 Frýdek-Místek) je český režisér, scenárista, dramaturg a publicista.\n\nVystudoval sociologii a sociální politiku – sociální práci na Fakultě sociálních studií Masarykovy univerzity v Brně a dokumentární tvorbu na FAMU. Pracoval jako filmový komentátor, šéfredaktor časopisu Nový Prostor, videoreportér týdeníku Respekt, sociolog v neziskovém sektoru a analytik ve Výzkumném ústavu práce a sociálních věcí. Věnuje se zejména režii dokumentárních filmů.\n\n"}
{"id": "947506", "url": "https://cs.wikipedia.org/wiki?curid=947506", "title": "Dežerice", "text": "Dežerice\n\nDežerice jsou obec na Slovensku, v okrese Bánovce nad Bebravou v Trenčínském kraji. Žije zde  obyvatel. V obci se nachází římskokatolický kostel sv. Martina biskupa z roku 1904 a kaple Sedmibolestné Panny Marie z roku 1944.\n\nDežerice byly zemanskou obcí. Koncem středověku se v městech a obcích začal ujímat protestantismus, hodně přívrženců si získal zejména mezi šlechtou a zemanstvem. V roce 1580 se dežerický farář s celou obcí přidal k reformaci. V polovině 17. století nastala rozsáhlá rekatolizace.\n\nObec Dežerice zůstala evangelická, přibývali však i katolíci. V současnosti je polovina obyvatel římskokatolického vyznání a zbytek evangelického augsburského vyznání. Bližší místo konání evangelických bohoslužeb se neuvádí. Zvony byly společné na věži římskokatolického kostela. Nakonec si evangelíci postavili zvonici a na jejím místě v roce 1929 vybudovali vlastní kostel. V současnosti se v soužití obou konfesí v obci prosazuje ekumenismus.\n\n"}
{"id": "947507", "url": "https://cs.wikipedia.org/wiki?curid=947507", "title": "Miroslav Raab", "text": "Miroslav Raab\n\nMiroslav Raab (20. srpna 1938, Únanov) je český polymerní fyzik, vysokoškolský pedagog a popularizátor vědy.\n\nNarodil se 20. srpna 1938 v Únanově u Znojma. Jeho maminka Olga, rozená Dvořáková, byla dcerou Theodora Dvořáka, který až do roku 1950 spravoval velkostatek v Únanově jako jeden z jeho vlastníků. Otec, JUDr. Miroslav Raab, vykonával různá právnická povolání, od okresního soudce ve Znojmě až po vedoucího právního oddělení ČSAD Brno. Miroslav Raab, mladší, zdědil po tatínkovi vztah hudbě a výtvarnému umění, ale ve škole nešel přímo v otcových stopách. Bavila ho historie, literatura a přírodní vědy. Maturoval na Jedenáctiletce ve Znojmě roku 1956 a v roce 1961 dokončil studium fyziky pevných látek na Přírodovědecké fakultě MU v Brně.  Po promoci byl dva roky na vojně a v roce 1963 nastoupil do Ústavu makromolekulární chemie AV ČR v Praze.  V roce 1968, na Matematicko-fyzikální fakultě Univerzity Karlovy v Praze obhájil dizertaci o mechanické pevnosti hydrogelů. Zaměstnancem ústavu  pak zůstal až do důchodu. V roce 1975 se oženil s Evou Panochovou, inženýrkou chemie. Narodily se jim  dvě dcery: Eva (1976) a Jana (1978).\n\nByl na zahraničních pobytech v USA, Francii, Itálii, Nizozemí a v Sovětském svazu. Spolu s vědeckým výzkumem polymerů se věnoval výchově studentů; několik postgraduálních studentů dovedl k úspěšné obhajobě dizertační práce. Třikrát byl předsedou mezinárodních konferencí  o polymerech, \"Prague Meetings on Macromolecules\" : Mechanismy pevnosti a houževnatosti polymerů  (1990), Mechanické chování polymerních materiálů (1998), Současné a budoucí trendy v polymerních materiálech (2005). Přednášel obor „Nauka o materiálech“ na Fakultě technologické  ve Zlíně, která byla do roku 2001 součástí Vysokého učení technického v Brně. V roce 1997 se stal docentem VUT Brno a roku 2005 ho prezident Václav Klaus jmenoval profesorem na doporučení Vědecké rady Univerzity Tomáše Bati ve Zlíně. Od roku 2006 je v důchodu, stále však spolupracuje se svým mateřským ústavem, s vysokými i středními školami. Od roku  2002 se věnuje také molekulární gastronomii, mezioborové vědě na rozhraní  mezi potravinářskou chemií a praktickým vařením. Tento obor vyučoval na Vysoké škole hotelové v Praze 8 a propaguje ho při různých příležitostech.  Kromě patentů, vědeckých publikací, skript a kapitol v monografiích uveřejnil řadu populárních článků v češtině a několikrát vystoupil v rozhlase a v televizi. Je autorem dvou úspěšných knih: Materiály a člověk (1999) a Molekulární kuchyně (2013).  V roce 2009 mu ředitel Ústavu makromolekulární chemie AV ČR udělil pamětní list k 50. výročí založení ústavu. Ocenil jeho zásluhy o šíření dobrého obrazu makromolekulární vědy, propagaci ústavu a vytvoření loga ústavu. V říjnu 2013 získal cenu předsedy Akademie věd České republiky za propagaci výzkumu, experimentálního vývoje a inovací.. Mezi jeho koníčky patří historie. O městě Znojmě a jeho záhadách chystá původní knihu.\n\n"}
{"id": "947508", "url": "https://cs.wikipedia.org/wiki?curid=947508", "title": "Hynek Baťa", "text": "Hynek Baťa\n\nHynek Baťa (1898, Kroměříž, Rakousko-Uhersko - 1. dubna 1968), byl český koželuh a ředitel Baťových závodů.\n\nVynikající koželuh a jeden z baťovských ředitelů v období druhé světové války Hynek Baťa obecnou a měšťanskou školu vychodil ve Zlíně a ve svých čtrnácti letech 1. srpna 1912 nastoupil k firmě Baťa. Nejprve byl zařazen jako praktikant ve spodkové dílně při vysekávání podešví, kde sepisoval denní účty jednotlivých sekáčů. Jeho přímým nadřízeným byl Tomáš Baťa, který jej učil šetrnosti a rozpoznávání kůží. V létě 1914 se Hynek stal plánovačem v obuvnických dílnách, počátkem roku 1916 se přesunul do koželužen, do nově zaváděného oboru u firmy Baťa. V koželužnách pokračoval ve stejné práci jako v obuvnických dílnách, tedy kalkulací a přidělováním do výroby. Brzy však nastoupil na vojnu, kde sloužil v až do listopadu 1918.\n\nPo návratu do Zlína se zapojil do práce v koželužnách, kde působil jako mistr do jara 1922. K nasbírání nových zkušeností byl odeslán k americkým firmám. Opět se vrátil do Zlína a již jako zkušený pracovník převzal vedení Baťových koželužen. V roce 1931 se stal vedoucím závodu v Třebíči a krátce na to začal organizovat převádění zlínských koželužen do nově postavených továren v Otrokovicích, na jejichž budování měl velký podíl. Hynek Baťa byl zvolen členem správní rady firmy Baťa na valné hromadě 27. listopadu 1939 a na jeho jméno byl připsán sedmiprocentní podíl akcií firmy Baťa.\n\nPo konci války byl jako člen nejužšího vedení baťovských závodů 16. července 1945 zatčen. O tři dny později byl propuštěn a vyšetřován na svobodě. V září bylo vyšetřování Hynka Bati zastaveno. Ze znárodněného podniku byl 27. března 1946 propuštěn, zůstal ve Zlíně, odkud v roce 1948 odešel do exilu, kde pracoval ve skupině spolupracovníků Tomíka Bati. Jako zkušený koželuh zakládal po světě nové koželužny např. ve francouzském Hellocourtu. Do penze odešel v roce 1965 a o tři roky později 1. dubna 1968 zemřel.\n\n"}
{"id": "947509", "url": "https://cs.wikipedia.org/wiki?curid=947509", "title": "Badatelsky orientovaná výuka", "text": "Badatelsky orientovaná výuka\n\nBadatelsky orientovaná výuka je činnost učitele a žáka zaměřená na rozvoj znalostí, dovedností a postojů na základě aktivního a relativně samostatného poznávání skutečnosti žákem, kterou se sám učí objevovat a objevuje. Částečně se překrývá s problémovou výukou, avšak jedná se o dvě netotožná pojetí výuky. \n\nJedná se o moderní a charakteristické pojetí výuky, které může zahrnovat různé výukové metody, jejichž skladba není jednotně daná ani z hlediska pestrosti, tak ani z hlediska pořadí. Zahrnuje jak činnost učitele, která spočívá ve vytváření vhodných učebních situací, tak i činnost žáka - bádání, prostřednictvím kterého poznává okolní svět.\n\nPojem badatelsky orientovaná výuka je v české pedagogické teorii doposud málo zakotven. V oblasti výuky přírodovědných a technických předmětů již ale zdomácněl, na což reaguje i pedagogický výzkum. \n\nV anglicky mluvících zemích se lze setkat s termíny \"inquiry-based instruction\" a \"enquiry-based instruction\", které jsou však významově totožné a rozdíly jsou dány historickým vývojem angličtiny. Původ \"inquiry\" je v latině, \"inquīrō\" = vyhledávat, pátrat po něčem. V pedagogickém kontextu je žádoucí striktně rozlišovat mezi badatelsky orientovanou výukou, angl. \"inquiry-based instruction\", badatelsky orientovaným učením, angl. \"inquiry-based learning\", a badatelsky orientovaným vyučováním, \"inquiry-based teaching\". \n\nVýsledkem bádání žáka jsou subjektivně nové objevy, které již společnost zná, avšak pro žáka mají velký význam.\n\nBadatelsky orientovanou výuku je možné implementovat v rámci většiny vyučovacích předmětů (především přírodovědných a technických) a na všech úrovních vzdělávání. Využití badatelsky orientované výuky v matematice se věnuje např. L. Samková. Výzkumy však ukazují, že jsou nezbytné specifické kompetence učitele., . \n\n"}
{"id": "947514", "url": "https://cs.wikipedia.org/wiki?curid=947514", "title": "Andělín Novák", "text": "Andělín Novák\n\nAndělín Novák (8. listopad 1878 Malé Hoštice u Opavy – 21. květen 1955, Hlučín) byl učitel, okresní školní inspektor na Hlučínsku, archivář a slezský buditel.\n\nAndělín Novák se narodil 8. listopadu 1878 v Malých Hošticích u Opavy, jeho otec Augustýn Jan byl tesařem a spolu s matkou Janu vlastnili menší hospodářství. Po smrti otce v roce 1880, připadla veškerá starost o hospodářství a děti matce, která pocházela ze selského rodu Witteczků z Kateřinek. Obecnou školu navštěvoval Andělín Novák ve vsi. Vyučování zde bylo už německé, ale náboženství se stále vyučovalo moravsky. Na další studium v Prusku rodina neměla peníze, ale blízkost Opavy znamenala pro mnoho lidí z této části Pruska možnost zaměstnání a také starší děti zde navštěvovaly německé školy. V Opavě bylo sice české gymnázium, ale navštěvovat jej bylo pro pruského občana nemyslitelné. O jeho budoucím studiu rozhodla rodina, i když sám od dětství říkal, že bude učitelem. Andělín tak začal navštěvovat Německou měšťanskou školu v Opavě a po třech letech Německý učitelský ústav v Opavě. Vlivem svého kamaráda se zde přihlásil na hodiny češtiny, což postupně posílilo jeho pročeské cítění, které bylo již formováno v dětství. Po čtyřech letech studia úspěšně složil maturitní zkoušku a získal vysvědčení z učitelské způsobilosti pro německé a české školy.\n\nNovák si na poměry v Rakousku zvykl a také české vědomí jej přimělo stát se českým učitelem. Podal si žádost u okresní školské rady v Opavě, a jelikož zájem o české školy byl malý, bylo jeho žádosti vyhověno. Své první učitelské zkušenosti získal od roku 1898 v Lukavci na Bílovecku, což byla česká obec na poněmčeném území Bílovecka. Škola byla česká, ale správa obce byla německá, a to až do roku 1904. Vedle působení ve škole byl členem učitelské jednoty Pohorské či hasičského spolku, pro který zřídil českou čítárnu. Po roce 1905 se stal tajemníkem okresního starostenského sboru na Bílovecku. V Lukavci se také seznámil se svou ženou Josefou, se kterou měl syna Jaroboje a dceru Drahomíru. V roce 1910 vykonal zkoušku učitelské způsobilosti pro měšťanské školy z předmětů matematiky, fyziky, přírodopisu a němčiny. Vyučování na měšťanských školách přinášelo i lepší platové podmínky, a proto Novák hledal umístění na některé z těchto škol. Získal místo na veřejné chlapecké škole v Orlové, na území s obyvatelstvem tří národností. V Orlové se stal členem několika českých spolků - Sokol, Odbor Slezské Matice osvěty lidové, Hasičský sbor či Učitelská jednota orlovská, kde pomáhal vydávat časopis pro český lid na Těšínsku „Obrana Slezska“.\n\nJeho intenzivní práci ve škole a osvětovou činnost přerušila I. světová válka. Novák nastoupil v listopadu roku 1914 nejprve k 31. těšínskému zeměbranckému pluku, v té době umístěném v Uničově, a poté k 13. zeměbraneckému pluku v Olomouci. Během jara 1915 navštěvoval školu pro rezervní důstojníky v Opavě, kterou ukončil v hodnosti kadeta. V červenci 1915 se dostal na východní frontu, kde po dvou měsících padl do ruského zajetí. Tři roky poté strávil v zajateckém táboře v Caricynu na předměstí Dar Goda, kde se naučil výborně rusky. Po návratu do Orlové vykonával z pověření Národního výboru na několika místech republiky přednášky o Těšínsku. Roku 1919 byl ustanoven ředitelem nové měšťanské školy v Petřvaldě.\n\nPo připojení Hlučínska k Československé republice v roce 1920 se hledala osoba, která by byla schopna nově organizovat školství na Hlučínsku. Školství do té doby zde bylo pouze německé a české školy se teprve zřizovaly, stejně tak zde byl nedostatek kvalifikovaných českých učitelů. Volba padla na Nováka, jako osvědčeného školského pracovníka a znalce hlučínských poměrů z doby před válkou. Vědomí jeho občanské povinnosti pomoci při budování nové republiky na tak zvláštním místě jako bylo Hlučínsko, přivedlo Nováka v březnu 1920 na nové místo školního inspektora do Hlučína. Některé školy na Hlučínsku připadly do státní správy a Novák se tak stal inspektorem národních státních škol v hlučínském a bíloveckém okrese.\n\nRoku 1938 se jeho téměř dvacetiletá práce zhroutila. Dne 30.11.1938 jej zprostilo ministerstvo školství funkce školního inspektora na Hlučínsku a přeložilo jej jako šedesátiletého výslužby. Opustil Hlučínsko a s rodinou se evakuoval do Dobré v okrese Frýdek, kde nepřestával být činným. V době okupace znalo německé gestapo jeho činnost na Hlučínsku a v říjnu 1941 při sokolské akci ostravského gestapa byl zatčen. Strávil celkově šest týdnů v Brně v Kounicových kolejích. Poté byl propuštěn a konec války prožil v Dobré u Frýdku.\n\nPo válce byl jako člen sociálních demokratů zvolen do Národního výboru v Dobré a stal se i jeho předsedou. Ostře vystupoval proti plánovanému vysídlení obyvatel Hlučínska v rámci Benešových dekretů, aktivně se snažil vysvětlovat složitou národnostní situaci v regionu a bojovat proti předsudkům české společnosti vůči jeho obyvatelům. Zejména v tisku kritizoval negativní pohled spisovatele A.C.Nora. Po smrti své manželky v červnu 1947 však odevzdal svůj úřad a odstěhoval se ke své dceři Drahomíře Strádalové do Hlučína. V téže době zemřel také jeho syn Jaroboj.\n\nV květnový čtvrtek roku 1955 jej však našli žáci vlastivědného kroužku v bezvědomí. Postihlo jej krvácení do mozku a po 10 dnech 21. května 1955 zemřel. Za veliké účasti byl pohřben na hlučínském hřbitově u kostela sv. Markéty.\n\nMimoškolně se Novák angažoval v Okresním osvětovém sboru v Hlučíně, pro který vykonával řadu přednášek, v Matici osvěty lidové a léta byl členem Ústředního výboru Matice slezské osvěty lidové v Ostravě.\n\nŘadu let byl členem a funkcionářem učitelských jednot, hasičských spolků v Lukavci, Orlové, Hlučíně i v Dobré. Byl členem Československého červeného kříže, Klubu českých turistů, od roku 1919 člen sokolských jednot v Orlové a Hlučíně, kde cvičil až do roku 1949. Od r. 1918 pracoval ve straně sociálně-demokratické, zejména v její Masarykově dělnické akademii, a v roce 1948 se stal členem KSČ.\n\nNovák rovněž přispíval svými články do řady časopisů. Jednalo se například o časopis Český lid, Vlastivědné listy, Moravský kalendář, Věstník Matice opavské, Česká země, Těšínský kalendář a jiné. Jeho články se zejména týkaly Hlučínska. Objevovala se v nich témata života obyvatel, pověstí, významných osobností, také historického vývoje, z větší části rovněž školství na Hlučínsku a jiné náměty.\n\nRoku 1948 se stal kronikářem města Hlučína a také jeho prvním poválečným archivářem. Jako školní inspektor shromáždil významné listiny a doklady o hlučínské české minulosti a ochránil je i před gestapem (např. Jandovu kroniku či Lelkův slabikář), dále pak místní kroje, náčiní běžné denní potřeby a archeologické nálezy z různých částí regionu. Funkci správce Městského muzea v Hlučíně zastával až do své smrti.\n\n\n\n"}
{"id": "947517", "url": "https://cs.wikipedia.org/wiki?curid=947517", "title": "Projekce (psychologie)", "text": "Projekce (psychologie)\n\nProjekce je psychologický jev objevený Sigmundem Freudem po roce 1890, který jej využíval jako nedílnou součást psychoanalytické terapie. Freud jej popsal jako obranný mechanismus ega spočívající v připisování vlastních negativních charakteristik jiným osobám: člověk na ně tyto vlastnosti promítá jako na filmové plátno. Tento mechanismus lze také částečně vystihnout lidovým rčením \"\"Podle sebe soudím tebe.\"\" Za projekci se dá považovat i obranný mechanismus spočívající v připisování vlastních pozitivních charakteristik jiným osobám.\n"}
{"id": "947518", "url": "https://cs.wikipedia.org/wiki?curid=947518", "title": "Kostelka", "text": "Kostelka\n\nExistuje více nositelů příjmení Kostelka:\n\n"}
{"id": "947520", "url": "https://cs.wikipedia.org/wiki?curid=947520", "title": "Jesús Huerta de Soto", "text": "Jesús Huerta de Soto\n\nJesús Huerta de Soto Ballester (* 23. prosince 1956 Madrid) je španělský ekonom a politický filosof patřící k předním evropským autorům píšícím v tradici moderní Rakouské ekonomické školy. V současnosti působí jako profesor politické ekonomie na Universidad Rey Juan Carlos v Madridu.\n\nJesús Huerta de Soto Ballester (Madrid, 1956) je jeden z největších představitelů moderní rakouské ekonomické školy a španělský politický filozof. V současné době působí jako profesor politické ekonomie na madridské universitě Universidad Rey Juan Carlos. Má dva doktoráty – z práva (1984) a z ekonomie (1992) – oba z univerzity Universidad Complutense v Madridu. Díky stipendiu od Španělské centrální banky studoval de Soto na Stanfordově univerzitě a získal zde titul MBA. V roce 1979 se stal profesorem politické ekonomie na Právnické fakultě madridské Universidad Complutense. Od roku 2000 působí jako profesor politické ekonomie na Fakultě práva a společenských věd na Universidad Rey Juan Carlos. Snaží se šířit rakouské paradigma nejen v Evropě, ale po celém světě. Od října 2007 učí v jediném oficiálním magisterském programu, zaměřeném na rakouskou ekonomii, který byl akreditován a je tudíž platný v celé Evropské Unii. V květnu 2004 se stal zakládajícím editorem akademického časopisu \"Procesos de Mercado: revista europea de economía política\" [Tržní procesy: Evropský žurnál politické ekonomie], kde působí dodnes. Časopis publikuje dvakrát do roka články zabývající se rakouskou školou, a to v oficiálních jazycích Evropské unie. Mezi hlavní vědecké příspěvky Huerta de Sota patří jeho kniha \"Planes de pensiones privados\" [Soukromé důchodové plány], za kterou dostal od krále Juana Carlose v roce 1983 mezinárodní cenu \"Premio Internacional de Economía\".\n\nHuerta de Soto je členem \"Ludwig von Mises Institute\", patronem \"Fundación Instituto Madrileño de Estudios Avanzados (IMDEA) Ciencias Sociales\" [Madridského institutu pokročilých studií, společenských věd] a v letech 2000–2004 byl viceprezidentem Montpelerinské společnosti. Je členem ediční rady \"Quarterly Journal of Austrian Economics\", \"Journal of Markets and Morality\", a časopisu \"New Perspectives on Political Economy\". Byl spoluzakladatelem \"Sociedad para el Estudio de la Acción Humana\" [Společnosti pro studium lidského jednání]. Intenzivně spolupracuje s madridským Juan de Mariana Institute. V roce 2009 udělila Francisco Marroquin University Huertu de Sotovi jeho první čestný doktorát. Následovaly další z rumunské Universitatea Alexandru Ioan Cuza v Iaşi (2010) a z moskevské Financial University under the Government of the Russian Federation (2011), instituce založené v roce 1919 V. I. Leninem. Z dalších mezinárodních cen obdržel od bruselského CNE \"Adam Smith Award\" (2005), dále \"Franz Cuhel Memorial Prize for Excellence in Economic Education\" na Vysoké škole ekonomické v Praze (2006), \"Gary G. Schlarbaum Prize for Liberty \"v Salamance (2009) a v Barceloně medaili\" Foment del Treball Nacional\" (2009). Konečně 21. června 2013 byl oceněn zlatou medailí \"Gold Hayek Medal\" na německé Georg-August-Universität v Göttingen.\n\nMezi de Sotovy nejvýznamnější intelektuální příspěvky patří jeho studie o podnikání a nemožnosti socialismu, kterou představil ve své knize \"Socialism, Economic Calculation, and Entrepreneurship\" (2010), rozpracování rakouské teorie hospodářského cyklu v jeho knize \"Money, Bank Credit, and Economic Cycles\" a teorie dynamické efektivnosti, která se objevila v jeho knize \"The Theory of Dynamic Efficiency\". Huerta de Soto je přesvědčen, že k analýze společenské reality je zapotřebí vhodně kombinovat tři přístupy: teoretický (von Misesův), historicko-evoluční (Hayekův) a etický (Rothbardův). Práce Jesúse Huerta de Soto byly přeloženy do 21 jazyků včetně ruštiny, čínštiny, japonštiny a arabštiny. Z ideologického hlediska zastává profesor Huerta de Soto názor, že anarchokapitalismus je teoreticky nadřazen klasickému liberalismu. Je rovněž obhájcem potřeby kompletní ekonomické liberalizace a naprosté, klíčové změny současného finančního systému: návratu ke zlatému standardu a požadavku stoprocentního krytí rezerv v bankovnictví. Spolu s ostatními mysliteli jako je Murray Rothbard sdílí názor, že Salamancká škola v době španělského zlatého věku byla filozofickým, právním a ekonomickým předchůdcem rakouské školy jako takové, především pak ekonomické liberalizace. Že šlo o kolébku toho, čemu dnes říkáme „ekonomická věda“. Na poli aplikované ekonomie je všeobecně známá Huerto de Sotova obhajoba eura, které podle něj funguje jako analogie zlatého standardu a které dokáže disciplinovat politiky, úředníky a zájmové skupiny.\n\nHuerta de Soto vytvořil významnou skupinu mladých akademiků a vlastních následovníků, která vedle velké řady dalších vědců zahrnuje i Philippa Baguse, Miguela Ángela Alonsa Neira, Davida Howdena, Gabriela Calzada, Javiera Aranzadi del Cerro, Óscara Vara Crespo, Adriána Raviera, Juana Ramóna Rallo, Miguela Anxo Bastose Boubeta a María Blanco. Od roku 2011 je Huerta de Soto členem \"Partido de la Libertad Individual\" (P-Lib) [Strany pro individuální svobodu].\n\n\nPeníze, banky a hospodářské krize. Liberální institut a Wolters Kluwer Czech Republic, 2009\n"}
{"id": "947523", "url": "https://cs.wikipedia.org/wiki?curid=947523", "title": "Fred Smith (baskytarista)", "text": "Fred Smith (baskytarista)\n\nFred Smith (* 10. dubna 1948 New York) je americký baskytarista. V roce 1975 spoluzaložil skupinu Blondie, ze které však brzy odešel a byl nahrazen Garym Lachmanem. Ještě toho roku nahradil Richarda Hella ve skupině Television. Skupina se rozpadla o tři roky později, ale v roce 1992 byla krátce obnovena a od roku 2001 působí dodnes. Obou reunionů se účastnil i Smith.\n\nV letech 1988 až 1989 vystupoval s kapelou The Fleshtones. Během své kariéry spolupracoval i s dalšími hudebníky, mezi něž patří The Roches, Willie Nile a Peregrins.\n"}
{"id": "947526", "url": "https://cs.wikipedia.org/wiki?curid=947526", "title": "Ravenswood", "text": "Ravenswood\n\nRavenswood je americký televizní seriál určený především pro teenagery, který měl premiéru 22. října 2013 na stanici ABC Family. Je to spin-off od seriálu Prolhané krásky a na rozdíl od nich je více nadpřirozený. Stanice ABC Family si objednala 10 epizod.\n\nMěstečko Ravenswood, které se nachází nedaleko města Rosewood (domovské město \"Prolhaných krásek\"), je sužováno smrtící kletbou po celé generace.\nJednoho dne, pět cizinců (jedním z nich je \"Caleb Rivers\", postava z \"Prolhaných krásek\") tato kletba zasáhne a oni musejí zapátrat v záhadné a temné historii města, než bude pozdě pro každého z nich.\n"}
{"id": "947534", "url": "https://cs.wikipedia.org/wiki?curid=947534", "title": "Imprinter", "text": "Imprinter\n\nImprinter (někdy označovaný také žehlička) je mechanické zařízení, které snímá z embosované platební karty vytlačené (tedy embossované) údaje, což jsou číslo karty, doba její platnosti a jméno majitele. Tyto údaje se následně objeví na účtence, kterou vytiskne a zákazník podepíše.\n"}
{"id": "947535", "url": "https://cs.wikipedia.org/wiki?curid=947535", "title": "Oxychloridy", "text": "Oxychloridy\n\nOxychloridy jsou chemické sloučeniny, které v molekule obsahují zároveň chloridové a oxidové anionty, jsou podskupinou oxyhalogenidů. Obecný vzorec je AOCl.\n\nOxychloridy jsou poměrně reaktivní a často reagují s vodou, např:\n\nO=PCl + 3 HO → O=P(OH) + 3 HCl.\n\n"}
{"id": "947537", "url": "https://cs.wikipedia.org/wiki?curid=947537", "title": "Embossing", "text": "Embossing\n\nEmbossing je technologie, při níž dochází k vytlačování vzoru (obrazců) nebo textu do hloubky podkladu. Toho lze dosáhnout buď manuálně, nebo strojem (lisem). Této technologie se využívá například u embosovaných platebních karet, z nichž pak takto zpracované texty plasticky vystupují.\n\n"}
{"id": "947543", "url": "https://cs.wikipedia.org/wiki?curid=947543", "title": "Kirin Cup", "text": "Kirin Cup\n\nKirin Cup (キリンカップサッカー) je fotbalový turnaj, který se koná v Japonsku a sponzoruje ho výrobce piva Kirin. Na konci jara k němu zve od roku 1978 japonská fotbalová reprezentace zahraniční soupeře. Do roku 1991 se soutěže účastnily kluby i reprezentace, od roku 1992 se turnaje účastní výhradně národní reprezentace a hraje se formátem každý s každým, většinou ve třech účastnících. Dodatečné zápasy o celkové umístění se nekonají. \n\nČeská fotbalová reprezentace vyhrála turnaj dvakrát. Úřadujícím vítězem se v roce 2011 stala kuriózním způsobem: všechny tři zápasy skončily bezgólovou remízou, takže turnaj vyhrály všechny tři zúčastněné týmy (Česko, Peru a Japonsko), aniž by vstřelily branku.\n\nZdroj:\n\n"}
{"id": "947545", "url": "https://cs.wikipedia.org/wiki?curid=947545", "title": "Anglosaské elegie", "text": "Anglosaské elegie\n\nAnglosaské elegie přestavují specifický žánr staroanglické dvorské poezie, protipól poezie hrdinské. Vznikly zhruba v 8. století a jejich námětem je téma pomíjivosti světa a člověka. Dochovaly se v tzv. \"Exeterské knize\" (The Exeter Book), což je vlastně antologie anglosaské poezie vytvořená v 10. století a uložená v knihovně Exeterské katedrály.\n\nJde o poezii, která pojednává o žalu plynoucím z odtržení od společnosti nebo od blízkých lidí. Často se v nich objevuje kontrast založený na tom, že básník na jedné straně popisuje svoje odloučení a samotu a na druhé straně se ve vzpomínkách vrací k dřívějším radostným chvílím.\n\nK nejpozoruhodnějším elegiím patří:\n\nAntologie nejstarší anglické poezie a prózy \"Jako když dvoranou proletí pták\", Triáda, Praha 2009 obsahuje překlady elegií \"Poutník\", \"Námořník\", \"Zříceniny\", \"Ženin nářek\", \"Manželův vzkaz\", \"Vlk a Eadwancer\" a \"Déor\".\n\n"}
{"id": "947548", "url": "https://cs.wikipedia.org/wiki?curid=947548", "title": "Jarovce", "text": "Jarovce\n\nJarovce jsou městská část Bratislavy, nacházející se v okresu Bratislava V, mezi městskými částmi Petržalka a Rusovce. Společně s Rusovcemi a Čunovem patří k tzv. „zadunajským“ částem města. Je jednou z nejmenších částí a ke konci roku 2012 v ní žilo 1677 obyvatel.\n\nÚzemí městské části bylo pravděpodobně osídleno již v době antického Říma, čemuž nasvědčuje existence římského tábora Gerulata v sousedních Rusovcech.\n\nNejstarší písemná zmínka o obci, nacházející se na místě dnešních Jarovec, pochází z roku 1208. Obec nesla jméno \"„Ban“\" a v 15. století patrně zanikla, a to následkem morové epidemie v letech 1409–1410 a bojů mezi Matyášem Korvínem a Fridrichem III. o uherský trůn z poloviny 15. století, které probíhaly v okolí obce.\n\nDnešní podoba obce vznikla v první polovině 16. století. Byla založena chorvatskými obyvateli a její původní název byl \"„Horváth falu“ („Chorvatská Ves“)\". Protože byla součástí rakouského panství, dalším jejím používaným pojmenováním byl německý název \"„Kroatisch Jahrendorf“\".\n\nPo první světové válce na základě Trianonské smlouvy připadla Maďarsku, nicméně roku 1947 (15. října) byla na základě pařížské mírové smlouvy připojena zpátky k Československu, kde byla administrativně zařazena do okresu Bratislava-vidiek. Od školního roku 1948/1949 zde funguje mateřská škola.\n\nV roce 1972 (1. ledna) se obec stala bratislavskou městskou částí, a v roce 1975 byla zahájena stavba budovy základní školy, která funguje od školního roku 1981/1982. V roce 2004 byly obě školy sloučeny do jednoho právního subjektu.\n\nCelý katastr městské části je součástí Podunajské roviny, jihozápadní části Podunajské nížiny, která se v těchto místech rozprostírá v nadmořské výšce 130–140 m n m. Nachází se tu úrodná půda, na které se pěstuje zejména ovoce.\n\nDo části jezdí v rámci bratislavské autobusové dopravy linky č. 91 a 191. Dále přes ni prochází linka č. 801, která jezdí z centra Bratislavy do maďarské obce Rajka.\n\nV malé vzdálenosti od obce je vybudována slovenská dálnice D2. I když je tato komunikace už téměř čtvrt století v provozu, není dosud zkolaudována a je otevřena na základě povolení k předčasnému užívání, vydaného slovenským ministerstvem dopravy někdy kolem roku 1990. Kolem dálnice nejsou vybudovány protihlukové bariéry, což má za následek zvýšenou hladinu hluku v intravilánu obce. Tento problém trvá dlouhá léta a v roce 2012 obyvatelé sepsali petici za dostavbu chybějících stěn. Od roku 2011 (od 1. června) není pro motorová vozidla do 3,5 tuny používání dálnice v úseku mezi Jarovcemi a centrem města zpoplatněno.\n\nV současnosti se na území městské části připravuje výstavba prvního úseku dálnice D4 (pracovní pojmenování úseku je \"D4 Jarovce-Ivanka pri Dunaji\"), která má propojit existující dálnice D1 a D2. Projekt se začal připravovat ještě v roce 2008. Celková délka dálničního úseku, který má procházet katastrem Jarovec, je 23 kilometrů a náklady na jeho výstavbu jsou odhadovány přibližně na 700 milionů eur. S budováním se původně mělo začít v roce 2011, nicméně aktuálně se začátek výstavby odhaduje na roky 2014 nebo 2015.\nNachází se zde základní škola, mateřská škola, knihovna a hřbitov. Působí zde fotbalový klub, amatérský pěvecký sbor a sbor dobrovolných hasičů, který byl založen ještě v 19. století.\n\nStarostou městské části je Pavel Škodler, který byl ve volbách nezávislým kandidátem a starostou byl rovněž v předchozím volebním období.\n\nKromě významné chorvatské populace zde žije necelých 10 procent maďarského obyvatelstva. K dalším národnostem (například české nebo německé) se přihlásilo pouze několik málo jednotlivců.\n\nJarovce patří k územím, které v důsledku expanze Osmanské říše v 16. století kolonizovala chorvatská menšina, přičemž její kulturní vliv je patrný až dodnes. I když chorvatské obyvatelstvo v minulosti představovalo významný podíl i v dalších oblastech Slovenska (zejména obec Chorvátsky Grob a další bratislavské městské části, Čunovo a Devínska Nová Ves), právě v zadunajských částech Bratislavy jsou pozůstatky chorvatštiny nejvýraznější a v Jarovcích se tento jazyk vyučoval až do roku 1947.\n\nV obci lze dnes najít chorvatské kulturní projevy v písemné formě, například na kostelních zdech nebo epitafech. V místním kostele se slouží chorvatské mše a od roku 1991 zde působí \"Klub mladých Chorvatů\", který je součástí celonárodního \"Chorvátského kulturního svazu na Slovensku\".\n\nV současnosti se k chorvatské národnosti hlásí kolem 15 procent občanů a podíl obyvatelů ovládajících chorvatštinu může podle některých informací dosahovat až 70 procent.\n\nV roce 2009 byl ohlášen investiční záměr výstavby rozsáhlého komplexu Metropolis mezi Jarovcemi a Petržalkou, který by zahrnoval například kasino, hotely nebo aquapark a měl se rozprostírat na ploše třiceti hektarů. Celková hodnota investice měla dosáhnout 1,5 miliardy eur a v komplexu mělo pracovat kolem 9.000 zaměstnanců. Později byl do projektu zapracován navíc stadion.\n\nPo ohlášení projektu se objevily protesty veřejnosti a byla zorganizována petice, kterou podepsalo přes 125.000 občanů. Později své nesouhlasné stanovisko deklarovaly městské části Jarovce, Petržalka a také samospráva hlavního města. Pak byl záměr neúspěšně přesunut do sousedního Maďarska.\n\nV městské části v poslední době poměrně rychle roste počet obyvatel, mezi lety 2005–2012 došlo k nárůstu o téměř 40 procent. Protože v současnosti probíhá výstavba projektu Jižní město mezi Jarovcemi a Petržalkou, který se bude rozprostírat i v katastrálním území Jarovec, v budoucnosti dojde k dalšímu nárůstu počtu obyvatel, který může v roce 2030 dosáhnout hodnotu 12.500 lidí.\n\nV městské části se nacházejí dvě národní kulturní památky:\n\n\n\nKromě národních kulturních památek se zde nacházejí další čtyři pamětihodnosti:\n\n\n\n\n\n"}
{"id": "947552", "url": "https://cs.wikipedia.org/wiki?curid=947552", "title": "Oskar Fischer", "text": "Oskar Fischer\n\nOskar Fischer (12. dubna 1876 Slaný – 28. února 1942 Ghetto Terezín) byl český vědec, psychiatr a neuropatolog německo-židovského původu, který popsal Alzheimerovu demenci ve stejném roce jako Alois Alzheimer.\n\nFischer se narodil v židovské německojazyčné rodině ve Slaném 12. dubna 1876. Základní a střední školu absolvoval ve Slaném, poté navštěvoval lékařskou fakultu na Německé univerzitě v Praze a univerzitě ve Štrasburku. Pražskou fakultu absolvoval v roce 1900.\n\nSvoji odbornou praxi Fischer zahájil na katedře patologie Německé univerzity v Praze. V roce 1902 nastoupil na oddělení psychiatrie na téže univerzitě a působil zde až do roku 1919. V letech 1. světové války působil jako přednosta oddělení neurologie a psychiatrie vojenské nemocnice v Praze a ošetřoval mnoho vojáků, kteří trpěli duševními potížemi v důsledku bojů na východní frontě. Po Halbhuberově aféře byl Fischer převelen do nemocnice v Pardubicích, kde pracoval až do konce války. V Pardubicích se seznámil se svojí budoucí ženou, která byla dobrovolnou zdravotní sestrou u Červeného kříže. Později se jim narodily dvě děti, dvojčata Lotte a Heinz. Ve 30. letech vedl Fischer se svým společníkem MUDr. Leo Kosákem úspěšné psychiatrické sanatorium ve Veleslavíně. Mezi jeho pacienty patřila např. i Charlotte Masaryková.\n\nFischer byl od svých studií na německé univerzitě členem Pražské neuropatologické školy v čele a Arnoldem Pickem. Tato škola byla jednou ze dvou neuropatologickými škol (druhou vedl v Mnichově Emil Kraepelin a zde pracoval i Alois Alzheimer), které studovaly Alzheimerovu demenci prostřednictvím empirických zkoumání. Ve skutečnosti spolu tyto školy soupeřily, což vedlo nakonec i k tomu, že psychiatr Emil Kraepelin ve své publikaci z roku 1910 onemocnění označil jako \"Alzheimerovu chorobu\". Fischer ovšem ve stejném roce jako Alois Alzheimer (1907) popsal tzv. senilní plaky, které jsou vedle neurofibrilárních smotků dodnes přijímány jako hlavní příznaky onemocnění. Zatímco Alzheimer vycházel ze vzorku jediné pacientky Augusty Deterové, Fischer publikoval 12 pozitivních nálezů z 16 případů senilní demence a porovnal je s 10 zdravými kontrolami, 10 nálezy u psychotických pacientů a 45 nálezy u pacientů s diagnózou neurosyfilis (u těchto kontrolních vzorků nebyly plaky přítomny). \n\nFischerův objev upadl v zapomenutí. Až v souvislosti se stým výročím popsání Alzheimerovy nemoci objevil Michel Goedert z Laboratoře molekulární biologie na univerzitě v Cambridge v archivu Univerzity Karlovy v Praze zapomenuté Fischerovy studie a informoval o nich v odborném zahraničním tisku. Důvodem, proč se na Fischera zapomnělo, bylo nacionalistické napětí před 2. světovou válkou a antisemitismus, jakož i konkurence mezi neuropatology v Praze a Mnichově.\n\nV tzv. Halbhuberově aféře se střetl s rakouským psychiatrem Halbhuberem, který používal sadistické prostředky elektroterapie na vojáky trpící válečnou psychózou. Halbhuber byl napojen na pražské německé nacionalistické kruhy. Ve 20. letech se Oskar Fischer angažoval v politice a kandidoval za Německou liberální stranu do pražského zastupitelstva.\n\nV roce 1941 byl Oskar Fischer zatčen gestapem a uvězněn v Ghettu Terezín. Zemřel zde údajně na infarkt ve věku 65 let dne 28. února 1942.\n"}
{"id": "947555", "url": "https://cs.wikipedia.org/wiki?curid=947555", "title": "Hráčské statistiky Andyho Murrayho", "text": "Hráčské statistiky Andyho Murrayho\n\nHráčské statistiky Andyho Murrayho, skotského profesionálního tenisty, zahrnují výsledky jeho tenisové kariéry. Andy Murray na okruhu ATP Tour vyhrál čtyřicet šest turnajů ve dvouhře a dvaadvacetkrát odešel jako poražený finalista. Ve čtyřhře si připsal tři trofeje a dvaskrát pak zaznamenal finálovou prohru. Na challengerech ATP a okruhu Futures získal sedm titulů ve dvouhře. Jeho starším bratrem je bývalá světová jednička ve čtyřhře Jamie Murray.\n\nNa londýnských Hrách XXX. Letní olympiády reprezentoval Spojené království. Po výhře nad Federerem získal zlatou medaili ve dvouhře a stal se prvním mužským olympijským vítězem Velké Británie v tenisu za předešlých téměř sto let. Spolu s Laurou Robsonovou přidali ve smíšené čtyřhře stříbrný olympijský kov. Předtím na LOH 2008 v Pekingu prohrál v singlu již v úvodním kole s Lu Jan-sunem a v deblu došel s bratrem Jamie Murraym pouze do druhého kola. Na zahajovacím ceremoniálu Letních olympijských her 2016 v Riu de Janeiru byl vlajkonoškem britské výpravy. V singlové soutěži obhájil trofej po výhře nad Argentincem Juanem Martínem del Potrem. Stal se tak prvním tenistou historie, který získal druhou zlatou olympijskou medaili z dvouhry. V listopadu přidal titul z londýnského Turnaje mistrů 2016.\n"}
{"id": "947566", "url": "https://cs.wikipedia.org/wiki?curid=947566", "title": "Gaizka Mendieta", "text": "Gaizka Mendieta\n\nGaizka Mendieta Zabala (* 27. března 1974, Bilbao, Španělsko) je bývalý baskický fotbalový záložník a reprezentant Španělska.\n\nFotbalový univerzál s dobrými ofenzivními schopnostmi, dokázal připravovat šance pro spoluhráče i se sám do nich dostávat. Účastník Mistrovství Evropy 2000 a Mistrovství světa 2002.\n\nVelká část jeho fotbalové kariéry je spjata s klubem Valencia CF, s níž si zahrál dvakrát ve finále Ligy mistrů (v sezóně 1999/00 porážka 0:3 s Realem Madrid a v sezóně 2000/01 porážka s Bayernem Mnichov na penalty). Ve Valencii nosil kapitánskou pásku.\n\nAktivní hráčskou kariéru ukončil v létě 2008 v anglickém klubu Middlesbrough.\n\nByl členem španělských reprezentačních výběrů U18, U20, U21 a U23.\n\n27. března 1999 debutoval v A-mužstva Španělska v kvalifikačním utkání ve Valencii proti Rakousku, které Španělé vyhráli drtivě 9:0. Mendieta nastoupil na hřiště v 68. minutě.\n\nZúčastnil se Mistrovství Evropy 2000 v Belgii a Nizozemsku, kde Španělsko podlehlo ve čtvrtfinále Francii 1:2. Mendieta skóroval v základní skupině C proti Jugoslávii (výhra 4:3) a ve zmiňovaném čtvrtfinále proti Francii. Obě branky vstřelil z pokutových kopů. Byl i v kádru pro Mistrovství světa 2002 v Japonsku a Jižní Koreji, kde Španělé vypadli ve čtvrtfinále s Jižní Koreou na penalty. Gaizka na turnaji skóroval jednou, v základní skupině B proti Jihoafrické republice (výhra 3:2).\n\nZa španělský národní tým odehrál v letech 1999–2002 celkem 40 zápasů a vstřelil 8 gólů.\n\nRoku 2000 skončil v anketě Zlatý míč, která hledala nejlepšího fotbalistu Evropy, na osmém místě.\n\n"}
{"id": "947568", "url": "https://cs.wikipedia.org/wiki?curid=947568", "title": "Ivan Dyčko", "text": "Ivan Dyčko\n\nIvan Fjodorovič Dyčko (rusky Иван Фёдорович Дычко, * 11. srpna 1990 v Rudny, SSSR) je kazašský profesionální boxer, nastupující v těžké váze.\n\nJako amatér startoval v supertěžké váze. Je bronzovým medailistou z olympijských her 2012 v Londýně a 2016 v Riu.\n\nV roce 2013 na mistrovství světa konaném v Kazachstánu ve finále prohrál s obhájcem titulu Magomedrasulem Madžidovem, přestože po dvou kolech vedl na body u všech rozhodčích, v posledním třetím kole utrpěl knock out. O dva roky později si na MS v Kataru opět vybojoval finálovou účast, v utkání ale byl jeho přemožitelem Tony Yoka.\n\nV roce 2017 zahájil profesionální kariéru.\n\nJe vysoký 202 centimetrů.\n\n\n9 utkání – 9 vítězství (9× k. o.) – 0 porážek\n"}
{"id": "947569", "url": "https://cs.wikipedia.org/wiki?curid=947569", "title": "Čtvrtá eucharistická modlitba", "text": "Čtvrtá eucharistická modlitba\n\nČtvrtá eucharistická modlitba byla v liturgii římskokatolické církve zavedena v rámci liturgické reformy po druhém vatikánském koncilu jako alternativa pro římský kánon. Vznikla zkrácením a úpravou koptské anafory sv. Basila Velikého z přelomu 4. a 5. století. Je určena zejména pro neděle v liturgickém mezidobí a má svou vlastní prefaci, kterou nelze zaměnit za jinou.\n\n"}
{"id": "947573", "url": "https://cs.wikipedia.org/wiki?curid=947573", "title": "Komunistická strana (Srbsko)", "text": "Komunistická strana (Srbsko)\n\n\n"}
{"id": "947574", "url": "https://cs.wikipedia.org/wiki?curid=947574", "title": "Roberto Cammarelle", "text": "Roberto Cammarelle\n\nRoberto Cammarelle (* 30. července 1980 v Miláně, Itálie) je italský boxer, nastupující v supertěžké váze. Je olympijským vítězem z her 2008 v Pekingu.\n\nJe vysoký 190 cm.\n\n"}
{"id": "947577", "url": "https://cs.wikipedia.org/wiki?curid=947577", "title": "Heinrich Schenker", "text": "Heinrich Schenker\n\nHeinrich Schenker (19. června 1868 Višnivčyk, dnešní Ukrajina – 13. ledna 1935 Vídeň) byl rakouský hudební teoretik a skladatel haličského židovského původu.\n\nRoku 1884 přesídlil Schenker do Vídně, kde nejprve studoval práva, poté harmonii na konzervatoři u Antona Brucknera, dále kontrapunkt a klavír. Schenker doprovázel zpěváky a komorní hudebníky a také sám začal komponovat. Nakonec se však komponování vzdal a nadále se věnoval otázkám hudební teorie. Na své živobytí si vydělával jako soukromý učitel hry na klavír, analýzy a interpretace.\nMezi významné stoupence Schenkera patřili Walter Dahms, Wilhelm Furtwängler a Paul Hindemith, který Schenkerovi nadšeně píše: „Sie sagen zum ersten Mal richtig, was ein guter Misiker hört, fühlt und versteht.“ („Vy jako první správně jmenujete to, co hudebník slyší, cítí a chápe.“)\nSchenker byl Žid. Pronásledování nacismu se však již nedožil, neboť zemřel v lednu 1935 ve Vídni, ale jeho žena Jeanette byla odvlečena do Terezína, kde byla krátce před koncem války zavražděna. Za nacismu byly Schenkerovy práce zavrženy. Mnoho z jeho žáků emigrovalo do USA a v anglo-americké hudební teorii zavedli jeho myšlenky o tonální hudbě.\nCharakterově byl Schenker problematický. Byl zapálený nacionalista s povzneseností hraničící se sebestylizací, jak ukazuje jeho vlastní náčrt na náhrobku: „Hier ruht, der die Seele der hudba vernommen, [der] ihre Gesetze im Sinne der Großen verkündet wie Keiner vor ihm.“ (20. Mai 1934) / Zde odpočívá ten, který zaslechl duši hudby, (ten) který hodný velikána jako žádný předtím hlásal její zákony. 20. května 1934) \nHlavní dílo:\nPeriodika\nMenší spisy:\n\nPro Schenkera bylo odjakživa v popředí \"Mistrovské dílo v hudbě (Meisterwerk in der Musik)\" (což byl také titul jednoho z časopisů, do něhož přispíval). V mnoha analýzách práce velkých skladatelů (od Bacha po Brahmse) vylíčil nosnou strukturu tonální hudby podle svého konceptu o \"Urlinie\" (původní námět) a \"Ursatz\". V ní Schenker rekonstruoval rovněž originální a odpovídající pojetí tonální hudby. Schenker prohlásil, že tonalita u Wagnera již nenachází rozšíření, nýbrž že přímo dochází k její ztrátě.\n\nSchenkerem založená redukční analýza je založena na předpokladu, že tonální hudba je vystavěna v hierarchických vrstvách. Zatímco popředí zahrnuje také malé notové hodnoty, tvoří střed a pozadí jednoduchou, stabilní strukturu. Nejzazší redukce tonální vícehlasosti nazývá Heinrich Schenker Ursatz.\nTento postup je natolik elementární, že je proveditelný např. na loveckém rohu jen za pomoci prvních 10 svrchních tónů (klarinová technika). Zatímco dole zaznívají svrchní tóny 2 - 3 - 2, hraje některý jiný hlas svrchní tóny 10 - 9 - 8.\nNe každá analýza tonální hudby musí výslovně v souladu s Ursatz. Ursatz je sice primární složkou (strukturou) tonální hudby, skladba ovšem může být založena i na sekundární struktuře. Tzn.: nenachází-li se v nějaké analýze žádný Ursatz, nevyvrací Schenkerova Ursatz-teorie, nýbrž pouze prokazuje sekundární formu.\nUrsatz se skládá z větších, vícetaktových úseků nebo celého díla a představuje nejzazší možnou redukci, téměř jako výtah analýzy vedení hlasů. Jelikož Ursatz působí na pozadí a může se rozkládat na mnoha taktech, neobsahuje (nezahrnuje) jeho samotné znázornění žádné rytmické motivické údaje.\nSchenker publikoval své teorie v časopisech, statích a knihách.\n\nDopisy Heinricha Schenkera se nacházejí v majetku lipského hudebního vydavatelství C.F.Peters ve Státním archivu v Lipsku.\n\n\n \n"}
{"id": "947578", "url": "https://cs.wikipedia.org/wiki?curid=947578", "title": "Burgtheater", "text": "Burgtheater\n\nBurgtheater (česky: (\"Císařské\") \"Dvorní divadlo\", dosl. \"Hradní divadlo\"), původně \"K.K. Theater an der Burg\", poté do roku 1918 \"K.K. Hofburgtheater\", je rakouské národní divadlo ve Vídni a jedno z nejvýznamnějších německojazyčných divadel vůbec.\nBurgtheater vznikl roku 1741 a Vídeňany byl obvykle nazýván \"\"die Burg\"\". Divadelní společnost více či méně stálých členů dala vzniknout charakteristickému stylu a mluvě typickým pro představení Burgtheateru.\nDivadlo vzniklo 14. března 1741 na přání císařovny Marie Terezie, která chtěla mít scénu v blízkosti panovnického sídla. Její syn, císař Josef II. jej roku 1776 přejmenoval na \"Německé národní divadlo\". Tři z Mozartových oper zde měly premiéru: \"Únos ze serailu\" (1782), \"Figarova svatba\" (1786) a \"Così fan tutte\" (1790). Na začátku roku 1794 se již divadlo nazývalo \"K.K. Hoftheater nächst der Burg\" (Dvorní divadlo při Hradu). 2. dubna 1800 zde byla premiérována Beethovenova Symfonie č. 1.\n14. října 1888 bylo divadlo přestěhováno do nové budovy na Ringstraße, vyprojektované Gottfriedem Semperem a Karlem von Hasenauer.\nV roce 1943, za nacistické vlády, se v Burgtheater hrálo zjevně extrémní úprava \"Kupce benátského\" s Wernerem Kraussem v roli Shylocka, jednou z jeho divadelních a filmových rolí, sloužících antisemitským stereotypům.\n12. března 1945 byl Burgtheater silně poškozen spojeneckými nálety a o měsíc později 12. dubna 1945 byl navíc poničen požárem neznámého původu. Po válce v letech 1953 až 1955 bylo divadlo restaurováno. Klasický styl Burgtheateru a \"Burgtheaterová němčina\" se staly určujícím pro ostatní německojazyčná divadla.\n\nBurgtheater zůstal silně tradiční scénou se specifickou kulturou až do konce 60. let 20. století. Od počátku 70. let se stal místem působení některých nejvýznamnějších evropských ředitelů a designérů. S mnoha prvotními inscenacemi her spisovatelů a dramatiků, jako jsou Thomas Bernhard, Elfriede Jelinek, Peter Handke, Peter Turrini nebo George Tabori, se řediteli Clausu Peymannovi podařilo potvrdit věhlas Burgtheateru jako jedné z předních evropských scén.\nMezi nejznámější herce souboru čítajícího asi 120 členů patří: Sven-Eric Bechtolf, Klaus Maria Brandauer, Kirsten Dene, Andrea Clausen, Bruno Ganz, Karlheinz Hackl, Robert Meyer, Gertraud Jesserer, August Diehl, Jutta Lampe, Susanne Lothar, Michael Maertens, Tamara Metelka, Birgit Minichmayr, Nicholas Ofczarek, Hedwig Pistorius, Elisabeth Orth, Martin Schwab, Peter Simonischek, Ulrich Tukur, Franz Tscherne nebo Gert Voss.\nMezi nejslavnější bývalé členy souboru patří Max Devrient, Josef Kainz, Josef Lewinsky, Joseph Schreyvogel, Adolf von Sonnenthal, Charlotte Wolter, Ludwig Gabillon, Zerline Gabillon, Attila Hörbiger, Paula Wessely, Curd Jürgens, O. W. Fischer, Paul Hörbiger, Otto Tausig, Peter Weck, Fritz Muliar, nebo Christoph Waltz. Někteří obzvláště zasloužilí herci byli jmenováni čestnými členy. Jejich jména jsou vytesána ve spodní části slavnostního schodiště po straně divadla směrem k Lidové zahradě. Mezi čestné členy patří: Annemarie Düringer, Wolfgang Gasser, Heinrich Schweiger, Gusti Wolf, Klaus Maria Brandauer a Michael Heltau.\nBurgtheater byl svědkem produkcí ředitelů, jako byli Otto Schenk, Peter Hall, Giorgio Strehler, Luca Ronconi, Hans Neuenfels, Terry Hands, Jonathan Miller, Peter Zadek, Paulus Manker, Luc Bondy, Christoph Schlingensief, nebo Thomas Vinterberg. Mezi uváděnými a kostýmními výtvarníky byli Fritz Wotruba, Luciano Damiani, Pier Luigi Pizzi, Ezio Frigerio, Franca Squarciapino, Josef Svoboda, Anselm Kiefer, Moidele Bickel, nebo Milena Canonero.\n\nVýznamná představení: světová premiéra hry \"Des Feux dans la Nuit\" v roce 1999 v Burgtheateru byla první sólová hra vytvořená pro jednoho účinkujícího mezinárodně uznávané choreografky Marie Chouinard. Bylo vytvořeno speciálně pro Elijaha Browna, který pokračoval v mezinárodním turné s touto sólovou produkcí, předtím než se stal ústřední postavou v jevištní show Céline Dion \"A New Day\" vytvořenou světově proslulým ředitelem Franco Dragonem.\n\nDo roku 1776 měl divadlo od rakouského státu pronajaté Johann Koháry. Když se Koháry roku 1773 dostal do finančních potíží, přizval v témže roce jako kurátora Josefa Kegleviće, ředitele divadla hraběte Václava Šporka, prasynovce František Antonín Špork, který mj. poprvé představil lesní roh a uvedl Antonia Vivaldiho v Praze, ustavil výbor pro financování pod předsednictvím Franze Kegleviće za své asistence roku 1773 a Karl Keglević se stal ředitelem Divadla u Korutanské brány kvůli zlepšení hospodářských výsledků. Roku 1776 kurátor Josef Keglević vyhlásil bankrot divadla a téhož roku, za panování císaře Josefa II., divadlo přešlo opět pod správu státu. Ředitel divadla Václav Špork a předseda výboru pro financování divadla Franz Keglević byli odvoláni z funkce a Trnavská univerzita, jejímž rektorem byl Alexander Keglević v letech 1770/71, získala povolení nastěhovat se do Budínského hradu. Do roku 1776 bylo divadlo financováno de facto, nikoli však de jure, Tovaryšstvem Ježíšovým z Trnavské univerzity, jež bylo roku 1773 na příkaz papeže Klementa XIV. zrušeno, tudíž je obtížné určit, kdo byl tehdy skutečným ředitelem. Také proto existují podezření, že shoda příjmení není náhodná. 4. července 1792 císař František II. rozhodl o novém pronájmu divadla, nebylo však možné najít žádného nájemce, tudíž nebylo ředitelům Burgtheateru, jako státním zaměstnancům, umožněno účastnit se, neboť jejich působení (smlouva) neskončilo, proto nebyl nalezen nový nájemce. Ve výběrovém řízení na ředitele nakonec zvítězil Ferdinand Pálffy v letech 1794-1817, jehož prostředky pocházely z báňského institutu Banské Štiavnici, první technické univerzity na světě.\n"}
{"id": "947579", "url": "https://cs.wikipedia.org/wiki?curid=947579", "title": "Očakiv", "text": "Očakiv\n\nOčakiv (; ; ; ) je město v Mykolajivské oblasti na Ukrajině. Leží na pobřeží Černého moře mezi Berezanským limanem a společným limanem řek Dněpr a Jižní Bug. Od Mykolajivu je vzdálen 59 kilometrů na jihozápad a od Oděsy 67 kilometrů na východ. V roce 2013 žilo v Očakivu přes třináct tisíc obyvatel.\n\nOčakiv byl dobyt Ruskem v roce 1737, neboť byl považován za hrozbu ruským državám na černomořském pobřeží. Byl obsazen maršálem von Münnich, ale již následujícího roku byl opuštěn a v roce 1739 navrácen Turkům. Bitva v roce 1737 je zachycena v jednom z vyprávění Barona Prášila.\n\nV rusko–turecké válce byla vybojována další bitva o Očakiv. Začala v roce 1788 a trvala šest měsíců. Pevnost padla v prosinci, kdy teploty klesly na -23 °C a způsobily značné ztráty na životech. Útok je zachycen v proslulé básni Gavrily Děržavina. Námořní bitva o Očakov proběhla nedaleko města ve stejné době. Smlouvou z Jasů z roku 1792 bylo Özi předáno Rusku a přejmenováno.\n"}
{"id": "947581", "url": "https://cs.wikipedia.org/wiki?curid=947581", "title": "Naděžda Kramářová", "text": "Naděžda Kramářová\n\nNaděžda Nikolajevna Kramářová (, dříve \"Abrikosovová\", rozená \"Chludovová\", 30. září 1862 v Moskvě – 3. prosince 1936 v Praze), manželka československého premiéra Karla Kramáře.\n\nNaděžda Nikolajevna se narodila v Moskvě jako jediné dítě v rodině moskevského obchodníka. Rodinné kořeny měli v Jegorjevsku, městě 120 km jihovýchodně od Moskvy, kde Naděždin praděd Ivan Ivanovič Chludov (1786–1835) pracoval jako tkadlec. Se svými syny, mezi něž patřil Naděždin děd Nazar Ivanovič, začal obchodovat v Moskvě a zde se i po napoleonských válkách rodina usadila.\n\nNa přání své matky Naděždy Ivanovny se provdala za Alexeje Alexejeviče Abrikosova, spolumajitele továren na cukrovinky v Moskvě a Simferopolu. Narodily se jim dcery Naděžda, Margareta a Rufina a syn Lev. S manželem vytvořili salon, kde se setkávali intelektuálové. V dubnu 1890 tento salon navštívil český politik Karel Kramář. S manžely podnikl cestu po Balkáně a ti za ním přijeli v únoru 1891 do Vídně. Kramář a Naděžda Nikolajevna se rozhodli pro společný život a Alexej Abrikosov se do Ruska vrátil sám. Poblíž Alupky na Krymu si Naděžda zakoupila pozemek pro stavbu vily.\n\n30. září 1900 (17. září dle juliánského kalendáře) byl při pravoslavném obřadu na Krymu Karel Kramář s Naděždou Nikolajevnou oddáni. Za svědky jim byli Josef Svatopluk Machar a Matija Murko. Manželství zůstalo bezdětně.\n\n"}
{"id": "947585", "url": "https://cs.wikipedia.org/wiki?curid=947585", "title": "Berezanský liman", "text": "Berezanský liman\n\nBerezanský liman ( , \"Berezanskyj lyman\") je liman na jihu Nikolajevské oblasti na Ukrajině, u ústí 49 kilometrů dlouhé říčky Berezan do Černého moře a západně od města Očakiv. Je 26 kilometrů dlouhý a má plochu zhruba šedesát kilometrů čtverečních. Široký je od 0,6 kilometru do 4 kilometrů, v průměru 2,3 kilometru. Průměrná hloubka je 3,3 metru, maximální zhruba 15 metrů. Celkový objem limanu je 0,2 krychlového kilometru. Kromě Berezanu do něj ústí také 45 kilometrů dlouhý Sasyk.\n"}
{"id": "947586", "url": "https://cs.wikipedia.org/wiki?curid=947586", "title": "Římskokatolická farnost Zvole nad Pernštejnem", "text": "Římskokatolická farnost Zvole nad Pernštejnem\n\nŘímskokatolická farnost Zvole nad Pernštejnem je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Václava.\n\nPatronátní právo, tzv. \"kostelní podací\", se připomíná ve Zvoli již v roce 1307. Velkými majiteli \"zboží zvolského\" byli Čeněk ze Zvole a farář Petr. Ten roku 1492 v závěti odkázal celý svůj majetek cisterciáckému klášteru ve Žďáře a vymínil si, aby za něho každým rokem byly slouženy bohoslužby. Další majitel – Čeněk ze Zvole – prodal o rok později (1493), také klášteru. Obec Zvole poté patřila žďárskému klášteru a to až do roku 1784.\n\nDnešní podoba farního kostela svatého Václava pochází z let 1713–1717, kdy proběhla rozšiřující přestavba původního gotického kostelíka z počátku 14. století. Na východní straně k němu přiléhá nepříliš rozlehlý hřbitov zhruba čtvercového tvaru. Kostel je chráněn jako kulturní památka České republiky.\nFarářem je od 1. srpna 2012 R. D. Mgr. Martin Pernička.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. říjen. Adorační den připadá na 19. prosince. Ve farnosti se pravidelně koná tříkrálová sbírka. V roce 2016 se při sbírce vybralo ve Zvoli 10 929 korun, v roce 2017 pak 10 477 korun.\n\n"}
{"id": "947587", "url": "https://cs.wikipedia.org/wiki?curid=947587", "title": "Sasyk (rozcestník)", "text": "Sasyk (rozcestník)\n\nSasyk může být:\n\n"}
{"id": "947591", "url": "https://cs.wikipedia.org/wiki?curid=947591", "title": "The Broads", "text": "The Broads\n\nThe Broads je národní park na jihovýchodě Anglie. Zaujímá rozlohu 303 km² na hranici hrabství Norfolk a Suffolk. Je to plochá krajina protkaná řekami (Yare, Bure, Ant) a četnými umělými průplavy, využívaná především pro vodní turistiku (délka splavných vodních cest je přes 200 km). Charakteristickými orientačními body jsou větrné mlýny. Národní park byl vyhlášen v roce 1988, roku 2009 byl vydán zvláštní zákon \"The Broads Authority Act\" na posílení ochrany místní přírody. V The Broads se vyskytuje chráněné vodní ptactvo, například kachna divoká nebo potápka roháč. Ve středověku se zde hojně těžila rašelina. Vážným problémem oblasti, vzhledem k pomalému toku a mělkosti řek, je eutrofizace.\n\nArthur Ransome umístil do oblasti The Broads děj své knihy \"Klub Lysek\".\n\n"}
{"id": "947596", "url": "https://cs.wikipedia.org/wiki?curid=947596", "title": "SK Meteor Svobodné Dvory", "text": "SK Meteor Svobodné Dvory\n\nSK Meteor Svobodné Dvory (celým názvem: Sportovní klub Meteor Svobodné Dvory) byl československý klub ledního hokeje, který sídlil v Hradci Králové. Založen byl v roce 1934, zanikl v roce 1969. Klubové barvy byly červená a modrá.\n\nSvé domácí zápasy odehrával ve Svobodných Dvorech.\n\nSK Meteor Svobodné Dvory byl založen na své ustavující schůzi 2. března 1934 v Dělnickém domě ve Svobodných Dvorech, které v té době byly ještě samostatnou obcí (součástí města Hradec Králové se obec stala v roce 1942). Prvním předsedou klubu byl zvolen František Francek a sekretářem Václav Drahorád.\n\n\n\n\nZdroj: \n\n\n\nZdroj: \n\n"}
{"id": "947597", "url": "https://cs.wikipedia.org/wiki?curid=947597", "title": "Seznam dílů seriálu Kriminálka Anděl", "text": "Seznam dílů seriálu Kriminálka Anděl\n\nToto je seznam dílů seriálu \"Kriminálka Anděl\". Český kriminální televizní seriál \"Kriminálka Anděl\" vysílala TV Nova premiérově od 1. září 2008. Třetí řada skončila v květnu 2012, na podzim roku 2013 však televize ohlásila přípravu další, čtvrté řady. Později bylo ohlášeno i natáčení nové řady\n\nZačátek vysílání čtvrté řady, která se natáčela od dubna 2014, byl ohlášen od 31. srpna 2014.\n\n"}
{"id": "947599", "url": "https://cs.wikipedia.org/wiki?curid=947599", "title": "Lukáš Nedvídek", "text": "Lukáš Nedvídek\n\nLukáš Nedvídek (* 9. února 1994, Vysoké Mýto) je český lední hokejista hrající na postu středního útočníka a bývalý mládežnický reprezentant, od května 2017 nastupující za Slavii Praha, kde je na hostování se zpětnými střídavými starty z Mountfieldu HK. \n\nS hokejem začínal v týmu HC Spartak Choceň. Ve 13 letech přestoupil do mužstva HC VCES Hradec Králové, kde postupně prošel mládežnickými kategoriemi od osmé třídy až po juniorku a v sezoně 2012/13 nastupoval formou střídavých startů také za seniorskou kategorii klubu BK Nová Paka z krajského přeboru. Díky dobrým výkonům a vysoké produktivitě v dresu juniorského výběru Hradce byl v roce 2013 povolán do \"áčka\", za které ve svých 19 letech debutoval v mistrovském utkání proti Ocelářům Třinec v nejvyšší soutěži. V ročníku 2014/15 pomohl královéhradeckému týmu k postupu do juniorské extraligy a v dalších letech působil kromě A-mužstva Hradce Králové také v prvoligovém celku HC Stadion Litoměřice. V sezoně 2016/17 s královéhradeckým \"áčkem\" poprvé v jeho historii postoupil v nejvyšší soutěži do semifinále play-off, kde byl klub vyřazen pozdějším mistrem - Kometou Brno v poměru 2:4 na zápasy, ale Nedvídek společně se spoluhráči a trenéry získal bronzovou medaili. V květnu 2017 zamířil společně s Ondřejem Koptou do Slavie Praha, kam odešel z Hradce Králové na hostování se zpětnými střídavými starty.\n\n"}
{"id": "947601", "url": "https://cs.wikipedia.org/wiki?curid=947601", "title": "Šimeček", "text": "Šimeček\n\nPříjmení Šimeček nese více různých osobností:\n\n"}
{"id": "947604", "url": "https://cs.wikipedia.org/wiki?curid=947604", "title": "Stalo se jedné neděle", "text": "Stalo se jedné neděle\n\nStalo se jedné neděle je československá televizní komedie z roku 1985 režírovaná Ladislavem Rychmanem.\n\nV neděli se koná okresní výstava psů. Jedním z pořadatelů je kapitán ve výslužbě, kterému paní Malá přijde oznámit, že jí někdo ukradl kabelku. Do pátrání po kabelce se mu připlete pejskařka a amatérská spisovatelka paní Javorská.\n\nProtože za chvíli zmizí druhá kabelka, kapitán ve výslužbě se rozhodne nastražit past. Při hlídání je chycen známý zlodějíček, který ale o krádeži první kabelky nic neví. Kapitán ve výslužbě požádá majitele vlčáků, aby hlídkovali a kabelka je nastražena znovu. Prodavač občerstvení je požádán, aby kdyby něco viděl, zapískal na píšťalku. Kabelka se ale ztratí bez toho, aby si někdo všiml, kdo ji odnesl. Prodavač občerstvení také zjistí, že mu zmizela peněženka. Kapitán se rozhodne hlídací akci odvolat. Kapitán ve výslužbě potom najde i držadlo od jedné z kabelek nedaleko doupěte psa prodavače občerstvení.\n\nJe nastražena další kabelka a všichni v její blízkosti jsou požádáni, aby se dívali opačným směrem, než je kabelka. Kabelka opět zmizí a ukáže se, že všechny kabelky i peněženku odnesl pes prodavače občerstvení.\n\n"}
{"id": "947605", "url": "https://cs.wikipedia.org/wiki?curid=947605", "title": "Disketové jednotky pro počítače ZX Spectrum", "text": "Disketové jednotky pro počítače ZX Spectrum\n\nDisketové jednotky pro počítače Sinclair ZX Spectrum byly vyráběné různými výrobci, ale s výjimkou integrované disketové jednotky v počítači Sinclair ZX Spectrum +3 nebyla žádná z nich vyráběná ani společností Sinclair Research ani společností Amstrad. Jedinými značkovými disketovými jednotkami byly disketové jednotky Timex FDD a Timex FDD3000 vyráběné portugalskou pobočkou počítačové divize Timex Sinclair. Společnost Sinclair Research dodávala jako paměťové úložiště pouze ZX Microdrive, které ukládalo data na magnetickou pásku. Podobně ukládalo na magnetickou pásku zařízení Wafadrive.\n\nToto je seznam disketových jednotek a řadičů disketových jednotek pro počítače Sinclair ZX Spectrum. Kurzívou jsou označeny oznámené, ale nikdy nevyráběné disketové jednotky/řadiče disketových jednotek. Do seznamu nejsou zařazeny disketové jednotky neobsahující vlastní disketový řadič, např. Amstrad FD-1. \n"}
{"id": "947606", "url": "https://cs.wikipedia.org/wiki?curid=947606", "title": "Thurnall Disk System", "text": "Thurnall Disk System\n\nThurnall Disk System je disketová jednotka vyráběná společností Thurnall Electronics Ltd pro počítače Sinclair ZX Spectrum. Interface a disketová mechanika jsou umístěny v jedné jednotce, která se kabelem připojuje k počítači, na rozdíl od disketového řadiče Datafax, který byl dodáván odděleně od disketové mechaniky. Řadič umožňuje ovládání dvou disketových jednotek a obsahuje omezenou jednosměrnou variantu sériového portu RS-232. Disketová jednotka je plně kompatibilní se ZX Interface I a ZX Microdrive. V prvních verzích byl vybaven maďarskou mechanikou MCD drive, později byl dodáván se standardní 3\" disketovou mechanikou Hitachi.\n\nOperační systém disketové jednotky nevyužívá ke svojí činnosti žádnou paměť počítače. Po spuštění počítače s připojenou disketovou jednotkou Thurnall je v paměti počítače již přítomný řádek Basicu s číslem 0. Pokud tento řádek je přítomný, je možné disketovou jednotku ovládat stejnými příkazy jako příkazy pro magnetofon, ale doplněné o AND FN d(). Pokud řádek není přítomný, je nutné místo FN d() použít USR 5645.\n\nPro disketovou jednotku byl upraven textový editor Tasword. Disketovou jednotku bylo možné vyhrát v soutěži časopisu ZX Computing. Disketová jednotka byla stažena z trhu pro nezájem zákazníků.\n\n\nV příkazech je možné používat zástupný znak pro jeden znak, kterým je symbol - (mínus). Pokud byla uložena obrazovka jako SCREEN$, nemůže být pro její opětné nahrání do paměti počítače použita varianta příkazu s CODE. Pokud je program v Basicu uložen s názvem \"USR\", je automaticky načten po resetu počítače do paměti a pokud byl uložen s parametrem LINE, je také automaticky spuštěn.\n\n\n\n"}
{"id": "947607", "url": "https://cs.wikipedia.org/wiki?curid=947607", "title": "Viscount disk drive", "text": "Viscount disk drive\n\nViscount disk drive je disketová jednotka vyráběná společností Interactive Instruments Ltd a později společností Spectrum Computer Stores pro počítače Sinclair ZX Spectrum. Jedná se o první disketovou jednotku pro počítače Sinclair ZX Spectrum, její konkurencí tak zpočátku bylo pouze ZX Microdrive. Disketová jednotka se skládá z řadiče, který se připojuje na systémový konektor počítače a vlastní disketové mechaniky rozměru 5,25\". K řadiči je možné připojit pouze jednu disketovou mechaniku. Na disketu je možné uložit 107 KiB.\n\nPo spuštění počítače je obsah paměti ROM disketového řadiče zkopírován do RAM a je vytvořeno několik nových basicových proměnných. Protože obsah paměti ROM disketového řadiče je uložen v RAM, není možné jednoduše převádět na disk programy, které tuto část paměti také používají, např. textový editor Tasword.\n\nPo spuštění počítače je vytvořeno několik nových basicových proměnných, které je možné využít k ovládání disketové jednotky. Disketovou jednotku je možné ovládat pomocí příkazů:\n\nProměnné \"nd\", \"dir\", \"back\", \"zap\", \"al\", \"as\", \"bl\", \"bs\", \"cl\" a \"cs\" jsou automaticky vytvořené proměnné a obsahují adresu rutiny pro obsluhu zvolené operace. Protože příkazy RUN a CLEAR mažou veškeré proměnné, po vykonání těchto příkazů může být obsah těchto proměnných obnoven pomocí příkazu RANDOMIZE USR 64000. Pokud je místo příkazu RANDOMIZE USR použito LET \"err\" = USR, do proměnné \"err\" je po ukončení diskové operace uložen chybový kód.\n\nParametry diskových operací musí být před spuštěním příkazů uloženy do proměnné \"f\"$. Při ukládání obsahu polí je možné uložit nejvýše 2816 B. Obsah pole větší velikosti musí být ukládán po částech.\n\n"}
{"id": "947609", "url": "https://cs.wikipedia.org/wiki?curid=947609", "title": "149 (číslo)", "text": "149 (číslo)\n\nSto čtyřicet devět je přirozené číslo. Následuje po číslu sto čtyřicet osm a předchází číslu sto padesát. Řadová číslovka je \"stočtyřicátýdevátý\" nebo \"stodevětačtyřicátý\". Římskými číslicemi se zapisuje CXLIX.\n\nSto čtyřicet devět je\n\n\n\n\n"}
{"id": "947618", "url": "https://cs.wikipedia.org/wiki?curid=947618", "title": "Trichoptilosis", "text": "Trichoptilosis\n\nTrichoptilosis je odborné označení pro třepení konečků vlasů. Označení pochází z řečtiny (\"Tricho = vlasy, ptilon = peří\"). Roztřepené konečky jsou charakteristickým problémem převážně dlouhých vlasů. Nejčastěji se třepení konečků vyskytuje u suchých, křehkých a lámavých vlasů. Konečky vlasů se nadměrně vysuší a působením tepelných, mechanických či chemických faktorů se začnou třepit do tvaru připomínající peří. Vlasový stonek se začne třepit v případě, že dojde k poškození a ztrátě části buněk kutikuly vlasu (vrchní ochranná vrstva vlasového stonku). Následně se spirály keratinu tvořící kůru vlasů začnou od sebe oddělovat. Z jednoho konečku se vlas rozdělí do dvou, tří nebo více poškozených částí.\n\nV současné době ovšem neexistuje žádná péče, která by roztřepení dokázala trvale zpět zacelit. V historii se roztřepené konce upalovaly, čímž se vlasy měly zapečetit a dále již netřepit. Samozřejmě, že tohle řešení je zcela neúčinné a vlasům ještě přitížilo.\n"}
{"id": "947621", "url": "https://cs.wikipedia.org/wiki?curid=947621", "title": "Flakpanzer Gepard", "text": "Flakpanzer Gepard\n\nFlugabwehrkanonenpanzer Gepard, známější jako Flakpanzer Gepard je německý samohybný protiletadlový systém osazený dvojicí 35mm kanónů Oerlikon. Je vybaven radiolokátory, které dokáží sledovat zachycený cíl a zároveň hledat další. Je důležitou částí německé protivzdušné obrany. Aby ani v dnešní době nezaostával, byl v devadesátých letech modernizován.\n\n"}
{"id": "947622", "url": "https://cs.wikipedia.org/wiki?curid=947622", "title": "Midnight Memories", "text": "Midnight Memories\n\nMidnight Memories je třetí album od irsko-britské skupiny One Direction. Vydáno bylo 25. listopadu 2013.\n"}
{"id": "947623", "url": "https://cs.wikipedia.org/wiki?curid=947623", "title": "Mše (rozcestník)", "text": "Mše (rozcestník)\n\nMše může být:\n\n\n"}
{"id": "947624", "url": "https://cs.wikipedia.org/wiki?curid=947624", "title": "Courcelles-sur-Seine", "text": "Courcelles-sur-Seine\n\nCourcelles-sur-Seine je francouzská obec v departementu Eure v regionu Normandie. Leží na pravém břehu řeky Seiny. V roce 2010 zde žilo 1 731 obyvatel.\n\n\"Počet obyvatel\" \n\n"}
{"id": "947627", "url": "https://cs.wikipedia.org/wiki?curid=947627", "title": "Claude Hopkins", "text": "Claude Hopkins\n\nClaude Hopkins (24. srpna 1903 Alexandria, Virginie − 19. února 1984 New York City, New York) byl americký jazzový klavírista a aranžér. Svou profesionální kariéru zahájil v roce 1924 v orchestru klarinetisty Wilbura Sweatmana a později koncertoval v Evropě spolu s Josephine Bakerovou. Během své kariéry spolupracoval s řadou dalších hudebníků, mezi které patří Charlie Skeets, Sidney Bechet, Edmond Hall a Vic Dickenson.\n"}
{"id": "947628", "url": "https://cs.wikipedia.org/wiki?curid=947628", "title": "Angélique Namaiková", "text": "Angélique Namaiková\n\nAngélique Namaika je augustiniánská řádová sestra v Demokratické republice Kongo. \n\nSestra Angélique pomáhá v Kongu od roku 2008 ženám zneužitých Armádou božího odporu. V roce 2013 jí byla udělena Nansenova cena, kterou každoročně uděluje Úřad vysokého komisaře OSN pro uprchlíky. Její Centrum pro opětovné začlenění a podporu rozvoje se nachází v Dungu na severovýchodě Demokratické republiky Kongo. V něm pro postižené ženy pořádá kurzy čtení a psaní, vaření, pečení a šití. Centru se podařilo začlenit zpět do života přes 2000 žen. Provozuje i sirotčinec.\n"}
{"id": "947629", "url": "https://cs.wikipedia.org/wiki?curid=947629", "title": "Edward Tolman", "text": "Edward Tolman\n\nEdward Chace Tolman (14. dubna 1886, West Newton – 19. listopadu 1959, Berkeley) byl americký psycholog, významný představitel behaviorismu, 45. nejcitovanější psycholog ve 20. století. Zaobíral se především učením, známé jsou jeho pokusy na krysách. \n\nNěkdy bývá označován za neobehavioristu, neboť redukoval přísná skinnerovská pravidla a hlásil se i k ovlivnění jinými směry, zejména gestaltismem (zejm. Kurtem Lewinem a Kurtem Koffkou). Tradiční behavioristický model S-R (stimulus-response) zaměnil za model S-S (stimulus-stimulus), když tvrdil, že zvířata nepotřebují událost k učení, ale jsou schopna tzv. skrytého učení. To dokazoval zejména známým pokusem s krysami, kdy hladové krysy se v labyrintu s jídlem učily stejně efektivně jako krysy syté. V behaviorismu Tolmanovým závěrům oponovoval zejména Clark Leonard Hull. \n\nTolman též nastolil koncept tzv. kognitivní mapy, široce citovaný napříč psychologickými školami a vysvětlující, jak člověk nakládá ve své mysli s prostorem a prostředím, který byl však rovněž původně definován pro pokusné krysy.\n\n"}
{"id": "947632", "url": "https://cs.wikipedia.org/wiki?curid=947632", "title": "Claude Williamson", "text": "Claude Williamson\n\nClaude Berkeley Williamson (18. listopadu 1926 Brattleboro, Vermont – 16. července 2016) byl americký jazzový klavírista.\n\nNež se začal věnovat jazzu, studoval na New England Conservatory of Music; byl ovlivněn Teddym Wilsonem, Alem Haigem a Budem Powellem. V roce 1947 se přestěhoval do Kalifornie, kde nejprve pracoval s Teddym Edwardsem a později s Red Norvem v San Franciscu, v roce 1949 s Charliem Barnetem a následně dva roky s June Christy. Později spolupracoval například s Maxem Roachem a Artem Pepperem. Williamson byl dlouholetým členem Lighthouse All-Stars, kam přišel jako náhrada za Russe Freemana. Zde vystupoval s řadou hudebníků, jako byli Bud Shank, Stan Levey, Bob Cooper, Conte Candoli a Howard Rumsey. V roce 1956 se stal členem kvartetu Buda Shanka. V roce 1968 začal pracovat jako klavírista v pořadech na NBC, nejprve na \"The Andy Williams Show\" a později pro Sonny and Cher. V roce 1978 se vrátil zpět k jazzu a vydal řadu alb, převážně pro japonská hudební vydavatelství; doprovázeli jej například Samuel Jones a Roy Haynes. V roce 1995 nahrál v triu nahrávky pro Fresh Sound Records v The Jazz Bakery v Los Angeles.\n\nJeho mladším bratrem byl trumpetista Stu Williamson.\n"}
{"id": "947633", "url": "https://cs.wikipedia.org/wiki?curid=947633", "title": "Seznam kulturních památek v Dobřejovicích (Hosín)", "text": "Seznam kulturních památek v Dobřejovicích (Hosín)\n\n"}
{"id": "947638", "url": "https://cs.wikipedia.org/wiki?curid=947638", "title": "Port-Mort", "text": "Port-Mort\n\nPort-Mort je francouzská obec v departementu Eure v regionu Normandie. Leží na pravém břehu řeky Seiny. V roce 2010 zde žilo 970 obyvatel.\n\n\"Počet obyvatel\" \n\n"}
{"id": "947639", "url": "https://cs.wikipedia.org/wiki?curid=947639", "title": "Ludvík Parmský", "text": "Ludvík Parmský\n\nLudvík Parmský (5. července 1773, Piacenza – 27. května 1803, Florencie) byl jedním ze dvou etrurských králů. Byl synem vévody Ferdinanda Parmského a arcivévodkyně Marie Amálie Rakouské, dcery královny Marie Terezie a císaře Františka I. Štěpána.\n\nZatímco Ludvík pobýval ve Španělsku, parmské vévodství bylo v roce 1796 obsazeno francouzskými vojsky. Napoleon Bonaparte, který si podmanil většinu Itálie, chtěl získat Španělsko na svou stranu proti Anglii a chtěl vykompenzovat Bourbonům ztrátu Parmy Etrurským královstvím, novým státním útvarem vytvořeným z velkovévodství toskánského.\n\nLudvík měl před převzetím Etrurie navštívit Napoleona v Paříži a tam byl jmenován králem. Ludvík s manželkou a synem cestovali přes Francii inkognito jako hrabata z Livorna. Poté, co byl Ludvíkovi v Paříži udělen Bonapartem královský titul, odjel Ludvík s rodinou do Florencie. Do hlavního města dorazili v srpnu roku 1801.\n\nV roce 1802 Ludvík se svou těhotnou manželkou cestoval do Španělska, aby se zúčastnili dvojité svatby, sourozenců Marie Luisy, infanta Ferdinanda a infantky Marie Isabely. V Barceloně porodila Marie Luisa dceru Marii Luisu Charlottu. Pár se vrátil do Etrurie v prosinci téhož roku, poté, co se dozvěděli o smrti vévody Ferdinanda.\n\nZpátky v Etrurii se Ludvíkovo zdraví zhoršilo a v květnu roku 1803 v necelých třiceti letech zemřel. Smrt byla možná způsobena epileptickým záchvatem.\n\nLudvík byl v titulu krále následován synem Karlem Ludvíkem, za něhož vládla matka jako regentka.\n\nV roce 1795 přišel Ludvík ve španělskému královskému dvoru, aby zde dokončil své vzdělání a vzal si jednu z dcer svého strýce, krále Karla IV. Dne 25. srpna 1795 se oženil v Madridu s infantkou Marií Luisou a byl mu udělen titul infanta španělského.\n\nManželství mezi Ludvíkem a Marií Luisou se ukázalo jako šťastné, ale bylo poznamenáno Ludvíkovým špatným zdravotním stavem. Byl slabý, měl dýchací problémy a od nehody která se mu stala v dětství, poté co narazil hlavou do mramorového stolu, vyznačoval příznaky epilepsie. S plynoucími roky se jeho zdraví zhoršovalo a začal být stále více závislý na své manželce. První roky manželství prožil pár ve Španělsku.\n\nLudvík a Marie Luisa měli dvě děti:\n"}
{"id": "947642", "url": "https://cs.wikipedia.org/wiki?curid=947642", "title": "Josef Štágr", "text": "Josef Štágr\n\nJosef Štágr (* 1951 Praha - ) je český muzikálový herec, zpěvák a pedagog, představitel hlavních rolí v řadě pražských inscenací. \nStudoval na Vysoké škole ekonomické v Praze a absolvoval Státní konzervatoř v Praze. Po studiích vystupoval jako zpěvák a hudebník v doprovodných kapelách mnoha interpretů české populární hudby.\nOd roku 1992 se pravidelně objevuje v hlavních rolích českých i světových muzikálů uváděných na pražských jevištích.\n\nV poslední době též vystupuje ve svém koncertním programu zaměřeném převážně na skladby ze světových muzikálů, v roce 2004 navštívil Spojené státy americké, kde zpíval na galakoncertu v New Yorku u příležitosti narozenin Karla Gotta.\nPo několikaletém působení na konzervatoři Jaroslava Ježka vyučuje od roku 2006 zpěv a interpretaci v oddělení populární hudby Statní konzervatoře v Praze.\nPodílí se na dabingu animovaných filmů.\n\n\n\n"}
{"id": "947643", "url": "https://cs.wikipedia.org/wiki?curid=947643", "title": "Skoky do vody na Letních olympijských hrách 1904", "text": "Skoky do vody na Letních olympijských hrách 1904\n\nSkoky do vody byly na Letních olympijských hrách v St. Louis zařazeny do olympijského programu poprvé v historii. Soutěžilo se ve dvou mužských disciplínách: jednou byl skok z věže a druhou splývání na dálku; tento sport se už na olympiádě nikdy poté neobjevil. Účastníci skákali do vody z můstku vysokého 47 cm a snažili se pod vodou bez jediného pohybu urazit co nejdelší vzdálenost (počítal se úsek dosažený v limitu šedesáti sekund nebo do prvního vynoření hlavy). Vítězem se stal Američan William Dickey (1874–1944) výkonem 19,05 metru. \n"}
{"id": "947644", "url": "https://cs.wikipedia.org/wiki?curid=947644", "title": "Skoky do vody na Letních olympijských hrách 1908", "text": "Skoky do vody na Letních olympijských hrách 1908\n\nSkoky do vody na Letních olympijských hrách v Londýně. \n"}
{"id": "947647", "url": "https://cs.wikipedia.org/wiki?curid=947647", "title": "Skoky do vody na Letních olympijských hrách 1920", "text": "Skoky do vody na Letních olympijských hrách 1920\n\nSkoky do vody na Letních olympijských hrách v Antverpách. \n"}
{"id": "947648", "url": "https://cs.wikipedia.org/wiki?curid=947648", "title": "Elegance", "text": "Elegance\n\nElegance (z lat.) je abstraktní pojem z oblasti estetiky. Je synonymem pro půvab či krásu, která je neobvykle efektivní a jednoduchá, postrádající nadbytečné a neopodstatněné. Je používán v mnoha oblastech lidské činnosti, zejména v umění, designu, ale i při filosofickém hodnocení vědeckých teorií či matematických důkazů.\n"}
{"id": "947650", "url": "https://cs.wikipedia.org/wiki?curid=947650", "title": "Vasilij Alexejev", "text": "Vasilij Alexejev\n\nVasilij Ivanovič Alexejev (\" \", 7. ledna 1942 Pokrovo-Šiškino, Rjazaňská oblast, Sovětský svaz - 25. listopadu 2011 Mnichov, Německo), byl ruský vzpěrač, soutěžící v supertěžké váze. Měřil 183 cm a vážil 160 kg. Stal se dvojnásobným olympijským vítězem, pokus získat v osmatřiceti letech třetí zlato na domácí olympiádě skončil jeho jedinou soutěžní porážkou: neměl ani jeden platný pokus. V roce 1992 byl trenérem vzpěračů Společenství nezávislých států na barcelonské olympiádě, jeho svěřenci vybojovali pět zlatých medailí.\n\nZpočátku se věnoval volejbalu a lehké atletice, ale kvůli problémům s udržením optimální váhy se nakonec rozhodl zaměřit na vzpírání. Od roku 1966 žil ve městě Šachty a trénoval v tamním klubu Trud pod vedením Rudolfa Pljukfeldera. V Šachtách je po něm pojmenována ulice, park a byla mu odhalena socha. Vladimir Vysockij mu věnoval skladbu \"Песня о штангисте\" (\"Píseň o vzpěrači\"). Byl známý pod přezdívkou Železný Vasil, jeho krédem bylo: „Mým úkolem je na jakémkoli závodě porazit sám sebe, zvednout více než dosud.“\n\nV roce 1972 mu byl udělen Leninův řád. Od roku 1993 je členem Síně slávy Mezinárodní vzpěračské federace.\n\n\n"}
{"id": "947654", "url": "https://cs.wikipedia.org/wiki?curid=947654", "title": "Skoky do vody na Letních olympijských hrách 1924", "text": "Skoky do vody na Letních olympijských hrách 1924\n\nNa Letních olympijských hrách v Paříži v roce 1924 se v disciplíně skoky do vody konalo pět závodů: \n"}
{"id": "947658", "url": "https://cs.wikipedia.org/wiki?curid=947658", "title": "Skoky do vody na Letních olympijských hrách 1928", "text": "Skoky do vody na Letních olympijských hrách 1928\n\nSkoky do vody na Letních olympijských hrách v Amsterdamu. \n"}
{"id": "947661", "url": "https://cs.wikipedia.org/wiki?curid=947661", "title": "A Walk Into the Sea: Danny Williams and the Warhol Factory", "text": "A Walk Into the Sea: Danny Williams and the Warhol Factory\n\nA Walk Into the Sea: Danny Williams and the Warhol Factory je americký dokumentární film režisérky Esther B. Robinson z roku 2007. Pojednává o Dannym Williamsovi, který byl strýcem režisérky a v šedesátých letech spolupracoval s Andym Warholem. Ve svých sedmadvaceti letech se záhadně ztratil; o několik týdnů později bylo nalezeno jeho oblečení, tělo však nikoliv.\n\nSvé vzpomínky na Williamse zde vyprávěli různí lidé, kteří s ním v šedesátých letech spolupracovali (John Cale, Paul Morrissey, Billy Name) i rodinní příslušníci (Julia Robinson, Harold Stevenson). Film získal ocenění Teddy Award v kategorii nejlepší dokumentární film. Rovněž byl oceněn na Berlínském mezinárodním filmovém festivalu, Chicagském mezinárodním filmovém festivalu a na Tribeca Film Festival.\n\n"}
{"id": "947666", "url": "https://cs.wikipedia.org/wiki?curid=947666", "title": "Menace", "text": "Menace\n\nMenace je britská punková hudební skupina, založená v roce 1976. Původní sestavu tvořili Morgan Webster (zpěv), Steve Tannett (kytara), Charlie Casey (baskytara) a Noel Martin (bicí). Svůj první singl „Screwed Up“ skupina vydala v srpnu 1977 na značce Illegal Records. Druhý „I Need Nothing“ následoval v roce 1978 a produkoval jej John Cale. Později skupina vydala ještě několik singlů a rozpadla se. Obnovena byla v roce 1997.\n"}
{"id": "947672", "url": "https://cs.wikipedia.org/wiki?curid=947672", "title": "Metoda sečen", "text": "Metoda sečen\n\nMetoda sečen je iterační numerická metoda užívaná v numerické matematice k numerickému řešení soustav nelineárních rovnic jedné reálné proměnné. K nalezení řešení je obvykle potřeba méně iterací, než u numerické metody půlení intervalů. Jako u jiných numerických metod, tak i metoda sečen není univerzální a může nastat případ, kdy nekonverguje ke správnému řešení. V těchto případech je nutné použít jinou numerickou metodu.\n\nNa začátku je zapotřebí určit dvě počáteční hodnoty formula_1 a formula_2, které by měly být co nejblíže řešení rovnice formula_3. Tento kořen nemusí ležet mezi hodnotami formula_1 a formula_2.\nPomocí bodů formula_1 a formula_2 je dána rovnice sečny ke grafu funkce formula_3 v bodech formula_9 a formula_10 ve tvaru:\n\nformula_11.\n\nV druhé iteraci musíme určit hodnotu formula_12. Hodnota formula_12 je průsečíkem sečny dané body formula_1 a formula_2 a osy x. Stačí do rovnice sečny dosadit formula_16 a vyjádřit formula_17. Dostaneme rovnici: \n\nformula_18, \n\njejímž řešením je hledaná hodnota formula_12.\nDále pokračujeme v algoritmu, kde pro formula_20 se hodnota formula_21 vypočítá z hodnot formula_22 a formula_23 pomocí vztahu:\n\nformula_24.\n\nV algoritmu se pokračuje, dokud není splněna jedna z ukončujících podmínek.\n\nPro ukončení algoritmu musí dojít k naplnění k jedné z těchto podmínek:\n\nPočet iterací je na uvážení každého, neexistuje žádná metoda na určení optimálního počtu iterací. Obecně se volí větší počet iterací, ale musíme si dát pozor při použití algoritmu na počítači, aby nedošlo k jeho přehlcení. Naopak při malém počtu iterací metoda sečen nedokonverguje.\n\n Najděte kořen rovnice formula_29 v intervalu formula_30 a přesností formula_31.\n\n Za počáteční hodnoty zvolíme formula_32 a formula_33. Počítáme dosazováním do vzorce: \n\nformula_34. \n\nDalší iterace jsou znázorněny v tabulce:\nZ tabulky je patrné, že u šešté iterace je formula_35 a hledaný kořen rovnice formula_29 v intervalu formula_30 a přesností formula_31 je formula_39. \n\nMezi výhody této metody patří malý počet iterací pro nalezení kořene a snadné naprogramování algoritmu v programovacím jazyce. Naopak mezi nevýhody patří, že ne vždy dojde v této metodě ke konvergenci.\n\n"}
{"id": "947676", "url": "https://cs.wikipedia.org/wiki?curid=947676", "title": "Společnost vědění", "text": "Společnost vědění\n\nSpolečnost vědění je teoretický koncept společnosti rozvinutý zejména v 90. letech 20. století, ve které je vědění klíčovou hodnotou a funkční oblasti této společnosti jsou na vědění závislé. Označení společnost vědění poprvé použil americký ekonom a teoretik Peter Drucker v roce 1969. Společnost vědění znamená dějinný obrat, kde se po zemědělství, průmyslu a službách stalo dominantním módem produkce vědění. \n\nPřestože každá společnost je na nějaké formě vědění založena, ve společnosti vědění dominuje vědění ve všech sférách života a existuje obecné přesvědčení jejích členů o potřebě a výhodách znalostí pro jednotlivce i společnost jako celek.\n\nNěkteří autoři z oblasti managementu a ekonomiky pro tento typ společnosti používají termín znalostní společnost (popř. společnost znalostí), protože se vžilo pojmenování znalostní ekonomika. Výjimečně se lze setkat se označením společnost vzdělání, vzdělanostní společnost nebo chytrá společnost. Pojem společnost vědění však nejlépe odpovídá značně širokému významu, který koncept takové společnosti nese, protože vědění neznamená jen znalosti či vzdělání, ale také i zkušenosti a poznání. \n\nBezprecedentní zvýšení významu hodnoty vědění pro společnost se odráží v ekonomické struktuře. V souvislosti se společností vědění se mluví o ekonomice založené na vědění neboli znalostní ekonomice, kde jsou znalosti nejcennějším exportním artiklem, neboť přidaná hodnota činností a produktů spočívá ve znalostech.\n\nSpolečnost vědění je typická dynamizací vědomostních procesů (produkce vědění, učení, rozšiřování vědění, aplikace vědění a management vědění).\n\nProdukce vědění je obecně získávání a systematizace poznatků, které shromažďuje Akademie věd ČR, vysoké školy, resortní výzkum a vývoj a průmyslové a vývojové instituce. V souladu s výše uvedeným směřováním znalostních ekonomik, má rozdělení financí tendenci podporovat obory, kde lze výsledky výzkumů rychle ekonomicky zhodnotit (technické obory a přírodní vědy). Ve společnosti vědění dochází k transformaci univerzit z tradičních vzdělávacích a výzkumných institucí na tzv. podnikatelské univerzity, jejichž výzkumně-vědecká i pedagogická činnost reaguje na potřeby trhu.\n\nUčení ve společnosti vědění je zastoupeno v podstatě zastřešujícím konceptem takzvaného celoživotního učení. Celoživotní učení klade požadavek neustálé připravenosti se učit, schopnost učit se po celý život je cennější než konkrétní získané kompetence. Ve společnosti vědění již znalosti získané během počátečního vzdělávání člověku nevystačí pro celoživotní pracovní uplatnění.\n\nRozšiřování vědění zahrnuje jak cílený proces demokratizace vzdělávání a zpřístupnění vysokých škol masám, tak rozšiřování vědění díky nárůstu ICT. Tradičními představiteli distribuce vědění byly domácnosti, knihovny a školy, dnes zajímavé možnosti difúze vědění nabízejí moderní informační a komunikační technologie. Vědění je v současné době buď prostřednictvím elektronických sítí snadněji přístupná, nebo je dostupná výhradně v elektronické podobě.\n\nAplikace vědění spoléhá na to, že čistě materiální náklady u produktů založených na vědění neustále klesají, a proto účinná aplikace vědění vytváří výrobky, které jsou relativně nenáročné na suroviny, ale vyžadují rozsáhlé know-how. Přidaná hodnota produktů spočívá ve vložené inteligenci a expertize.\n\nManagement znalostí je systematický přístup k podpoře znalostí zaměstnanců a vytváření takového prostředí, které by jejich znalosti pomáhalo získávat, uchovávat, šířit, sdílet a využívat s cílem zvýšení výkonnosti organizace. Zaměstnanci moderního podniku jsou tzv. znalostní pracovníci, jejichž vědomosti jsou nejdůležitější faktor jejich osobní ceny na trhu práce.\n\nKritika Společnosti vědění se opírá zejména o to, že vědění, které má hodnotu samo o sobě v tom, že přibližuje svého uživatele k porozumění, chápání a poznávání světa, je v této společnosti významově pokrouceno. Kritici namítají, že tato společnost straní vědění sloužícímu požadavkům trhu či industrializovaného státem a že toto vědění je definováno podle externích kritérií typu očekávání, aplikace a užitkovosti jako vyrobený produkt. Jistá deziluze zní i řad sociologů, kteří dokazují, že mezi mírou vzdělanosti země a ekonomickými i societálními parametry jejího rozvoje neexistuje přímočarý vztah. Jako problém vnímají zejména fakt, že subsystém vědění je silně kolonizován subsystémem ekonomickým.\n\nKritizují, že ve společnosti vědění se za vědění považuje spíše takové dílčí jednorázové informace, které se ukážou účinnými v podnikatelském konkurenčním boji nebo alespoň snadno ekonomicky zhodnotitelné kvazivědění na jedno použití. Že vzdělávací politika, obecné chápání vzdělanosti, obsah pojmu vědění atd. jsou stále více odvozovány od krátkozrakých a vrtkavých ekonomických zájmů.\n\nSpolečnost vědění by nebyla možná bez významného usnadnění produkce a rozšiřování nových poznatků pomocí informačních a komunikačních technologií, čímž navazuje na informační společnost. Zároveň jsou pro společnost vědění typické proměny profesní struktury a trhu práce, které byly hlavním tématem teorií postindustriální společnosti.\n\nZa teoretika první vlny společnosti založené na vědění lze považovat amerického sociologa Daniela Bella, který v 70. letech zpopularizoval koncept postindustriální společnosti, který se prosazoval postupně od 50. let. V postindustriální společnosti proběhne podle Bella proces strukturální, kdy se většina pracovních sil přesune z oblasti materiální výroby do sféry služeb a sociálně kognitivní proces, kdy ve srovnání s minulostí extrémně vzroste role vědění.\n\nPráce ve společnosti vědění skutečně vyžaduje rozsáhlé systematické vědění a v souladu s konceptem postindustriální společnosti lze sledovat vzestup technických elit a nástup nového principu stratifikace.\n\nTeoretický diskurs započatý představami o postindustriální společnosti se díky nebývalému vývoji ICT protáhl do teorie informační společnosti, kterou v 80. letech formuloval japonský sociolog Yoneji Masuda. Pro informační společnost je podstatné digitální zpracovávání, přenos a uchovávání informací.\n\nNakládání s informacemi je pak významnou charakteristikou ovlivňující nejen ekonomické aktivity takové společnosti, neboť díky zpřístupnění informací přinesla zefektivnění rozhodovacích a řídících aktivit. Informační společnost lze chápat jako jeden ze stavebních kamenů společnosti vědění, protože potenciálně vytváří podmínky pro univerzálně dostupné a sdílené vědění.\n\n"}
{"id": "947704", "url": "https://cs.wikipedia.org/wiki?curid=947704", "title": "Římskokatolická farnost Bzí", "text": "Římskokatolická farnost Bzí\n\nŘímskokatolická farnost Bzí (lat. \"Nabselium\") je územní společenství římských katolíků ve Bzí a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o jednu z nejstarších farností v litoměřické diecézi, která pochází ze středověku. Přesné datum jejího založení není známo. Matriky jsou vedeny od roku 1669.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Železný Brod, jehož součástí je i farnost Bzí, která je tak spravována \"excurrendo\".\n\n\n"}
{"id": "947707", "url": "https://cs.wikipedia.org/wiki?curid=947707", "title": "Josef Arnošt Ryba", "text": "Josef Arnošt Ryba\n\nJosef Arnošt Ryba (22. března 1795 Rožmitál pod Třemšínem – 1. března 1856 Praha) byl český oční lékař. Byl synem hudebního skladatele Jakuba Jany Ryby.\n\nByl třetím synem ze třinácti dětí Jakuba Jana Ryby a Anny, rozené Laglerové (dva starší zemřeli v dětském věku a je ho tedy možno považovat za nejstaršího). Studoval na akademickém gymnáziu v Praze a pak lékařství na pražské univerzitě. Při studiu působil jako asistent na oční klinice.\n\nDne 4. 9. 1844 se oženil s vdovou Rosalií Veselou, provdanou Zumberskou (1811–1883). Manželé vychovávali čtyři vlastní děti. Dceru své manželky z prvního manželství Rosalii Zumberskou Josef Arnošt Ryba adoptoval. Z vlastních dětí se syn Josef Mikuláš Ryba (1852–1929) stal roku 1878 lékařem.\n\nRoku 1824 se stal doktorem lékařství, mimořádným profesorem očního lékařství a od roku 1828 stavovským očním lékařem. Léčil asi 40 tisíc nemocných a vykonal kolem 1200 operací.\n\nKdyž v roce 1831 v Praze vypukla epidemie cholery, ošetřoval nemocné ve dvou okresech. V roce 1840 byl vyslán do Jindřichova Hradce, kde ve vojenském ústavu vypukl oční zápal, a roku 1848 z téhož důvodu do Josefova. V letech 1847–1849 byl děkanem lékařské fakulty.\n\nJeho vědecká práce se orientovala především do oblasti oftalmologie, ale psal také o choleře a o léčivých vodách Karlových Varů a Teplic. Je autorem publikace Karlsbad und seine Heilquellen (Karlovy Vary a jejich léčivé prameny), která vyšla v letech 1828, 1836 a 1844.\n\n"}
{"id": "947709", "url": "https://cs.wikipedia.org/wiki?curid=947709", "title": "I Don't Wanna", "text": "I Don't Wanna\n\n„I Don't Wanna“ je píseň britské punkové hudební skupiny Sham 69. Poprvé vyšla na singlu v říjnu 1977, přičemž jeho dvojitá B-strana obsahovala písně „Ulster“ a „Red London“. Autory písně jsou Jimmy Pursey a Dave Parsons a singl produkoval John Cale. V původní studiové verzi písně hrají vedle Purseyho (zpěv) a Parsonse (kytara) ještě Alby Maskell (baskytara) a Mark Cain (bicí). Nahrávání písní probíhalo v srpnu 1977 ve studiu Pathway Studios v Londýně. Autorkou fotografií na obalu alba je Jill Furmanovsky.\n"}
{"id": "947712", "url": "https://cs.wikipedia.org/wiki?curid=947712", "title": "Jak jsem si bral Marge", "text": "Jak jsem si bral Marge\n\nJak jsem si bral Marge (v angličtině \"I Married Marge\") je 12. díl 3. řady seriálu \"Simpsonovi\". Ve Spojených státech amerických se tento díl vysílal 26. prosince 1991.\n\nKdyž má Marge podezření, že je už po čtvrté těhotná a jede do nemocnice, Homer vypráví Bartovi a Líze, jak si bral Marge a jak se narodil Bart.\n"}
{"id": "947714", "url": "https://cs.wikipedia.org/wiki?curid=947714", "title": "Skoky do vody na Letních olympijských hrách 1932", "text": "Skoky do vody na Letních olympijských hrách 1932\n\nSkoky do vody na Letních olympijských hrách 1932 proběhly na stadionu LA84 Foundation/John C. Argue Swim Stadium v Los Angeles.\n"}
{"id": "947715", "url": "https://cs.wikipedia.org/wiki?curid=947715", "title": "Skoky do vody na Letních olympijských hrách 1936", "text": "Skoky do vody na Letních olympijských hrách 1936\n\nSkoky do vody na Letních olympijských hrách v Berlíně. \n"}
{"id": "947717", "url": "https://cs.wikipedia.org/wiki?curid=947717", "title": "Zlatý vodopád", "text": "Zlatý vodopád\n\nZlatý vodopád, řidčeji Velký vodopád,\n() se nalézá v horní části řeky Hvítá. Voda stéká kaskádovitě dolů ve dvou fázích. V první fázi je spád 11 metrů vysoký a druhý spád 22 m, obě fáze ústí do 2,5 km dlouhého kaňonu. Kaňon byl vytvořen na konci doby ledové působením povodňových vln a každý rok je erozí prodloužen o 25 cm. Nad vodopády jsou nebezpečné peřeje. Patří mezi nejznámější vodopády Islandu a patří do chráněné oblasti. Spolu s národním parkem Þingvellir a tryskajícím termálním proudem Geysir tvoří tzv. „Zlatý kruh“ (anglicky Golden Circle) nebo také „Zlatý trojúhelník\" přírodních zajímavostí.\n\nSigríđur Tómasdóttir dělala průvodce pro návštěvníky z různých koutů světa, kteří chtěli vidět vodopád. Sigrídur neměla vzdělání, ale byla sečtělá a umělecky založená. Narodila se v roce 1874 v Brattholtu a žila zde po celý svůj život. Sigridur se svou sestrou nechaly vybudovat první cestu ke Zlatému vodopádu. Na přelomu 19. století chtěli zahraniční investoři vybudovat na řece hydroelektrárnu a zničit vodopád. Proti tomu se postavila právě Sigríđur Tómasdóttir. Prohlásila, že pokud místní úřady nezakročí, skočí z vodopádu a zemře. Naštěstí díky pomoci jejího advokáta Sveinna Björnssona se podařilo vodopád zachránit. Gullfoss se stal majetkem lidu Islandu. Sigríđur Tómasdóttir zemřela v roce 1957 a byla pohřbena na hřbitově Haukadalur. Je na ní vzpomínáno jako na zachránce vodopádu, její památník, který vytvořil sochař Rikhardur Jonsson, stojí u něj.\n\n"}
{"id": "947719", "url": "https://cs.wikipedia.org/wiki?curid=947719", "title": "Volání o pomoc", "text": "Volání o pomoc\n\nVolání o pomoc (\"Reign Over Me\") je americký dramatický film z roku 2007, napsaný a režírovaný Mikem Binderem a produkovaný Jackem Binderem. Ve filmu hrají: Adam Sandler, Don Cheadle, Jada Pinkett Smith, Liv Tyler, Donald Sutherland, Saffron Burrows a Mike Binder. Distribuován Columbia Pictures byl film vydán (v Americe) 23. března 2007, na DVD a Blu-ray pak 9. října 2007.\n\nDva staří přátelé, kteří se dlouho nestýkali, se po letech náhodně sejdou v New Yorku.\n\nPo útocích z 11. září 2001 Charlie Fineman (Sandler) ztratil všechno, co bylo v jeho životě důležité. Už uplynulo pět let od smrti jeho manželky a dcer a kdysi úspěšný a společenský člověk se stal stínem svého bývalého já.\n\nKdyž osud svede Charlieho a jeho bývalého spolubydlícího z koleje Alana Johnsona (Cheadle) znovu dohromady na rohu ulice Manhattanu, je Alan šokován tím, jak hluboko se jeho starý přítel propadl. Charlie má dlouhé vlasy a neustálou hudbou ze sluchátek přehlušuje své děsivé vzpomínky a představy ve své mysli.\n\nAčkoli se na povrchu zdá, že je Alan úspěšný zubař a má všechno, tlak rodiny a kariéry mu to silně ztěžuje. V klíčovém okamžiku, kdy Charlie i Alan potřebují důvěryhodného přítele, posilující síla znovu zažehnutého přátelství poskytuje záchranné lano.\n\nAlan usiluje o to, aby vyvedl Charlieho z jeho ulity a přesvědčuje ho, aby navštívil terapeuta (Liv Tyler). Charlie téměř nekomunikuje a končí zasedání po několika minutách. Jeho terapeutka mu říká, že potřebuje někomu říct příběh své rodiny. Charlie ho tak brzy prozradí Alanovi, ale pak se pokusí spáchat sebevraždu, zatknou ho a skončí v léčebně.\n\nBylo zahájeno soudní řízení, kde soudce (Sutherland) musí rozhodnout, zda umístit Charlieho do psychiatrické péče proti jeho vůli. Soudce ponechává rozhodnutí na Charlieho příbuzných z manželčiny strany. Ptá se jich, co by jejich dcera pro Charlieho chtěla a oni se rozhodnou, že nebude umístěn na psychiatrii. Místo toho se Charlie stěhuje do nového bytu a zanechává za sebou bolestivé vzpomínky spojené s bývalým domovem. Na konci filmu Alan navštíví Charlieho a jeho žena mu zavolá a řekne mu: „Miluji tě a chci jen, abys přišel domů.“\n"}
{"id": "947721", "url": "https://cs.wikipedia.org/wiki?curid=947721", "title": "Eryops", "text": "Eryops\n\nEryops (v řečtině \"protáhlá tvář\") byl obojživelník z řádu Temnospondyli, který žil v období permu. Měl zavalité nízké tělo, byl dlouhý asi dva metry (z toho třetinu tvořila hlava) a vážil okolo 90 kg. Vyskytoval se na území dnešní Severní Ameriky. Měl velkou tlamu s ostrými zuby, žil v močálech a živil se převážně rybami. Jediným dosud známým druhem byl \"Eryops megacephalus\".\n\n"}
{"id": "947722", "url": "https://cs.wikipedia.org/wiki?curid=947722", "title": "Skoky do vody na Letních olympijských hrách 1948", "text": "Skoky do vody na Letních olympijských hrách 1948\n\nSkoky do vody na Letních olympijských hrách v Londýně.\n"}
{"id": "947723", "url": "https://cs.wikipedia.org/wiki?curid=947723", "title": "Skoky do vody na Letních olympijských hrách 1952", "text": "Skoky do vody na Letních olympijských hrách 1952\n\nSkoky do vody na Letních olympijských hrách v Helsinkách. \n"}
{"id": "947725", "url": "https://cs.wikipedia.org/wiki?curid=947725", "title": "Skoky do vody na Letních olympijských hrách 1956", "text": "Skoky do vody na Letních olympijských hrách 1956\n\nSkoky do vody na Letních olympijských hrách v Stockholmu. \n"}
{"id": "947726", "url": "https://cs.wikipedia.org/wiki?curid=947726", "title": "Skoky do vody na Letních olympijských hrách 1960", "text": "Skoky do vody na Letních olympijských hrách 1960\n\nSkoky do vody na Letních olympijských hrách v Římě. \n"}
{"id": "947727", "url": "https://cs.wikipedia.org/wiki?curid=947727", "title": "Skoky do vody na Letních olympijských hrách 1964", "text": "Skoky do vody na Letních olympijských hrách 1964\n\nSkoky do vody na Letních olympijských hrách v Tokiu. \n"}
{"id": "947729", "url": "https://cs.wikipedia.org/wiki?curid=947729", "title": "Skoky do vody na Letních olympijských hrách 1968", "text": "Skoky do vody na Letních olympijských hrách 1968\n\nSkoky do vody na Letních olympijských hrách v Ciudad de México. \n"}
{"id": "947730", "url": "https://cs.wikipedia.org/wiki?curid=947730", "title": "Skoky do vody na Letních olympijských hrách 1972", "text": "Skoky do vody na Letních olympijských hrách 1972\n\nSkoky do vody na Letních olympijských hrách v Mnichově. \n"}
{"id": "947734", "url": "https://cs.wikipedia.org/wiki?curid=947734", "title": "Neckerův ostrov", "text": "Neckerův ostrov\n\nNeckerův ostrov neboli Mokumanamana je jeden z Havajských ostrovů. Leží 690 km severozápadně od Honolulu a je součástí Papahānaumokuākea Marine National Monument (Národního památníku Severozápadní Havajské ostrovy), který patří ke Světovému dědictví UNESCO. Ostrov má tvar rybářského háčku, je dlouhý více než kilometr a široký v průměru sto metrů. Nejvyšší bod ostrova dosahuje 84 metrů nad mořem. Ostrov je tvořen čedičem, chybí na něm zdroje pitné vody, je důležitým hnízdištěm mořských ptáků. V současnosti je neobydlený, nacházejí se na něm ale kamenné stavby svědčící o tom, že v minulosti Polynésané ostrov navštěvovali, pravděpodobně jako kultovní místo. Podle legendy žil na ostrově po svém vyhnání z ostatních havajských ostrovů trpasličí národ Menehune.\n\nOstrov objevil v roce 1786 Jean-François de La Pérouse a pojmenoval ho podle tehdejšího ministra financí Jacquese Neckera.\n\n"}
{"id": "947745", "url": "https://cs.wikipedia.org/wiki?curid=947745", "title": "Jindřich Kučera", "text": "Jindřich Kučera\n\nJméno a příjmení Jindřich Kučera má více známých nositelů:\n\n"}
{"id": "947746", "url": "https://cs.wikipedia.org/wiki?curid=947746", "title": "Miroslav Beran", "text": "Miroslav Beran\n\nJméno a příjmení Miroslav Beran má více známých nositelů:\n\n"}
{"id": "947748", "url": "https://cs.wikipedia.org/wiki?curid=947748", "title": "Vontae Davis", "text": "Vontae Davis\n\nVontae Ottis Davis (* 27. května 1988 ve Washingtonu) je bývalý hráč amerického fotbalu, který nastupoval na pozici Cornerbacka v National Football League. Univerzitní fotbal hrál za University of Illinois, poté byl vybrán v prvním kole Draftu NFL 2009 týmem Miami Dolphins.\n\nDavis hrál americký fotbal na vysoké škole Dunbar High School v rodném Washingtonu na pozicích Cornerbacka a Wide receivera. V poslední sezóně zaznamenal 38 tacklů, 8 interceptionů a obdržel mnohá osobní vyznamenání, včetně nominace do prvního týmu deníku Washington Post, PrepStar All-American, prvního týmu DCIAA West All-Conference a stale se D.C. Gatorade Hráčem roku.\n\nWeb Rivals.com ho ohodnotil třemi hvězdičkami jako 33. nejlepšího Cornerbacka v nabídce.\n\nDavis dal přednost University of Illinois před univerzitami Maryland, Michigan State a Virginia. Ve skvělé nováčkovské sezóně si připsal 30 tacklů, jednu interception a za to byl jmenován do prvního týmu nováčků deníkem The Sporting News, a weby Scout.com a Rivals.com. Také byl jmenován hráčem roku své univerzity. O rok později odehrál všech 12 utkání a zaznamenal 56 tacklů, a také třinácté, Rose Bowl, proti USC. Po sezóně 2008 Davis oznámil, že nenastoupí do posledního ročníku univerzity a zúčastní se Draftu NFL 2009.\n\nDavis byl spolu s Malcolmem Jenkinsem považován za nejlepšího Cornerbacka v nabídce a byl draftován v prvním kole Draftu NFL 2009 jako 25. týmem Miami Dolphins.\nDavis podepsal s Dolphins pětiletý kontrakt na garantovaných 7 milionů dolarů. Ve čtvrtém týdnu zaznamenal první interception v profesionální kariéře proti Buffalu Bills, který vrátil pro 23 yardů a touchdown. Svou nováčkovskou sezónu pak zakončil s 51 tackly, 4 interceptiony a 11 ubráněnými přihrávkami.\n\nPřed startem sezóny 2011 posílil Dolphins Sean Smith a spolu utvořili \"nejlepší tandem Cornerbacků v lize \". Nicméně v otevíracím utkání proti New England Patriots Tom Brady naházel 517 yardů, a ani o týden později neměl Davis na kontě ani jednu ubráněnou přihrávku nebo interception. Z obou utkání rovněž odstoupil kvůli zraněním. Nakonec nastoupil do dvanácti zápasů základní části jako startující hráč a vylepšil své statistiky na 43 tacklů (4 asistované), 9 zblokovaných přihrávek a 4 interceptiony.\n\n26. srpna 2012 byl Davis vyměněn do týmu Indianapolis Colts za právo volby ve druhém kole Draftu NFL. V následující sezóně šest zápasů vynechal kvůli zranění, ale i tak desetkrát nastoupil jako startující levý Cornerback a připsal si 51 tacklů, 7 zblokovaných přihrávek a 3 interceptiony. Poté, co v utkání proti Houston Texans zachytil dvě interceptiony byl vyhlášen AFC Defenzivním hráčem týdne. 11. března 2014 Davis podepsal prodloužení smlouvy s Colts o 4 sezóny za 39 milionů dolarů. Hned následující sezóna 2014 pro něj byla životní, protože vedl statistiky NFL jako hráč, proti kterému měli ssoupeři nejnižší passer rating (38,8) a za to byl poprvé v kariéře vybrán do Pro Bowlu.\n\n26. února 2018 Davis podepsal jednoletý kontrakt s Buffalo Bills na 5 milionů dolarů, z toho 3,5 milionu garantovaných. 16. září 2018, v poločase v utkání s Los Angeles Chargers Davis odmítl nastoupit do druhé části a okamžitě ukončil kariéru.\n\nVontae je mladším bratrem Tight enda 49ers Vernona Davise. V červnu 2009 některá média informovala, že byl Davis zastaven a zatčen za spáchání několika dopravních přestupků ve městě Champaign ve státě Illinois. Později vyšlo najevo, že Davis byl na stanici identifikovat zloděje, který mu ukradl peněženku. V červnu 2015 se Davis oženil s dlouholetou přítelkyní Megan.\n\n"}
{"id": "947750", "url": "https://cs.wikipedia.org/wiki?curid=947750", "title": "Óscar Peñas", "text": "Óscar Peñas\n\nÓscar Peñas García (* 17. listopadu 1974 Madrid, Španělsko) je bývalý španělský zápasník–judista.\n\nS judem začínal ve 13 letech v Madridu pod vedením Javiera Álvareze. V španělské seniorské reprezentaci se prosadil po olympijských hrách v Atlantě v superlehké váze do 60 kg. Největší vliv na nárůstu výkonnosti měl sparing se ženami pod vedením reprezentačního trenéra Vicenta Cepedy. V roce 2000 se kvalifikoval na olympijské hry v Sydney, ale roli jednoho z favoritů nepotvrdil. Vypadl ve druhém kole s Kazachem Bazarbekem Donbajem. Od roku 2002 přešel do vyšší váhové kategorie, ve které se v roce 2004 kvalifikoval na olympijské hry v Athénách. Ve druhém kole mu vystavil stopku technikou sumi-gaeši Slovák Jozef Krnáč. Přes opravy se probojoval do boje o třetí místo proti Bulharu Georgi Georgievovi, se kterým prohrál minimálním bodovým rozdílem na koku a obsadil 5. místo. V roce 2008 se v 34 letech kvalifikoval na své třetí olympijské hry v Pekingu, ale nepřešel přes úvodní kolo. Sportovní kariéru ukončil v roce 2009.\n\n\n"}
{"id": "947752", "url": "https://cs.wikipedia.org/wiki?curid=947752", "title": "Aelfric", "text": "Aelfric\n\nAelfric, ve staré angličtině Ælfrīc (asi 950–asi 1010) byl společně s yorským arcibiskupem Wulfstanem nejvýznamnějším prozaikem staroanglické (anglosaské) literatury z doby po Alfrédu Velikém.\n\nAelfricovo a Wulfstanovo dílo je vyvrcholením tzv. benediktinské klášterní reformy. Nástupci Alfréda Velikého přestali totiž díky neustálým vyčerpávajícím válkám s Vikingy rozvíjet jeho osvětový odkaz. Duchovní oživení nastalo až ve 2. polovině 10. století díky vlivu benediktýnských klášterů na vzdělanost v zemi. \n\nAelfric získal vzdělání ve Winchesteru, jako mnich působil v jižní Anglii a později se stal opatem v Eynshamu. Psal hlavně staroanglicky, ale i latinsky.\n\nNapsal dvě knihy homilií na aktuální dobová témata a jeho haiografické spisy jsou díky použití národního jazyka unikátním počinem v tehdejší Evropě. Společně se svými žáky rovněž přeložil do staroangličtiny prvních sedm knih Starého zákona. Jeho snaha o zvýšení vzdělanosti, kterou navázal na odkaz Alfréda Velikého, se také projevila v napsání latinské mluvnice s glosářem a konverzační příručky \"Rozhovor o povoláních\" (Colloquy on the Occupations).\n\nAntologie nejstarší anglické poezie a prózy \"Jako když dvoranou proletí pták\", Triáda, Praha 2009 obsahuje překlad čtyř jeho próz včetně \"Rozhovoru o povoláních\".\n\n"}
{"id": "947760", "url": "https://cs.wikipedia.org/wiki?curid=947760", "title": "Římskokatolická farnost Rožná nad Pernštejnem", "text": "Římskokatolická farnost Rožná nad Pernštejnem\n\nŘímskokatolická farnost Rožná nad Pernštejnem je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Havla.\nPrvní písemné zprávy o obci Rožná jsou z roku 1349. Kostel svatého Havla, stojící na kopci, se připomíná poprvé roku 1398, vznikl však zřejmě ve druhé polovině 13. století. Farní matriky jsou vedeny od roku 1708. Fara se připomíná roku 1573, avšak již roku 1590 je farnost filiálkou k Bystřici, od roku 1650 pak filiálkou Strážku. Samostatná duchovní farnost byla v Rožné znovu zřízena v roce 1749. Nynější podobu má farnost od roku 1765, kdy byla vystavěna nynější jednopatrová fara. V roce 1987 se v roženském kostele konala tajná volba opata strahovské premonstrátské kanonie, z níž jako nový opat vzešel Michael Josef Pojezdný.\n\nAdministrátorem excurrendo je od 1. srpna 2012 R. D. Mgr. Martin Pernička.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. květen. Adorační den připadá na 18. prosince. Ve farnosti se pravidelně koná tříkrálová sbírka. V roce 2016 se při sbírce vybralo v Rožné 20 125 korun. \n"}
{"id": "947761", "url": "https://cs.wikipedia.org/wiki?curid=947761", "title": "Boudoir", "text": "Boudoir\n\nBoudoir (/ˈbuːd.wɑːr/; francouzská výslovnost /bu.dwaʁ/), česky též budoár, je v původním smyslu privátní místnost (komnata) pro dámu, většinou obsahující její šatník, popřípadě postel nebo sedací nábytek. Slovo je odvozeno od francouzského \"boudeur\" – \"rozmrzelá\" nebo \"bouder\" – \"být rozmrzelá\". Slovo \"boudoir\" má kromě toho další odvozené významy.\n\nBoudoir býval součástí apartmá dámy soukromého charakteru (tedy nesdílených ostatní společností), typicky doplňující koupelnu a ložnici. Tato místnost byla určena pro převlékání a obsahovala pro to potřebný nábytek. Později (ve viktoriánské éře a začátku 20. století) se význam změnil na místnost pro typicky ženské aktivity, například vyšívání, a trávení času. V Anglii byl ve stejném období pod tímto slovem míněn dámský „odpolední“ pokoj (na rozdíl od jejího „dopoledního“ pokoje a pokoje pro převlékání), ve Spojených státech znamenal místnost pro převlékání a v karibské oblasti zase místnost, ve které se paní domu věnuje hostům. Ve všech případech se ale vyskytoval ve drahých domech či vilách, velkých sídlech nebo palácích. \n\nKe konci 20. století se u tohoto slova vytvořil nový význam, který označuje určitou výzdobu interiéru, zejména pak nábytku. Jako boudoir jsou pojmenovávány jak šatníky z renesančního období tak těžký nábytek a těžké hluboké postele vesnického rázu z 19. století. Toto slovo může mít pro mnohé punc určité exkluzivity a bylo nezřídka využíváno v minulosti (např. v USA ve 20. století ve vyšší střední třídě) i současnosti (např. v nabídkách hotelů či nemovitostí) kvůli svému zdánlivě lepšímu zvuku.\n\nV neposlední řadě může boudoir být i fotografický styl, v tomto případě s boudoirem (ve smyslu nábytku nebo místnosti) v záběru snímku. Charakteristikou tohoto stylu, který může být na pomezí stylů glamour či fashion, je snaha vystihnout intimitu a bezprostřednost u modelky (muži a páry jsou méně časté) v jejím soukromí, modelka je často na snímku zastižena při převlékání nebo ve spodním prádle, většinou bez explicitní nahoty.\n\nFotografie v tomto stylu zahrnují například jména těchto portrétovaných známých osobností: Kathleen Meyers, Clara Bow, Mae West či Jean Harlow.\n"}
{"id": "947763", "url": "https://cs.wikipedia.org/wiki?curid=947763", "title": "Seznam členů Poslanecké sněmovny Parlamentu České republiky po volbách 2013", "text": "Seznam členů Poslanecké sněmovny Parlamentu České republiky po volbách 2013\n\nSeznam členů Poslanecké sněmovny Parlamentu České republiky po volbách 2013 uvádí přehled poslanců zvolených do Poslanecké sněmovny Parlamentu České republiky v předčasných volbách konaných ve dnech 25. a 26. října 2013.\n\nVedení Sněmovny bylo zvoleno v druhém dni 1. ustavující schůzi v tomto období (27. 11. 2013). Místopředsedové se volili ve dvou kolech. Ve druhém kolem se rozhodovalo mezi Miroslavem Kalouskem a Tomiem Okamurou. Ani jeden z nich však nezískal nadpoloviční většinu hlasů. Miroslav Kalousek nakonec z volby odstoupil a nahradil ho dosavadní předseda poslaneckého klubu TOP 09 a Starostové Petr Gazdík. Kalousek se potom sám stal předsedou tohoto poslaneckého klubu. Ani 4. prosince 2013 však poslanci čtvrtého místopředsedu nezvolili. Další volba se konala 12. prosince 2013. Ještě před tím však z volby odstoupil Tomio Okamura. Čtvrtým místopředsedou Poslanecké sněmovny se nakonec v tentýž den stal Petr Gazdík ziskem 98 hlasů z celkových 163.\n"}
{"id": "947764", "url": "https://cs.wikipedia.org/wiki?curid=947764", "title": "Elektronický průmysl", "text": "Elektronický průmysl\n\nElektronický průmysl je průmysl, který se v průběhu 20. století vytvořil s potřebou výroby elektronických zařízení nebo jejich částí, strojů, přístrojů, spotřební elektroniky, elektronických komponent, později počítačů a mobilních zařízení atd. a postupně se stal průmyslem globálním, kolem kterého se ročně točí mnoho miliard dolarů. Současná společnost používá celou řadu elektronických zařízení, vyráběných v automatizovaných a poloautomatizovaných továrnách po celém světě. Celkový objem vyráběné elektroniky a používání chemikálií škodlivých přírodnímu prostředí a toxického odpadu, stejně jako obtíže spojené s recyklací vedl k problémům kolem elektronického odpadu, což vyústilo k mezinárodním legislativním opatřením, které tyto problémy sledují.\n\n\nAsociace CEA (Consumer Electronics Association) v roce 2007 odhadla hodnotu celkového prodeje spotřební elektroniky na 150 miliard amerických dolarů.\n\nElektronické zboží může obsahovat až šest desítek různých chemických prvků a řadu dalších sloučenin. Některé z nich jsou inertní a vzácné (zlato, stříbro, měď, …), ostatní mohou být škodlivé životnímu prostředí nebo přímo toxické. Problém je mnohem komplexnější a existuje mnoho zákonů, pravidel, procesů, postupů a iniciativ, které se snaží negativní efekty elektronického průmyslu minimalizovat.\n\nOdpad z elektroniky (elektroodpad, e-waste), především jeho množství, začíná být problémem, se kterým se musejí jednotlivé země vypořádat. USA generují nejvíce elektronického odpadu – odhadem 3 miliony tun ročně. Čínská lidová republika je druhá s 2,3 miliony tun (odhad z roku 2010) a (spolu např. s Indií) s perspektivou, tento objem odpadu dramaticky poroste. Organizace UNEP odhaduje, že v příští dekádě se v některých zemích až zpětinásobí.\n\n"}
{"id": "947768", "url": "https://cs.wikipedia.org/wiki?curid=947768", "title": "Tadeusz Siwek", "text": "Tadeusz Siwek\n\nTadeusz Siwek (* 23. listopadu 1953 Praha) je český sociální geograf polského původu, univerzitní profesor a v letech 2006 až 2014 prezident České geografické společnosti.\n\nOd dětství žije v obci Rychvald v okrese Karviná. Vyrůstal v česko-polské rodině (otec Tadeusz, matka Dagmar), mluví plynně polsky a hlásí se k polské národnosti. Otec PhDr. Tadeusz Siwek (1925-1982) byl šéfredaktorem polských periodik v tehdejším Československu \"Zwrot\" a \"Głos Ludu\". V letech 1971-1976 studoval ekonomickou geografii na Univerzitě Komenského v Bratislavě, v roce 1978 získal tamtéž titul RNDr. \n\nByl jedním z prvních odborníků v tehdejším Československu, kteří aplikovali teorii difúze inovací v geografickém výzkumu. Zabývá se národnostní problematikou, menšinami v ČR i v Evropě, regionální identitou a percepcí geografického prostoru. Je členem redakčních rad několika vědeckých časopisů, členem oborových rad a vědeckých rad na několika univerzitách v Česku, Polsku a na Slovensku. \n\n\n\n\nV letech 1990 až 2006 byl čtyřikrát zvolen zastupitelem města Rychvald jako nezávislý kandidát nejprve za Občanské fórum, od roku 1994 za hnutí národnostních menšin Coexistentia. V letech 1994-1998 byl také členem rady města.\n\nZnalosti polštiny využívá k tlumočení a překládání. Je velice aktivním cestovatelem a přibližně 20 let také působil jako průvodce. \n\nOsobní profil na stránkách Ostravské Univerzity\n\nStránky České geografické společnosti\n\nPřehled odborných publikací\n\nSeznam vydaných knih\n"}
{"id": "947770", "url": "https://cs.wikipedia.org/wiki?curid=947770", "title": "Skoky do vody na Letních olympijských hrách 1976", "text": "Skoky do vody na Letních olympijských hrách 1976\n\nSkoky do vody na Letních olympijských hrách v Montréalu. \n"}
{"id": "947772", "url": "https://cs.wikipedia.org/wiki?curid=947772", "title": "Skoky do vody na Letních olympijských hrách 1980", "text": "Skoky do vody na Letních olympijských hrách 1980\n\nSkoky do vody na Letních olympijských hrách v Moskvě. \n"}
{"id": "947779", "url": "https://cs.wikipedia.org/wiki?curid=947779", "title": "Inokarp", "text": "Inokarp\n\nInokarp (\"Inocarpus\") je rod rostlin řazený do čeledi bobovité (\"Fabaceae\"). Jsou to stromy, často s pilíři u paty kmene a s jednoduchými listy. Jádra plodů \"Inocarpus fagifer\" neboli tahitského kaštanu jsou jedlá a jsou na tichomořských ostrovech důležitou potravinou.\n\nInokarpy jsou stálezelené stromy, dorůstající výšky až 25 metrů. U paty kmene mají často opěrné pilíře. Listy jsou jednoduché, velké, kožovité, podlouhle kopinaté, s krátkým řapíkem a drobnými opadavými palisty. Květy jsou přisedlé, bílé, smetanové nebo žluté, vonné, uspořádané v jednoduchých nebo větvených klasech vyvíjejících se v úžlabí listů nebo na starém dřevě. Mladá květenství mohou připomínat jehnědy. Kalich je zvonkovitý, dvoulaločný nebo toulcovitý. Koruna nemá motýlovitý tvar charakteristický pro většinu bobovitých. Korunních lístků je 5, ve spodní polovině jsou srostlé v korunní trubku. Tyčinek je obvykle 10, nitky jsou srostlé v trubičku, téměř po celé délce přirostlé ke korunní trubce a střídají se delší s kratšími. Semeník je chlupatý, obvykle s jediným vajíčkem a s velmi krátkou čnělkou. Plod je nepukavý, jednosemenný, zploštělý, vejcovitého až oválného tvaru, připomínající peckovici.\n\nRod inokarp zahrnuje 2 až 4 druhy. Je rozšířen v jihovýchodní Asii od Jávy na východ po tichomořské ostrovy, zahrnující Polynésii, Melanésii i Mikronésii. \"Inocarpus fagifer\" neboli tahitský kaštan roste charakteristicky v druhotných nížinných lesích a na březích vodních toků a bažin.\n\nRod \"Inocarpus\" je v rámci podčeledi \"Faboideae\" výjimečný jednak stavbou květů, které jsou téměř pravidelné, a též jednoduchými listy. Blízce příbuzným rodem je \"Etaballia\", pocházející z tropické Jižní Ameriky. Tahitský kaštan, \"Inocarpus fagifer\", byl dříve znám pod jménem \"Inocarpus edulis\".\nJádra plodů tahitského kaštanu (\"Inocarpus fagifer\") jsou jedlá a tvořila zejména v minulosti důležitou složku stravy obyvatel tichomořských ostrovů. Jsou bohatá na škroby a tuky a konzumují se syrová, vařená nebo pražená. Listy a kůra jsou využívány medicínsky, dřevo na lehké stavby, nábytek, kánoe, násady a podobně a také jako palivo. Listy jsou také využívány jako krmivo.\n\n"}
{"id": "947780", "url": "https://cs.wikipedia.org/wiki?curid=947780", "title": "Skoky do vody na Letních olympijských hrách 1984", "text": "Skoky do vody na Letních olympijských hrách 1984\n\nSkoky do vody na Letních olympijských hrách 1984 probíhaly na stadionu Olympic Swim Stadium v Los Angeles.\n"}
{"id": "947781", "url": "https://cs.wikipedia.org/wiki?curid=947781", "title": "Skoky do vody na Letních olympijských hrách 1988", "text": "Skoky do vody na Letních olympijských hrách 1988\n\nSkoky do vody na Letních olympijských hrách v Soulu.\n\n"}
{"id": "947782", "url": "https://cs.wikipedia.org/wiki?curid=947782", "title": "Skoky do vody na Letních olympijských hrách 1992", "text": "Skoky do vody na Letních olympijských hrách 1992\n\nSkoky do vody na Letních olympijských hrách v Barceloně. \n"}
{"id": "947784", "url": "https://cs.wikipedia.org/wiki?curid=947784", "title": "Skoky do vody na Letních olympijských hrách 1996", "text": "Skoky do vody na Letních olympijských hrách 1996\n\nSkoky do vody na Letních olympijských hrách 1996 probíhaly v bazénu Georgia Tech Aquatic Center v Atlantě.\n"}
{"id": "947788", "url": "https://cs.wikipedia.org/wiki?curid=947788", "title": "Nestor Chergiani", "text": "Nestor Chergiani\n\nNestor Chergiani (* 20. července 1975 Mestia) je bývalý gruzínský zápasník–judista a sambista, stříbrný olympijský medailista z roku 2004.\n\nZápasit začal v dětství v rodné Mestia. K judu se dostal v polovině devadesátých let jako juniorský reprezentant Gruzie v zápasu sambu. V roce 1997 se dostal do judistické reprezentace vedené Šotou Chabarelim a vydržel v ní dlouhých 13 let. V roce 1999 se třetím místem na mistrovství světa v Birminghamu kvalifikoval na olympijské hry v Sydney, ale nevyladil optimálně formu a vypadl v úvodním kole s Jihokorejcem Čong Sok-kjongem.\n\nV roce 2004 se kvalifikoval na olympijské hry v Athénách. Po nevýrazných výsledcích v olympijské sezoně se dokázal na hlavní turnaj sezony připravit a po takticky vyzrálém výkonu postoupil do finále proti Japonci Tadahiro Nomurou. Od úvodu odrážel Nomurovi nástupy a za cenu tří penalizací (bodově wazari) vydržel s favoritem celých pět minut zápasu. Získal stříbrnou olympijskou medaili.\n\nV roce 2007 se druhým místem na mistrovství světa v Riu kvalifikoval na olympijské hry v Pekingu v roce 2008. Do Pekingu však nepřijel v optimální formě a vypadl v úvodním kole s Francouzem Dimitri Draginem. V roce 2010 v judistické reprezentaci skončil s odvolaným trenérem Chabarelim (politika). Šanci reprezentovat mu dali sambisté, pro které získal v témže roce titul mistra Evropy. Sportovní kariéru ukončil v roce 2011.\n\n\n"}
{"id": "947789", "url": "https://cs.wikipedia.org/wiki?curid=947789", "title": "Skoky do vody na Letních olympijských hrách 2000", "text": "Skoky do vody na Letních olympijských hrách 2000\n\nSkoky do vody na Letních olympijských hrách v Sydney. \n"}
{"id": "947790", "url": "https://cs.wikipedia.org/wiki?curid=947790", "title": "Kiverci", "text": "Kiverci\n\nKiverce (; ; ) je město ve Volyňské oblasti na Ukrajině. Nachází se zhruba 14 kilometrů na sever od Lucku, správního střediska oblasti, a jedná se o železniční uzel. Žije zde obyvatel.\n\nKiverci se začalo rozvíjet koncem 19. století kolem významné železniční stanice a městem se stalo v roce 1951.\n\n"}
{"id": "947793", "url": "https://cs.wikipedia.org/wiki?curid=947793", "title": "M163 Vulcan", "text": "M163 Vulcan\n\nM163 Vulcan je americký samohybný protiletadlový systém na podvozku obrněného transportéru M113. Tento stárnoucí systém je osazen šestihlavňovým kanónem Vulcan ráže 20 mm. V americké armádě se používá už od šedesátých let a i přes několik pokusů o náhradu se stále používá, protože se ještě nepodařilo najít lepší náhradu.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "947794", "url": "https://cs.wikipedia.org/wiki?curid=947794", "title": "Jaroslav Rijaček", "text": "Jaroslav Rijaček\n\nJaroslav Rijaček (20. března 1883, Petrinja, Rakousko-Uhersko, dnes: Chorvatsko - ?) byl český malíř a autor poštovních známek.\n\nNarodil se v rodině soudce Gustava Rijačka a jeho ženy Marie Brunnerové-Rijačkové. Po smrti otce žil od roku 1911 v rodině svého strýce, fotografa Rudolfa Brunnera-Dvořáka. V letech 1909 - 1912 studoval na Akademii výtvarných umění v Praze u profesora Františka Ženíška. Později studoval u Františka Kupky v Paříži.\n\nJe autorem návrhů československých poštovních známek z roku 1919.\n\n"}
{"id": "947798", "url": "https://cs.wikipedia.org/wiki?curid=947798", "title": "Chris Abrahams", "text": "Chris Abrahams\n\nChris Abrahams (rodným jménem Christopher Robert Lionel Abrahams; * 9. dubna 1961 Oamaru, Nový Zéland) je novozélandský jazzový klavírista. Svou kariéru zahájil v roce 1983, kdy začal hrát se skupinou Benders. Od konce osmdesátých let působí v experimentální skupině The Necks, se kterou vydal řadu alb; prvním z nich bylo \"Sex\" z roku 1989. Mimo něj ve skupině hrají ještě kontrabasista Lloyd Swanton a bubeník Tony Buck. Rovněž vydal několik alb pod svým jménem.\n\n"}
{"id": "947799", "url": "https://cs.wikipedia.org/wiki?curid=947799", "title": "Skoky do vody na Letních olympijských hrách 2004", "text": "Skoky do vody na Letních olympijských hrách 2004\n\nSkoky do vody na Letních olympijských hrách v Athénách. \n"}
{"id": "947800", "url": "https://cs.wikipedia.org/wiki?curid=947800", "title": "Joe Albany", "text": "Joe Albany\n\nJoe Albany (rodným jménem Joseph Albani; 24. ledna 1924 Atlantic City − 12. ledna 1988 New York) byl americký jazzový klavírista. Od dětství studoval hru na klavír. Roku 1943 se stal členem orchestru Bennyho Cartera a o tři roky později začal hrát s Charliem Parkerem. Během své kariéry vydal několik alb pod svým jménem a spolupracoval s řadou dalších hudebníků, mezi které patří Art Davis, Warne Marsh, George Duvivier, Charlie Persip, Roy Haynes nebo Aldo Romano.\n"}
{"id": "947801", "url": "https://cs.wikipedia.org/wiki?curid=947801", "title": "Skoky do vody na Letních olympijských hrách 2008", "text": "Skoky do vody na Letních olympijských hrách 2008\n\nSkoky do vody na Letních olympijských hrách v Pekingu. \n"}
{"id": "947802", "url": "https://cs.wikipedia.org/wiki?curid=947802", "title": "Palník", "text": "Palník\n\nPalník (\"Anagyris\") je rod rostlin z čeledi bobovité (\"Fabaceae\"). Zahrnuje 2 druhy keřů, rozšířené ve Středomoří, jihozápadní Asii a na Kanárských ostrovech. Palníky jsou opadavé keře s trojčetnými listy a žlutými motýlovitými květy v chudých květenstvích. Palník páchnoucí (\"Anagyris foetida\") je charakteristická složka středomořské vegetace. Celá rostlina při rozemnutí výrazně páchne.\n\nPalníky jsou opadavé nebo poloopadavé beztrnné keře se zelenými letorosty, dorůstající výšky až 5 metrů. Listy jsou trojčetné, střídavé, řapíkaté, s celokrajnými krátce řapíčkatými lístky. Květy jsou žluté nebo zelenavě žluté, u palníku páchnoucího s hnědavou skvrnou, motýlovité, protáhlé, v krátkém převislém hroznu. Kalich je zvonkovitý, vytrvalý, s 5 nestejnými zuby. Pavéza a křídla jsou mnohem kratší než člunek. Tyčinky jsou volné. Semeník je krátce stopkatý, s mnoha vajíčky a nitkovitou čnělkou zakončenou drobnou vrcholovou bliznou. Lusky jsou ploché, stopkaté, nepravidelně zaškrcované, 10 až 20 cm dlouhé, pukavé. Obsahují několik ledvinovitých semen oddělených přehrádkami.\n\nRod palník zahrnuje 2 druhy. Palník páchnoucí (\"Anagyris foetida\") je rozšířen v celém Středomoří, kde tvoří charakteristickou součást středomořské keřovité vegetace, známé jako makchie. Na východ je rozšířen až po Saúdskou Arábii a Irák. Palník \"Anagyris latifolia\" je endemit Kanárských ostrovů. Je veden v Červeném seznamu ohrožených druhů IUCN jako kriticky ohrožený. Celkový počet volně rostoucích dospělých rostlin je méně než 400 kusů.\n\nPalník páchnoucí je opylován zejména ptáky. Je schopen samosprášení, kterému je ovšem zabraňováno tím, že pyl může klíčit na povrchu blizny až po jejím narušení opylovačem. Způsob opylování \"Anagyris latifolia\" nebyl do hloubky studován, jako opylovači jsou uváděni ptáci nebo hmyz.\n\nDo rodu \"Anagyris\" byly v minulosti řazeny i další druhy, zařazené v současné taxonomii v rodech \"Thermopsis\" a \"Piptanthus\". V roce 1825 byl dokonce popsán jerlín japonský (\"Styphnolobium japonicum\", syn. \"Sophora japonica\") jako \"Anagyris chinensis\".\n\nPalníky jsou jedovaté rostliny. Palník páchnoucí obsahuje alkaloidy, zejména cytisin, methylcytisin, spartein a anagyrin. Semena mají dávivý účinek, listí je jedovaté pro dobytek.\n\n\nListy palníku páchnoucího jsou prodávány v Řecku a Dalmácii jako projímadlo.\nPalník páchnoucí je v ČR občas k vidění ve sbírkách středomořské vegetace botanických zahrad, např. v Pražské botanické zahradě v Tróji.\n\n"}
{"id": "947804", "url": "https://cs.wikipedia.org/wiki?curid=947804", "title": "Strašilka ostruhatá", "text": "Strašilka ostruhatá\n\nStrašilka ostruhatá (\"Eurycantha calcarata\", Lucas, 1869) je strašilka z Papuy-Nové Guiney. Tělo dospělého samce je dlouhé 10–12 cm, samice 12–15 cm.\n\nPovrch těla je poset menšími i většími ostny, dva největší se nacházejí na spodní části stehen posledního páru nohou.\n\nDospělý samec je tmavě hnědý až hnědočerný, povrch kůže je lesklý, neslizký. Každý pár noh je zakončen dvěma drápy, pomocí kterých se dokáže pohybovat i po hladkém povrchu. V případě ohrožení se postaví na dva přední páry končetin a zadní natahuje vysoko do výšky. Brání se zdvihnutím zadečku a zadním párem končetin, které svírá jako klepeta a svého protivníka píchá velkými ostny.\n\nSamice je o něco větší než samec, dosahuje velikosti 12–15 cm a její zadní část těla je ukončena dlouhým kladélkem. Je světlejší než samec. Po šestém svlékání (cca 6 měsíců) klade vajíčka velká 8×4 mm do písku, rašeliny, apod. Denně naklade přibližně 3–6 vajíček, celkem nejvýše 60 vajíček.\n\nDospělí jedinci žijí průměrně jeden rok.\n\nInkubační doba vajíček je 4–6 měsíců. Z vajíček se líhnou světle hnědé nymfy, dlouhé až 2 cm, které postupným svlékáním mění svou barvu na světle zelenou až tmavě hnědou. Před svlékáním je kůže matná. Při svlékání nejdříve praskne kůže za hlavou, jedinec si vysvleče tykadla a hlavu a postupně se vysune z kůže směrem k zadečku. Celé svlékání trvá přibližně 30–40 minut podle velikosti nymfy.\n\nStrašilka ostruhatá je noční živočich. Přes den se skrývá pod kůrou stromů nebo v listech. V době odpočinku má nohy napřímeny podél těla, které jakoby s tělem splývaly.\n\nStrašilky ostruhaté vyžadují prostorné insektárium spíše vlhčího typu.\n\nJe vhodné insektárium vybavit úkryty (kůrou stromů), kde se přes den schovají nebo zeminou, kde dospělé samičky kladou vajíčka. Je také důležité, aby se strašilky mohly napít, například dospělé kladoucí samice mohou trpět dehydratací.\n\nV přírodě se často živí blahovičníky, v chovech ochotně přijímají listy ostružiníku, maliníku, břečťanu, hlohu, dubu, buku, růže...\n\n"}
{"id": "947805", "url": "https://cs.wikipedia.org/wiki?curid=947805", "title": "Warne Marsh", "text": "Warne Marsh\n\nWarne Marsh (26. října 1927 Los Angeles − 18. prosince 1987 tamtéž) byl americký jazzový saxofonista. Narodil se do umělecky založené rodiny; jeho matka byla houslista, otec kameraman a teta Mae Marsh herečka. Ve svých počátcích spolupracoval například s Lee Konitzem a Lennie Tristanem. Během své kariéry pak hrál s řadou dalších hudebníků, mezi které patří Clare Fischer, Joe Albany, Bill Evans, Red Mitchell nebo Pete Christlieb. V roce 1972 spoluzaložil skupinu Supersax, ze které však brzy odešel. Zemřel v roce 1987 na pódiu v losangeleském klubu Donte uprostřed písně „Out of Nowhere“.\n"}
{"id": "947806", "url": "https://cs.wikipedia.org/wiki?curid=947806", "title": "Skoky do vody na Letních olympijských hrách 2012", "text": "Skoky do vody na Letních olympijských hrách 2012\n\nSkoky do vody na Letních olympijských hrách v Londýně. \n"}
{"id": "947812", "url": "https://cs.wikipedia.org/wiki?curid=947812", "title": "Boby na zimních olympijských hrách", "text": "Boby na zimních olympijských hrách\n\nJízda na bobech se na zimních olympijských hrách objevila poprvé už v roce 1924 v Chamonix. Od počátku soutěžili jen muži a to na čtyřbobu. V roce 1932 k němu přibyl i mužský dvojbob. Roku 1960 nebyla jízda na bobech zařazena do programu zimních olympijských her. Od roku 2002, kdy se zimní olympiáda konala v Salt Lake City, začali závodit na olympiádě i ženy a to na dvojbobech.\n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n"}
{"id": "947815", "url": "https://cs.wikipedia.org/wiki?curid=947815", "title": "Filmová adaptace", "text": "Filmová adaptace\n\nFilmová adaptace je převod jiného původního díla, jevu či objektu do filmové podoby. Za nejobvyklejší případ můžeme označit audiovizuální zpracování prozaického literárního textu (román, novela, povídka apod.), avšak jak píše v úvodu své knihy \"A Theory of Adaptation\" Linda Hutcheonová, při studiu adaptací si pouze s tímto vztahem nevystačíme. Předlohou filmu se může stát i drama, videohra, muzikál, balet, historická událost, rozhlasová hra, komiks, starší film (adaptace je pak označována za remake), nebo jako v případě slavné série Piráti z Karibiku – zábavní park.\n\nTeoretik George Bluestone, který bývá označován za „otce“ adaptačních studií, vydal v roce 1957 knihu nazvanou \"Novels into Film\". Rozvíjel myšlenky, jež téměř dvě století před ním nastínil ve svém díle \"Laokoon\" (1766) Gotthold Ephraim Lessing, o specifičnosti jednotlivých umění. Lessing se zabýval rozdíly mezi poezií a malířstvím. Podle něj není možné tyto umělecké disciplíny srovnávat, neboť se vyjadřují jinými způsoby – každá z nich má své přednosti, ale i svá omezení. Bluestone tento model aplikoval na vzájemný vztah literatury a filmu. Zatímco literatura vládne jazykem, hlavní silou filmu je jeho vizualita a ačkoli to tak na první pohled nevypadá, vztahy mezi oběma médii jsou v praxi neslučitelné. Filmař tedy nevytváří adaptaci, ale spíše nové dílo, jehož vazba na jakoukoli literární předlohu je jen velmi slabá. Navzdory vyzdvižení rozdílů mezi literaturou a filmem, byl Bluestone přesvědčen o nadřazenosti psaného slova.\n\nK Bluestonovi odkazoval titulem \"Novel to Film\" (1996) Brian McFarlane, který se rozhodl zkoumat adaptaci pomocí strukturalistického přístupu zaměřeného na narativ. Něco mezi literaturou a filmem přechází prakticky nezměněno a něco dalšího je upravováno a adaptováno. Jako jeden z nástrojů analýzy McFarlane uplatnil termín francouzského vědce Rolanda Barthese základní funkce neboli jádro – u nich platí, že akce, k nimž odkazují, otevírají nebo zavírají nějakou nejistotu či alternativu děje. Tyto základní body příběhu lze snadno převést z knihy do filmu. McFarlane odsuzoval do té doby převládající studie s hlavním důrazem na „věrnost“ vůči knize s odůvodněním, že adaptace nabízí mnoho zajímavějších témat, než jen lamentace, jak filmové zpracování „ničí“ či „przní“ veliká literární díla. Například proč je pro diváky adaptace stále natolik přitažlivá, že navzdory častým námitkám a stížnostem stále chtějí vědět i vidět, jak bude jejich oblíbená kniha ve vizuální podobě vypadat.\n\nO sedm let později přispěla k diskuzi o novém směřování adaptačních studií Kamilla Elliottová knihou \"Rethinking the Novel/Film Debate\" (2003). Poukázala na skutečnost, že adaptace byla opomíjena a zavrhována, neboť má na svědomí dvě hereze vůči estetickým a sémiotickým teoriím 20. století – tvrdí, že slova a obrazy lze převádět z jednoho média do druhého a že forma se dá oddělit od obsahu. Elliottová představuje šest neoficiálních modelů adaptace, které různým způsobem pracují s rozkládáním formy a obsahu, a dokládá je příklady z mnohých adaptací románu Emily Brontëové \"Na Větrné hůrce\". Text uzavírá prohlášením, že budeme-li studovat adaptační „hereze“, dozvíme se toho mnohem více, než když se stále budeme držet logocentrismu, jenž vždy vyzdvihuje psané slovo a odsuzuje jeho audiovizuální podobu. Rozhovor s Kamillou Elliottovou byl uveřejněn v tematickém čísle časopisu Česká literatura (2/2013).\n\nRobert Stam vydal v roce 2005 studii nazvanou \"The Theory and Practice of Adaptation\", v níž dokazoval, že mezi navrhovanými teoretickými postupy interpretace a široce rozvinutou praxí psaní o adaptacích zeje mnohdy hluboká propast. Kritiky často obsahují slova jako „nevěrnost, zrada, znetvoření, zneuctění, bastardizace, vulgarizace či znesvěcení“. Pozornost se stále upírá spíše na to, co se při převodu knihy do filmu ztrácí, než aby se zvažovalo, co příběh v nové podobě získává. Stam poté uvádí několik možných zdrojů nevraživosti vůči adaptaci. Řadí mezi ně mimo jiné předsudek, že literatura, jakožto starší umění, je nadřazena mladšímu filmu, kulturně zakořeněnou ikonofóbii (tj. strach z obrazů) a předpoklad, že adaptace na literatuře „parazituje“. Adaptace se chytila do pasti kritiků. Je-li své předloze věrná, odsoudí ji jako málo kreativní, a pokud se odchýlí, zatratí ji jako ostudnou zradu knihy. Neexistuje jediné správné čtení textu – jestliže adaptace nemůže říct o předloze něco nového, proč by vůbec měla být natočena?\n\nLinda Hutcheonová přinesla v díle \"A Theory of Adaptation\" (2006) významný poznatek, že adaptaci bychom neměli vnímat pouze jako hotové dílo, ale i jako proces jeho vytváření a pozdější divácké recepce. Adaptaci samotnou přirovnává k palimpsestu, neboť kromě okamžitého audiovizuálního zážitku skrze ni „prosvítají“ další texty – předloha i jiná díla, jež máme uložena v paměti; opakování a variace témat spojené do nového intertextuálního celku. Tato „rozpoznávací hra“ nemůže fungovat u diváků neznalých původního díla, kteří sice mohou ocenit film jako autonomní umělecký počin, ale specifické potěšení z vědomého sledování adaptace jim uniká. Žádná adaptace, ať už produkt či proces, se nevznáší ve vzduchoprázdnu, ale vždy existuje v nějakém kontextu – v místě a času, ve společnosti a kultuře a to je třeba brát při interpretaci v úvahu.\n\nThomas Leitch se hned v úvodu knihy \"Film Adaptation and its Discontents\" (2007) vyrovnává s problematikou věrnostního hodnocení, které odmítá jako neoprávněné a vůči adaptaci nespravedlivé. V dalších jedenácti kapitolách nezkoumá autor ani tak jednotlivé adaptace a jejich předlohy, jako spíše větší tematické celky s nimi spojené. Například jak vypadaly adaptace v době krátkometrážních filmů nebo rozmanitá zpracování Dickensovy \"Vánoční koledy\". V páté kapitole rozvíjí Leitch možné kategorizace adaptací, ale pasáž ukončuje tvrzením, že pro adaptaci je prospěšnější zkoumat ji v širším intertextuálním kontextu, nežli se ji za každou cenu pokoušet zařadit podle nejistých norem. Šestá kapitola se věnuje na příkladu filmů Jih proti Severu a trilogie Pán prstenů otázce, čím je motivována důkladná snaha některých adaptací o věrnost, která by neměla být považována za normu, ale spíše za výjimečný úkaz sledující specifický a pravděpodobně komerční cíl.\n\nLiterární a filmová historička Marie Mravcová začala již v osmdesátých letech publikovat srovnávací studie o filmových adaptacích a jejich předlohách. Část z nich je zahrnuta v knihách \"Literatura ve filmu\" (1990) a \"Od krále Oidipa k Francouzově milence\" (2001). Kromě těchto textů vydala autorka časopisecky několik podrobných komentářů k filmovým přepisům Jaroslava Havlíčka. Adaptace však byly, snad až s výjimkou Petrolejových lamp, zobrazeny v nepříliš příznivém světle.\n\nJazykovědec, filmový a literární historik Petr Mareš vydal společně s Alenou Macurovou v roce 1992 knihu \"Text a komunikace. Jazyk v literárním díle a ve filmu\". V ní mimo jiné zdůrazňuje, že film – podobně jako divadlo – nepracuje pouze s jazykem, ale také s hudbou, zvuky a rozpohybovaným obrazem. To vše je nutné při dešifrování filmové komunikace brát v potaz. Petr Mareš rovněž připravil s Petrem Szczepanikem antologii \"Tvořivé zrady\" (2005), v níž shromáždili nejvýznamnější příspěvky polských autorů k debatě o filmu a audiovizuální kultuře. Sám pak zpracoval podrobné kapitoly o literatuře ve filmu v \"Dějinách české literatury 1945–1989\".\n\nPetr Málek na začátku devadesátých let uveřejnil ve filmovém časopise Iluminace články \"Konkretizace v literatuře a ve filmu\" (1991) a \"Teorie intertextu a literární kontexty filmu I-II\" (1993). V prvním jmenovaném nejdříve představuje pojem konkretizace, jak ho používal Roman Ingarden a Felix Vodička. V rámci tohoto kontextu se poté obrací k otázce věrnosti: jestliže vnímáme literární dílo jako něco, co neustále nabízí nové konkretizace (dobové i osobní čtenářské), dá se vůbec uvažovat v souvislosti s adaptací o věrnosti či adekvátnosti filmu? V textech z roku 1993 označil „adaptační úhel pohledu, postavený na chápání vztahu mezi oběma uměleckými druhy v rovině závislosti na literární předloze“ za „nutně jednosměrný a jednostranný, a tedy omezený a anachronický“. Místo toho navrhuje přístup intertextuální – film má samozřejmě i nějaké vazby na předlohu, ale zároveň se stává součástí nového univerza textů, z nichž čerpá, nechává se jimi ovlivňovat a sám k němu jako nové dílo přispívá.\n\nLiterární historik Petr Bubeníček připravil během posledních tří let tematická čísla časopisů Iluminace (1/2010), kulturně-literární revue Pandora (20/2010) a Česká literatura (2/2013) věnovaná adaptačním studiím a jejich vývoji. V nich se poprvé objevují překlady některých studií Thomase Leitche, Lindy Hutcheonové nebo Kamilly Elliottové, ale i články českých autorů jako jsou Petr Mareš a Petr Málek. Sám Bubeníček k nim přispěl textem věnovaným novému myšlení o adaptacích, případovou studií o Hlídači č. 47 a článkem o přístupech k interpretaci adaptací doplněným ilustračními rozbory.\n\nV dubnu 2013 se v německém Greifswaldu uskutečnila mezinárodní konference \"Film Adaptation: Dialogue among Approaches\" (Filmová adaptace: dialog mezi přístupy), kterou pořádalo Centrum literárních a interkulturních studií Filozofické fakulty Masarykovy univerzity ve spolupráci s greifswaldským institutem Alfried Krupp Wissenschaftskolleg. Cílem bylo otevřít prostor pro diskuzi o současném stavu adaptačních studií, jíž by se mohli zúčastnit vědečtí pracovníci z různých pracovišť. Během dvou dní zaznělo celkem šestnáct příspěvků od mluvčích pocházejících z České republiky, Spojeného království, Německa, Švédska a ze Spojených států amerických. Byly předneseny referáty teoretické, žánrové, poznatky z oborů translatologie a intermediality i mnoho případových studií. Pojednávalo se například o adaptaci filozofického myšlení Martina Heideggera ve filmu \"The Ister\", o používání koster známých příběhů v pornografickém průmyslu, nebo o možnosti vnímat Alenku v Říši divů jako samostatný kulturní druh, jenž se podle Darwinových zásad přizpůsobuje novému prostředí, aby přežil. Pestrost příspěvků ukázala, jak rozmanité přístupy se mohou při studiu adaptací uplatnit a že se jedná o otázky živé a velmi aktuální.\n\nPo konferenci v Německu přijel Thomas Leitch do Brna, kde v Domě umění pod patronátem katedry České literatury a knihovnictví a Centra literárních a interkulturních studií FF MU vedl třídenní blok přednášek o minulosti, současnosti a možné budoucnosti adaptačních studií (Adaptation Studies 1.0, 2.0, and 3.0). Jako jednu z možností vývoje uvedl, že v dnešní době anonymních autorů blogů, fanfiction a videí na youtube by se adaptace mohla proměnit v jakýsi „divoký druh“, jehož přežití bude záviset na míře pozornosti, kterou se mu podaří získat na úkor ostatních děl.\n\n"}
{"id": "947816", "url": "https://cs.wikipedia.org/wiki?curid=947816", "title": "Ferenc Nagy", "text": "Ferenc Nagy\n\nFerenc Nagy [\"naď\"] (8. října 1903 Bisse (Maďarsko) - 12. června 1979 Fairfax, Virginie, USA) byl maďarský politik, v letech 1946-1947 předseda vlády, který v květnu 1947 musel emigrovat do USA.\n\nNarodil se v rolnické rodině ve vesnici Bisse v jihovýchodním Maďarsku, asi 20 km jižně od Pécse. Mezi válkami byl poslancem Malorolnické strany, která v listopadu 1945 vyhrála maďarské volby. Její předseda Zoltán Tildy byl 1946 zvolen presidentem republiky a Nagy se stal ministerským předsedou koaliční vlády. V roce 1947 se vystupňoval tlak komunistů, tajné služby mu - patrně se sovětskou podporou - unesly syna, takže musel odstoupit a emigrovat. Žil pak v USA, kde také přednášel. Jeho politické vzpomínky vyšly v roce 1948.\n\n"}
{"id": "947817", "url": "https://cs.wikipedia.org/wiki?curid=947817", "title": "Světový pohár v alpském lyžování 2013/2014", "text": "Světový pohár v alpském lyžování 2013/2014\n\nSvětový pohár v alpském lyžování 2013/2014, jehož pořadatelem byla Mezinárodní lyžařská federace, byl 48. ročník nejvyšší soutěžní úrovně v alpském lyžování. Sezóna začala 26. října 2013 v rakouském Söldenu a skončila 16. března 2014 ve švýcarském lyžařském středisku v Lenzerheide. Obhájcem prvenství v mužské kategorii byl rakouský reprezentant Marcel Hirscher, v ženské kategorii pak Slovinka Tina Mazeová. Součástí sezóny byly také závody na Zimních olympijských hrách 2014 v ruském Soči, výsledky z těchto závodů se však do celkového hodnocení světového poháru nezapočítávaly. Vítězem celkového hodnocení v mužské kategorii se potřetí v kariéře stal Rakušan Marcel Hirscher, mezi ženami zvítězila jeho krajanka Anna Fenningerová.\n\n\"V závorce je uveden počet závodů.\"\n\n\"V závorce je uveden počet závodů.\"\n\n"}
{"id": "947818", "url": "https://cs.wikipedia.org/wiki?curid=947818", "title": "Snowboarding na zimních olympijských hrách", "text": "Snowboarding na zimních olympijských hrách\n\nSnowboarding se na zimních olympijských hrách poprvé objevil v roce 1998 v Naganu. Muži i ženy nastoupili na start dvou disciplín obřího slalomu a jízdy na U-rampě. V roce 2002 v Salt Lake City se do programu místo klasického obřího slalom dostal paralelní obří slalomu. Na následujících ZOH v roce 2006 v Turíně doplnil dvojici snowboardových disciplín snowboardcross.\n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n"}
{"id": "947820", "url": "https://cs.wikipedia.org/wiki?curid=947820", "title": "Marcia Wallaceová", "text": "Marcia Wallaceová\n\nMarcia Wallaceová, nepřechýleně Marcia Wallace (1. listopadu 1942 Creston, Iowa – 25. října 2013 Los Angeles, Kalifornie) byla americká herečka. Od roku 1989 až do své smrti dabovala postavu učitelky Edny Krabappelové v americkém animovaném seriálu \"Simpsonovi\". Po její smrti tvůrci seriálu oznámili, že mají v úmyslu postavu díky nenahraditelnosti jejího hlasu odstranit. V sedmdesátých letech hrála v sitcomu \"The Bob Newhart Show\".\n\n"}
{"id": "947823", "url": "https://cs.wikipedia.org/wiki?curid=947823", "title": "Erketu", "text": "Erketu\n\nErketu (název podle mongolského božstva - stvořitele) byl rod sauropodního dinosaura z kladu Somphospondyli. \n\nŽil na území dnešního Mongolska (poušť Gobi) v období spodní křídy. Tento sauropod byl zřejmě blízce příbuzný skupině Titanosauria (a například rodům \"Euhelopus\", \"Yunmenglong\" ad.). Popsali jej paleontologové z AMNH, Mark Norell a Daniel Ksepka roku 2006. Zachovaly se zejména prodloužené krční obratle a části kostí dolních končetin tohoto velkého dinosaura, objevené roku 2002. \"Erketu\" dosahoval délky 15 metrů a hmotnosti zhruba 5 tun.\n\n\"Erketu\" měl možná relativně nejdelší krk ze všech známých živočichů - ten dosahoval délky asi osmi metrů - tedy dvakrát více, než činila délka samotného těla. Někteří sauropodi sice měli krk až dvakrát delší, ale nebyl tak dlouhý v poměru k velikosti jejich těla (např. u rodu \"Mamenchisaurus\").\n\n\n"}
{"id": "947827", "url": "https://cs.wikipedia.org/wiki?curid=947827", "title": "Skeleton na zimních olympijských hrách", "text": "Skeleton na zimních olympijských hrách\n\nJízda na skeletonu se na zimních olympijských hrách objevila poprvé už v roce 1928 ve Svatém Mořici. V letech 1932 a 1936 tento sport z programu ZOH vypadl, aby se roku 1948 opět ve stejném místě na jednu olympiádu vrátil. Poté se na ZOH dlouhých 54 let neobjevil, teprve až v roce 2002 v Salt Lake City zažil svoji obnovenou premiéru. Na ZOH v letech 1928 a 1948 závodili na skeletonu jen muži. Po návratu mezi olympijské sporty v roce 2002 začaly soutěžit o cenné kovy i ženy.\n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n"}
{"id": "947830", "url": "https://cs.wikipedia.org/wiki?curid=947830", "title": "Pokoj s tebou", "text": "Pokoj s tebou\n\nPokoj s tebou nebo pokoj tobě je náboženský pozdrav, který je českým překladem následujících pozdravů:\n\n\nV katolické liturgii se označuje jako pozdravení pokoje.\n"}
{"id": "947832", "url": "https://cs.wikipedia.org/wiki?curid=947832", "title": "Pavel Strádal", "text": "Pavel Strádal\n\nPavel Strádal (31. prosince 1898 Humpolec – 11. dubna 1971, Hlučín) byl středoškolský profesor, popularizátor vědy, amatérský fotograf a mezi lety 1945–1959 zatímní správce a ředitel Reálného gymnázia v Hlučíně. Jako člen České přírodopisné společnosti publikoval v odborném tisku a v období protektorátu spolupracoval s ostravskou pobočkou Českého rozhlasu, pro kterou psal rozhlasové hry a pořádal besedy pro děti a mládež s úkolem popularizovat přírodní vědy. Po válce obnovoval Sokolskou jednotu v Hlučíně, kde působil jako náčelník a zároveň byl členem náčelnictva Sokolské župy moravskoslezské v Moravské Ostravě. Od roku 1972 je po něm v Hlučíně pojmenována ulice v sousedství železničního nádraží.\n\nPavel Strádal se narodil 31. prosince 1898 v Humpolci do rodiny Oktaviána Strádala, majitele obchodu s koloniálním zbožím, a Charlotty, rozené Chlebečkové, jako nejmladší ze čtyř dětí. Po ukončení studia na obecné škole odešel roku 1909 studovat České reálné gymnázium do Olomouce ke své sestře Otýlii. V kvartě onemocněl zánětem pobřišnice a pohrudnice a studium musel na rok přerušit.\n\nBěhem studií ho zastihla první světová válka a jako poslední branný ročník byl 11.5.1916 odveden a absolvoval důstojnickou školu v Olomouci a poté v Opavě. Nejprve sloužil na ruské frontě a posléze na frontě italské, kde prošel boji na Soči a u Monte Santa. V září roku 1918 byl zajat při poslední italské ofenzívě u Monte Grappa. Spolu s dalšími zajatci z území nově vznikajícího Československa se stal součástí 9. praporu Československé domobrany v Itálii, která vznikla po 1. listopadu 1918. Po návratu do vlasti se ještě účastil bojů na Slovensku u Náhradního praporu československého horského pěšího pluku č. 3 a v řijnu roku 1919 byl v hodnosti desátníka uvolněn, aby mohl dokončit studia.\n\nPo maturitě v roce 1920 studoval mezi lety 1920–1924 na Přírodovědeckou fakultu Univerzity Karlovy v Praze se zaměřením na výuku biologie a tělesnou výchovu. Absolvoval prací \"Příspěvek k anatomii žaberní dutiny larvy mihule říční\". První pedagogické zkušenosti získal na reálném gymnáziu v Bučovicích, kde působil do roku 1926. Poté získal umístěnku na Hlučínsko, příhraniční region, kde se české školství teprve rozvíjelo. Na hlučínském reálném gymnáziu a pozdější jedenáctileté škole učil, až na krátkou pauzu, prakticky celý život. Začal zde nejprve jako suplující profesor a postupně získal zatímní a definitivní místo (1929). V předválečné době byl rovněž činný v Sokolské jednotě Hlučín, kde se seznámil se svou budoucí ženou, Drahomírou Novákovou, kterou si vzal v roce 1930 a společně vychovali dvě děti.\n\nLéta okupace 1939–1945 strávil v Moravské Ostravě, kde učil na gymnáziích v městské části Přívoz a Slezská Ostrava. V této době psal rozhlasové hry a pořádal besedy pro děti a mládež se zaměřením na přírodní vědy s cílem přiblížit je širšímu publiku a mladší generaci. V tomto případě hraje svou roli i fakt, že českými pořady se pobočka Českého rozhlasu v Ostravě snažila bránit germanizačním tlakům v Protektorátě.\n\nPo skončení války byl rodinou přemluven, aby se vrátil zpět do Hlučína a začal zdlouhavou a složitou cestu k obnově zaniklého českého gymnázia, které během války prošlo přeměnou nejprve na Oberschule für Jungen a posléze polní nemocnici. Někdy velice zdlouhavě získával ztracené a rozkradené vybavení školy a neúnavně usiloval o navrácení sbírek do původního rozsahu. Hledal nové učitele a snažil se získat ve složitých národnostních poměrech Hlučínska studenty pro studium na gymnáziu. Nejprve byl jmenován zatímním správcem školy, následně jejím ředitelem. Ve své funkci zůstal až do roku 1953, kdy musel z ideologických důvodů odejít, ale v roce 1955 se opět vrátil a zůstal ředitelem až svého penzionování v roce 1959. Stejně tak obnovený sokolský spolek vděčil jeho aktivitě. Pavel Strádal zemřel ve věku 72 let v roce 1971.\n\n\n"}
{"id": "947834", "url": "https://cs.wikipedia.org/wiki?curid=947834", "title": "Ukrajinské letectvo", "text": "Ukrajinské letectvo\n\nUkrajinské letectvo (ukrajinsky , \"Povitryani Syly Ukrayiny\") je součást ukrajinských ozbrojených sil. Velitelství se nachází ve městě Vinnycja. \n\nPo rozpadu SSSR v roce 1991 zůstalo na Ukrajině velké množství letadel a vybavení. Od té doby se stavy letectva snižují a probíhá modernizace, ale přes to všechno pochází většina zařízení z dob SSSR. V současné době v letectvu slouží 34 100 osob a 235 letadel.\n\n"}
{"id": "947837", "url": "https://cs.wikipedia.org/wiki?curid=947837", "title": "Johnny Rep", "text": "Johnny Rep\n\nJohnny Rep je bývalý nizozemský fotbalista a fotbalový trenér. Hrál zpravidla na pravém křídle. S Ajaxem Amsterdam získal dva ligové tituly a vyhrál Pohár mistrů evropských zemí v letech 1972 a 1973 (ve finále v roce 1973 vstřelil rozhodující branku). V reprezentačním dresu vybojoval stříbrné medaile na mistrovství světa ve fotbale 1974 a mistrovství světa ve fotbale 1978. Se sedmi góly je nejlepším střelcem Holanďanů v dějinách MS. Zúčastnil se také mistrovství Evropy ve fotbale 1976 a mistrovství Evropy ve fotbale 1980.\n\n"}
{"id": "947838", "url": "https://cs.wikipedia.org/wiki?curid=947838", "title": "Colvillea racemosa", "text": "Colvillea racemosa\n\nColvillea racemosa je vysoký strom pocházející z Madagaskaru. Je to jediný druh rodu Colvillea. Vyznačuje se jasně oranžovými květenstvími a bohatým kvetením. Je občas pěstován v klimaticky příhodných oblastech tropů jako okrasná dřevina.\n\n\"Colvillea racemosa\" je vysoký stálezelený strom s rovným kmenem. Listy jsou velké, střídavé, dvakrát zpeřené, kapradinového vzhledu. Květy jsou žluté a oranžové, oboupohlavné, dvoustranně souměrné, uspořádané v bohatých hustých válcovitých vrcholových hroznech. Kalich je jasně oranžový, dvoupyský, horní 4 zuby jsou srostlé. Korunních lístků je 5, prostřední je menší než zbylé 4. Tyčinek je 10 jsou volné, zlatožluté a vyčnívají z květu. Semeník je téměř nebo zcela přisedlý a obsahuje mnoho vajíček. Plodem je podlouhlý lusk pukající 2 chlopněmi.\n\nDruh pochází z Madagaskaru, kde roste v nížinách na savanách, v původních pralesích a na mýtinách v západní polovině ostrova. Je řazen mezi potenciálně ohrožené rostliny.\n\n\"Colvillea racemosa\" je nádherně a bohatě kvetoucí dřevina, která však není v tropech vysazována příliš často. Je vhodná pro tropické oblasti s obdobím sucha a vyžaduje plné slunce. Květenství se vyvíjejí v horní části koruny a u vzrostlých exemplářů jsou k vidění spíše z větší vzdálenosti.\n\n"}
{"id": "947841", "url": "https://cs.wikipedia.org/wiki?curid=947841", "title": "Wulfstan", "text": "Wulfstan\n\nWulfstan (zemřel roku 1023) byl společně s dalším benediktinským mnichem Aelfricem nejvýznamnější prozaikem staroanglické (anglosaské) literatury z doby po Alfrédu Velikém.\n\nWulfstanovo a Aelfricovo dílo je vyvrcholením tzv. benediktinské klášterní reformy. Nástupci Alfréda Velikého přestali totiž díky neustálým vyčerpávajícím válkám s Vikingy rozvíjet jeho osvětový odkaz. Duchovní oživení nastalo až ve 2. polovině 10. století díky vlivu benediktýnských klášterů na vzdělanost v zemi.\n\nWulfstan získal vzdělání pravděpodobně ve Winchesteru, roku 996 se stal londýnskýn biskupem a roku 1002 biskupem ve Worcesteru a yorským arcibiskupem. Byl vášnivým kazatelem a pozoruhdným zákonodárcem. Z jeho jazykově vytříbených kázání je nejpůsobivější \"Sermo Lupi ad Anglos\" (asi 1013, Kázání Vlka k Angličanům). Je také autorem zákoníků o vztahu církve a státu a řady právních dokumentů za vlády Ethelreda II. a Knuta Velikého.\n\nAntologie nejstarší anglické poezie a prózy \"Jako když dvoranou proletí pták\", Triáda, Praha 2009 obsahuje překlad \"Kázání Vlka k Angličanům\".\n\n"}
{"id": "947842", "url": "https://cs.wikipedia.org/wiki?curid=947842", "title": "Gymnázium Josefa Kainara, Hlučín", "text": "Gymnázium Josefa Kainara, Hlučín\n\nGymnázium Josefa Kainara je všeobecné gymnázium, příspěvková organizace Moravskoslezského kraje, které se nachází v Hlučíně na ulici Dr. Ed. Beneše v blízkosti budovy PČR, vlakového nádraží a základní školy na ulici Gen.Svobody.\n\nGymnázium vzniklo krátce po připojení Hlučínska k Československu v roce 1920. Jednalo se o první školu tohoto typu v celé oblasti s vyučováním v českém jazyce, jelikož Hlučínsko do té doby mělo pouze školy německé. Zřízením byl pověřen pedagog a kulturní pracovník Jan Zacpálek. Gymnázium původně sídlilo v bývalém Rotschildově sirotčinci Charlottenstift, od roku 1924 pak v nové moderní školní budově s tělocvičnou a domkem pro ředitele, ve které sídlí dodnes. Ve 20. a 30. letech představovalo gymnázium opěrný bod české kultury a vzdělanosti v celé oblasti.\n\nVe válečných letech byla v budově školy zřízena Ostlandschule a posléze Oberschule für Jungen, která převzala veškeré vybavení a část sbírek. Ke konci války zde sídlil lazaret a nemocnice přemístěná ze Zábřehu nad Odrou.\n\nV prvních týdnech po II. světové válce se z Moravské Ostravy navrátil profesor Pavel Strádal, který začal s okamžitou obnovou gymnázia. Velká část sbírek, pomůcek a vybavení tělocvičny byla rozkradena a se značnými obtížemi se navracela zpět.\n\nŠkolním rokem 1948/1949 se změnil název školy na Gymnázium jaselských dělostřelců a doba studia se standardizovala na čtyři roky. Od školního roku 1952/1953 se spolu s 1.národní školou, 2.měšťanskou školou a 3.národní školou, stala součástí komplexu jedenáctileté střední školy. Poměrně komplikované fungování školy vydrželo až do školního roku 1961/1962, kdy se z 9.-11. ročníků odštěpily střední všeobecně vzdělávací školy (SVVŠ). V roce 1968 došlo ustanovením názvu školy z SVVŠ zpět na gymnázium (se čtyřletou výukou) a díky srpnovým událostem, ke změnám ve složení učitelského sboru. Roku 1972 opustila základní škola definitivně prostory budovy a v letech 1976 až 1980 prošla budova školy rozsáhlou rekonstrukcí. Normalizace přinesla profilaci posledních dvou ročníků gymnázia na výrobu a odbornou přípravu v oborech strojírenství, stavebnictví, ekonomie a zemědělství.\n\nV porevoluční čase byly vypracovány a schváleny vlastní učební plány pro šestiletý studijní cyklus spolu s upravením plánů čtyřletého studia. První studenti šestiletého gymnázia začali studovat v roce 1993.\n\nPrávní subjektivitu nabyla škola v roce 1992 jako rozpočtová organizace Ministerstva školství, mládeže a tělovýchovy. Ta byla pak v roce 1995 změněna na příspěvkovou organizaci a od školního roku 2001/2002 došlo ke změně zřizovatele, jímž je až doposud Moravskoslezský kraj. Od 1. ledna 2007 používá škola čestného názvu Gymnázium Josefa Kainara.\n\nOd školního roku 2011/2012 jsou přijímací zkoušky postaveny na testech Scio a testech společnosti CERMAT.\n\nRozhodnutí o postavení vlastní budovy padlo v listopadu 1920, návrh představoval vykoupení pozemků v blízkosti nádraží na tehdejší Nádražní ulici (dnešní Dr. Ed. Beneše) o celkové výměře 9.931 m. Zeměměřičské práce byly provedeny inženýrem Kütnelem a stavební projekt vypracoval pražský architekt Ing. Bedřich Bendelmayer, stavba započala v říjnu roku 1922 stavebními firmami Ing. Vladimír Vlček z Ostravy a Julius a Adolf Vysloužilovi z Opavy. Budova je třípatrová v novoklasicistním stylu, půdorysu písmene L s přístavbou tělocvičny a domku pro ředitele. Nápis nad vchodem \"Státní reálné Gymnázium\" a mozaikový malý československý státní znak nad vchodem byly odstraněny během okupace. Stejně tak původní červenobílé sgrafito v duchu geometrické moderny v úrovni druhého patra a malby v tělocvičně byly zničeny rekonstrukcí v 70. a 80. letech.\n\n\nZahraniční spolupráce byla a je navazována se vzdělávacími institucemi v partnerských městech Hlučína.\n\n\n"}
{"id": "947843", "url": "https://cs.wikipedia.org/wiki?curid=947843", "title": "Život a doba soudce A. K.", "text": "Život a doba soudce A. K.\n\nŽivot a doba soudce A. K. je český televizní seriál ze soudního prostředí s Davidem Švehlíkem v titulní roli. Režiséry jsou Robert Sedláček, Radim Špaček a Bohdan Sláma. Scénář napsal Zdeněk Zapletal. Některé občanskoprávní spory, které se v první, třináctidílné řadě seriálu řeší, jsou inspirovány skutečnými případy. Ve druhé řadě se řeší případy v trestním řízení.\n\nNatáčení první řady seriálu začalo v září 2013.\n\nČeská televize oznámila záměr začít seriál vysílat na podzim 2014. Později bylo upřesněno, že by se mohl objevit na obrazovkách v září a následně bylo zpřesněno, že to má být od 1. září 2014.\n\nPrvní řada seriálu vyšla také jako kniha.\n\nZdeněk Zapletal na veletrhu Svět knihy 2015 oznámil, že se připravuje druhá řada seriálu, jejíž natáčení začne v roce 2016. Dne 18. června 2015 oznámila přípravy druhé řady i Česká televize.<ref name=\"mediaguru2015/06\"></ref>\n\nSeriál se zabývá polistopadovou spravedlností. V každém díle se řeší jeden občanskoprávní soudní spor, například konflikt mezi známou umělkyní a bulvárem, spor o práva na dítě, rozvody, alimenty, urážky na cti, autorská práva, domácí porod, šikana ve škole, případ, kdy se dokazuje otcovství mrtvého kněze, nebo snaha o násilné vystěhování nájemníků. Na konci každého dílu je vynesen rozsudek a otevře se nový případ.\n\nZároveň se zde rozvíjí i osobní život hlavního hrdiny, který tvoří druhou linii seriálu. Soudce Adam Klos (David Švehlík) je introvertní a empatický čtyřicátník. Pronásledují ho však jeho osobní traumata. V prvním díle se s ním rozejde jeho dlouholetá přítelkyně Laura Medková (Zuzana Norisová) a on začne chodit k psycholožce Ivě Seidlové (Jitka Čvančarová). Přitahuje ji a ani ona mu není lhostejná. Je osamělý, má problematický, nevyřešený, až konfliktní vztah s rodiči a začnou mu chodit anonymy, kde mu někdo vyhrožuje smrtí. Anonymy mu pomáhá vyšetřovat jeho kamarád, kriminalista Igor Kubiš (Marek Daniel). Svými případy je hluboce ovlivňován a zároveň neustále bojuje s výzvou dostát rodinné tradici – jeho otec (Jiří Bartoška) je ústavní soudce a matka (Daniela Kolářová) advokátka a společnice advokátní kanceláře. Stal se soudcem, ale chtěl být pilotem dopravního letadla nebo horolezcem-fotografem.\nRád sportuje, vesluje a pilotuje letadlo. Také ví, že jeho otec v minulosti udělal něco špatně. To tajemství vyjde najevo. Také matka mu něco tají, často mluví se státní zástupkyní Houdkovou (Barbora Kodetová).\n\nSpory před soudem a realita současného života jsou nahlíženy „objektivní pravdou zákona“ i subjektivním pohledem soudce. Děj je vyprávěn jeho subjektivním pohledem.\n\nSoudcův vnitřní hlas komentuje dění. Na konci každého dílu v jeho vnitřním hlase zazní, jak se bude jmenovat další díl.\n\nJeden případ končí sebevraždou jednoho z aktérů soudního sporu, v jiném v soudní síni vystupuje jako advokátka matka soudce Adama Klose.\n\nVe druhé řadě soudce Adam Klos povýší na krajského soudce a bude řešit případy v trestním řízení.\n\nDále hrají Milan Duchek, Martin Janouš, Radek Koula, Matyáš Rejthar.\n\nDále hrají Radek Koula, Matyáš Rejthar.\n\nDále hrají Jan Horák, Aleš Gelnar.\n\nDále hrají Jan Horák, Aleš Gelnar, Zdeněk Hess.\n\nDále hrají Pavel Lagner, Jan Emmerling, Petr Nácovský, Petr Matoušek, Šárka Holubová.\n\nDále hraje Kristýna Kudrnáčová.\n\nDále hrají Josef Hervert, Klára Smílková, Veronika Schönová.\n\nAlena Vondrášková\n\nBylo natočeno celkem 13 dílů, které televize začala vysílat od 1. září 2014 s týdenní periodou.\n\n\nRežiséři si rozdělili jednotlivé případy – Robert Sedláček režíroval pět případů (\"Osamělost\", \"Paulusová versus Paulus\", \"Válka pokračuje\", \"Rodina\" a \"Kněz\"), Bohdan Sláma čtyři případy (\"Luketka\", \"Střelec\", \"Kladivo na důchodce\" a \"Místo narození\") a Radim Špaček čtyři případy (\"Chudák skřítek Melichar\", \"Diskrétní odpad\", \"Odlišnost\" a \"Exekuce\") – a každý také režíroval jednu dramaturgickou linii soukromí soudce – Bohdan Sláma režíroval vztahy hlavního hrdiny s rodiči, Radim Špaček akční témata a Robert Sedláček soudcovy vztahy se ženami. Režisér sporu, který se v dílu řeší, je uveden jako první a zvýrazněn.\n\n"}
{"id": "947845", "url": "https://cs.wikipedia.org/wiki?curid=947845", "title": "Administrativní dělení Ekvádoru", "text": "Administrativní dělení Ekvádoru\n\nProvincie Ekvádoru jsou územně-správní jednotky, které představují nejvyšší dělení státu. V roce 2013 existovalo celkem 24 provincií. Podle ústavy z roku 2008 se mohou provincie seskupovat do tzv. autonomních regionů. Provincie se dělí na 221 kantonů a ty dále na tzv. farnosti (obdoba obcí ve většině států světa). \n\nV roce 2013 kromě provincií existovala i tři tzv. nezařazená území ( „zonas no delimitadas“), která nespadají pod žádnou z provincií. Jmenovitě se jedná o: \nKombinovaná rozloha těchto území je 783 km² a počet obyvatel v roce 2010 byl 32 384 osob.\n"}
{"id": "947849", "url": "https://cs.wikipedia.org/wiki?curid=947849", "title": "Short track na zimních olympijských hrách", "text": "Short track na zimních olympijských hrách\n\nShort track se na zimních olympijských hrách poprvé objevil jako ukázkový sport v roce 1988 v Calgary. Tehdy muži a ženy pro ukázku soutěžili na tratích o délkách 500, 1000, 1500 a 3000 metrů, navíc byla zařazena štafeta na 5000 metrů. Na následující zimní olympiádě v roce 1992 v Albertville byly do programu ZOH zařazeny disciplíny 500 m ženy, 1000 m muži a štafety na 5000 m mužů a žen. Dále v roce 1994 byly přidány disciplíny 500 m muži a 1000 m ženy. V roce 2002 se do programu ZOH dostaly i disciplíny na 1500 m mužů a žen.\n\"• – oficiální soutěž, (u) – ukázková soutěž.\"\n\n\"Aktualizace po Zimních olympijských hrách 2018.\"\n"}
{"id": "947850", "url": "https://cs.wikipedia.org/wiki?curid=947850", "title": "Stará horní němčina", "text": "Stará horní němčina\n\nStará horní němčina (stará hornoněmčina, zkratkou sthn., něm. \"Althochdeutsch\", zkratkou \"Ahd.\") je první vývojová fáze němčiny, respektive hornoněmeckých dialektů datovaná přibližně roky 500 (750) až 1050 (to tedy zhruba odpovídá ranému středověku). Stará horní němčina navazuje na z velké části pouze rekonstruovanou pragermánštinu a na starou horní němčinu navazuje střední horní němčina.\n\nStará horní němčina je spojena s tzv. druhým posouváním hlásek (probíhalo v 5. až 9. století), které odlišilo hornoněmčinu od zbytku západogermánských jazyků. V prvních letech, zhruba do poloviny 8. století, byl jazyk doložen pouze na některých sporadických zápisech (často ještě ne v latince, ale např. starém futharku), teprve od této doby je jazyk již doložen na ucelených textech v latince. Konec staré horní němčiny představovalo zjednodušování různých samohlásek na prosté /e/ v 11. století.\n\n"}
{"id": "947853", "url": "https://cs.wikipedia.org/wiki?curid=947853", "title": "Setkání s hvězdou: Jana Hlaváčová", "text": "Setkání s hvězdou: Jana Hlaváčová\n\nSetkání s hvězdou: Jana Hlaváčová je povídkový film režiséra Jiřího Stracha z roku 2011. Film patří do cyklu hereckých beneficí \"Setkání s hvězdou\". Pro tento film si Česká televize vybrala herečku Janu Hlaváčovou.\n\nFilm je rozdělen na tři povídky – \"Nenávist\", \"Podvodnice\" a \"Student\".\n\n"}
{"id": "947856", "url": "https://cs.wikipedia.org/wiki?curid=947856", "title": "Josef Hájek (politik)", "text": "Josef Hájek (politik)\n\nJosef Hájek (* 3. července 1956 Olomouc) je český manažer a politik, od října 2013 poslanec Poslanecké sněmovny PČR, od října 2014 zastupitel města Orlové, člen hnutí ANO 2011.\n\nPo absolvování vojenského gymnázia v Opavě byl v roce 1975 z politických důvodů propuštěn z armády. Vystudoval Vysokou školu báňskou v Ostravě (získal titul Ing.).\n\nOd roku 1977 pracoval 36 let v Ostravsko-karvinských dolech na různých pozicích od horníka stipendisty či vedoucího provozu po vyšší management. V letech 2006 až 2010 byl výrobním náměstkem na Dole Karviná a v letech 2011 až 2013 pracoval jako manažer na generálním ředitelství podniku.\n\nVe volbách do Poslanecké sněmovny PČR v roce 2013 kandidoval v Moravskoslezském kraji z pozice nestraníka jako lídr ANO 2011 a byl zvolen poslancem. V březnu 2014 se stal členem hnutí ANO.\n\nV komunálních volbách v roce 2014 byl zvolen za hnutí ANO 2011 zastupitelem města Orlové. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Moravskoslezském kraji. V komunálních volbách v roce 2018 obhájil post zastupitele města Orlová.\n\nCoby poslanec sněmovny zvolený v roce 2017 na sebe upozornil následujícím projevem předneseným v poslanecké směmovně při rozpravě o žádosti vlády o vyslovení důvěry dne 11.7.2018:\"Pane předsedající, kolegové a kolegyně, je mi z toho smutno, protože co tady dneska slyším, je, nechci říci slovo smutné, ale to je zarážející. To znamená, dneska tady řešíme otázku důvěry vládě. Kde se to zvrhlo? Zvrhlo se to úplně někde jinde. Zvrhlo se to o to, jako kdo? Jestli komunisti, nekomunisti atd. Já chci říci to, to, co tady dělali komunisti, nebylo správné. Ale co bylo správné? Dneska jsme v takové situaci, že je tady nějaká situace, kdy chceme tu vládu schválit, a já chci to, abychom hlasovali o tom konečně, o vládě, a ne o tom, co tady dneska diskutujeme. Děkuji\".\n"}
{"id": "947857", "url": "https://cs.wikipedia.org/wiki?curid=947857", "title": "Chloritany", "text": "Chloritany\n\nChloritany jsou soli kyseliny chlorité, obsahují chloritanový aniont (ClO).\n\nJedná se o silná oxidační činidla.\n\nPříklady:\n\n"}
{"id": "947859", "url": "https://cs.wikipedia.org/wiki?curid=947859", "title": "Lemaitre", "text": "Lemaitre\n\nSlovo Lemaitre má následující významy:\n\n"}
{"id": "947862", "url": "https://cs.wikipedia.org/wiki?curid=947862", "title": "Severská kombinace na zimních olympijských hrách", "text": "Severská kombinace na zimních olympijských hrách\n\nSeverská kombinace se objevila už na prvních zimních olympijských hrách v roce 1924 v Chamonix, ale jen s jednou disciplínou a to individuálním závodem jednotlivců. Ten se tehdy skládal z jednoho skoku na středním můstku a 18 kilometrového běhu na lyžích. Do ZOH 1984 se pořadí určovalo podle dané bodové tabulky. Od roku 1988 se po skoku na lyžích vybíhavalo na běžeckou trať s časovým odstupem na vítěze skokanské části (stíhací závod). Kdo nakonec doběhne do cíle běžecké trati jako první stane se celkovým vítězem. V roce 1988 se do programu ZOH dostal závod družstev a v roce 2002 také sprint.\n\"• – oficiální soutěž.\"\n\n\"Aktualizace po Zimních olympijských hrách 2018.\"\n"}
{"id": "947864", "url": "https://cs.wikipedia.org/wiki?curid=947864", "title": "Lemaître", "text": "Lemaître\n\nFrancouzské příjmení Lemaître nebo Lemaitre (česká výslovnost [lemetr], ruský přepis Леметр) znamená 'mistr' a vzniklo z latinského \"magister\". Nosí jej více osob:\n\n"}
{"id": "947865", "url": "https://cs.wikipedia.org/wiki?curid=947865", "title": "Norské královské letectvo", "text": "Norské královské letectvo\n\nNorské královské letectvo (RNoAF) () je letecká složka norských ozbrojených sil, která byla založena jako jejich samostatná část dne 10. listopadu roku 1944. Slouží v něm přibližně 1430 zaměstnanců (úředníci, vojáci a civilisté). 600 osob zde slouží v době své branné povinnosti. Při mobilizaci se norské letectvo skládá ze zhruba 5 500 příslušníků.\n\nInfrastruktura letectva zahrnuje sedm základen (\"Andøya\", \"Bardufoss\", \"Bodø\", \"Gardermoen\", \"Rygge\", \"Sola\" a \"Ørland\"), dvě střediska kontroly a centra podávání zpráv (\"Sørreisa\" a \"Mågerø\") a tři školicí střediska (\"Kjevik\" a \"Persaunet\" v Trondheimu).\n\n"}
{"id": "947871", "url": "https://cs.wikipedia.org/wiki?curid=947871", "title": "Neubauer", "text": "Neubauer\n\nNeubauer je příjmení německého původu:\n\n"}
{"id": "947875", "url": "https://cs.wikipedia.org/wiki?curid=947875", "title": "1. Novoborský ŠK", "text": "1. Novoborský ŠK\n\n1. Novoborský šachový klub je český šachový klub se sídlem v Novém Boru. Od roku 2006, kdy postoupil do Šachové extraligy, patří mezi nejlepší české kluby a dosahuje i úspěchů v mezinárodním srovnání. V roce 2013 se stal vítězem evropského poháru.\n\n1. Novoborský ŠK byl založen 29. srpna 2001. Navazoval na tradici šachu v Novém Boru, která začala již před druhou světovou válkou. Klub Jiskra Nový Bor se dostával v soutěžích družstev na úroveň divize, ale sestupoval z ní. Fejfarův memoriál na památku místního šachisty Věnceslava Fejfara se v Novém Boru konal poprvé v roce 1962. V roce 2001 se klub od TJ Jiskra Nový Bor osamostatnil, jeho prezidentem se stal Vladimír Dufek.\n\nV sezoně 2003/04 klub vyhrál liberecký regionální přebor západ, o rok později ale už hrál v 2. lize, jejíž skupinu B ovládl bez porážky. V roce 2005/06 sice prohrál zápas s pražským ŠK DP Holdia, přesto se stal vítězem 1. ligy - Západ a postoupil do extraligy. Kmenovými hráči klubu tehdy byli Robert Cvek a Lukáš Klíma, na první šachovnici hostoval Zbyněk Hráček. Ten se pak stal jednou z trvalých opor klubu. V prvním extraligovém ročníku skončil Nový Bor druhý za Pardubicemi, ale v roce 2007/08 se dočkal i s pomocí hostujícího velmistra Jiřího Štočka bez porážky prvního titulu. V sezóně 2008/09 ještě jednou zůstal Nový Bor bez titulu, když ho předčil tým Mahrla Praha, ale od následujícího roku začala jeho vítězná série. KIub navíc svoje řady nadále posiloval, kromě dvou nejlepších českých hráčů Davida Navary (nastupoval za Nový Bor, pokud v extralize nehrál jeho domovský klub Mahrla Praha) a Viktora Lázničky (přišel v roce 2008 z Pardubic) angažoval na přední šachovnice také zahraniční posily jako Nikitu Viťugova, Radoslawa Wojtaszka nebo Alexeje Širova.\n\nOd roku 2007 se 1. Novoborský ŠK začal účastňovat Evropského poháru klubů. Od premiérového čtrnáctého místa se pravidelně pohyboval na začátku druhé desítky tabulky. V roce 2011 ale v lázních Rogaška Slatina Nový Bor vyhrál pět zápasů, jednou remizoval a jednou prohrál, což stačilo na třetí místo. Na výsledku měl zásluhu zejména Polák Mateusz Bartel, který ze sedmi kol ztratil jen půl bodu. V následujícím roce skončil Nový Bor desátý.\n\nV roce 2013 se Evropský pohár klubů konal na řeckém ostrově Rhodu. Nový Bor nastoupil v sestavě David Navara, Radoslaw Wojtaszek, Viktor Láznička, Krišnan Sasikiran, Zbyněk Hráček, Mateusz Bartel a Robert Cvek. V úvodních třech kolech zaznamenal vítězství, ve čtvrtém pak narazil na ruský Malachit. Navara (s Griščukem) a Sasikiran prohráli, ale Láznička (proti Morozevičovi) a Bartel si připsali výhry a Nový Bor remizoval 3:3. Byla to nakonec jeho jediná ztráta v turnaji. Klíčovou výhru 3,5:2,5 si pak Nový Bor připsal v předposledním šestém kole proti ázerbájdžánskému SOCARu, když rozhodl na prvních třech šachovnicích (Navara porazil Caruanu, Wojtaszek Topalova a Láznička Kamského). Titul pak Nový Bor potvrdil v posledním kole proti Minsku výhrou 4,5:1,5 a jako první český klub v historii vyhrál evropský pohár. Předseda šachového svazu a dřívější předseda klubu Viktor Novotný pak 1. Novoborský ŠK označil za \"„letos asi nejúspěšnější český sportovní klub v Evropě“.\"\nV následujícím roce v Evropském poháru v Bilbau Nový Bor prohrál jen s ázerbájdžánským SOCARem a obsadil konečné druhé místo. Z hlediska jednotlivých partií dosáhl dokonce ještě lepšího výsledku než před rokem, když zaznamenal celkem 63,5 partiových bodů, oproti 58,5 v předchozím roce. Hlavními oporami týmu byli Radoslaw Wojtaszek na první šachovnici (tři výhry, žádná porážka a tři remízy), Pentala Harikrišna na třetí (+5 -0 =2) a Zbyněk Hráček na sedmé (+5 -0 =1). Harikrišna byl nejlepší ze všech hráčů na třetí šachovnici, Wojtaszka na první desce předčil jen Fabiano Caruana, Hráčka na sedmé jen Anton Korobov. David Navara obsadil páté místo v hodnocení hráčů na druhé šachovnici, když mj. podruhé během dvou měsíců po Šachové olympiádě porazil Alexandra Morozeviče.\n\nKlub pořádá každoroční zápasy předních šachistů nazvané Novoborská šachová corrida, Fejfarův memoriál v bleskovém šachu nebo turnaj v klasickém šachu Nový Bor Open patřící do seriálu Czech Tour. V soutěžích družstev dospělých má čtyři družstva od extraligy po krajskou soutěž, v soutěžích mládeže nastupuje oddíl s názvem Novoborská šachová akademie.\n\nKlub provozuje Novoborský šachový server, v současnosti největší šachový webový portál v České republice.\n\nV roce 2011 uspořádal klub poprvé Novoborskou šachovou corridu, ve které se postupně utkali Navara s Lázničkou (1,5:4,5), Láznička se Širovem (2:4), Láznička s Topalovem (2:4) a Láznička s Rapportem (3:3, 0:2 tie-break v rapid šachu).\n\nZa šachový klub hráli Extraligu velmistři:\nmezinárodní mistři:\n\n\n"}
{"id": "947879", "url": "https://cs.wikipedia.org/wiki?curid=947879", "title": "Nilsson", "text": "Nilsson\n\nNilsson je příjmení švédského původu:\n\n"}
{"id": "947890", "url": "https://cs.wikipedia.org/wiki?curid=947890", "title": "Čertova stěna (Ralská pahorkatina)", "text": "Čertova stěna (Ralská pahorkatina)\n\nČertova stěna (378 m n. m.) je vrch na katastrálním území Náhlova, části města Ralsko v okrese Česká Lípa v Libereckém kraji. Leží při hranici s libereckým okresem, asi 1 km jihozápadně od vesničky Těšnov, která je součástí obce Cetenov. Čertova stěna se nachází na území národního Geoparku Ralsko.\n\nČertova stěna je strukturní hřbet, směřující od severovýchodu k jihozápadu. Hřbet je tvořen neovulkanickou (magmatickou) žílou olivinického nefelinitu, vypreparovanou z vápnito-jílovitých pískovců svrchní křídy. Strmější severní svahy jsou lemovány pískovcovými terasami. Vrcholové části jsou porostlé listnatým lesem, na svazích převažují jehličnany. Na severovýchodě vrch obtéká Čertův potok, který se východně od vrchu vlévá do Zábrdky.\n\nČertova stěna leží na jedné linii asi 12 km dlouhého hřbetu, jehož součástí je i známá Čertova zeď, chráněná jako národní přírodní památka. Směrem na jihozápad od Čertovy stěny leží vrch Hřebínek. Severovýchodním směrem pokračuje hřbet až po přibližně dvou kilometrech u osady \"Brdy\". Jelikož jádrem celého hřbetu je magmatická žíla ve tvaru úzké zdi, čnící nad okolním terénem, které se lidově přezdívalo \"čertovy zdi\" (odborný název je dajka), získala patrně i Čertova stěna, stejně jako i jiná místa v blízkém okolí, svůj čertovský přívlastek. Většina částí oněch \"čertových zdí\" však byla v minulosti odtěžena, na Čertově stěně se dosud zachovaly menší zbytky původní obnažené žíly.\n\nGeomorfologicky je vrch součástí Náhlovské části geomorfologického podokrsku Zábrdské vrchoviny. Ta náleží do okrsku Kotelská vrchovina podcelku Zákupská pahorkatina, patřícího do celku Ralská pahorkatina.\n\nK východnímu úpatí vrchu je možno dojet automobilem od Těšnova (restaurace \"Na Pince\"). Dále po asfaltové silničce lze pokračovat jen na kole nebo pěšky po jižních svazích vrchu směrem na jihozápad až do blízké obory Židlov. Celý tento úsek je součástí cyklotrasy číslo 25.\n\n"}
{"id": "947892", "url": "https://cs.wikipedia.org/wiki?curid=947892", "title": "Göran Claeson", "text": "Göran Claeson\n\nGöran Claeson (* 4. března 1945 Stockholm) je bývalý švédský rychlobruslař.\n\nNa mezinárodní scéně debutoval v roce 1968, kdy v závodě na 1500 m na Zimních olympijských hrách skončil na 20. místě. O rok později poprvé startoval na šampionátech, přičemž na evropském vybojoval bronz a na světovém stříbro. V roce 1970 bronzovou medaili z kontinentálního mistrovství obhájil, na světovém vícebojařském šampionátu byl šestý a objevil se také na premiérovém ročníku sprinterského světového mistrovství (5. místo). Další cenné kovy si přivezl ze šampionátů v letech 1971, 1973 a 1974, přičemž v roce 1973 zvítězil na Mistrovství Evropy i na Mistrovství světa, o rok později obhájil zlato z evropského šampionátu. Zúčastnil se zimní olympiády 1972, kde na trati 1500 m vybojoval bronzovou medaili, dále byl čtvrtý na pětikilometrové distanci a šestý v závodě na 10 000 m. Sportovní kariéru ukončil po sezóně 1974/1975.\n\nV roce 1973 obdržel cenu Oscara Mathisena.\n\n"}
{"id": "947893", "url": "https://cs.wikipedia.org/wiki?curid=947893", "title": "Roar Grønvold", "text": "Roar Grønvold\n\nRoar Grønvold (* 19. března 1946 Hvittingfoss) je bývalý norský rychlobruslař.\n\nV roce 1968 startoval poprvé na Zimních olympijských hrách, v závodě na 500 m skončil na třináctém místě. O dva roky později debutoval šestou příčkou na Mistrovství Evropy, následující rok byl osmý. Největších úspěchů dosáhl v sezóně 1971/1972. Nejprve získal stříbrnou medaili na evropském šampionátu, následně vybojoval dvě stříbra na tratích 1500 m a 5000 m na zimní olympiádě a následně si dobruslil rovněž pro stříbro na vícebojařském světovém šampionátu. Představil se také na Mistrovství světa ve sprintu (6. místo). Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž světovém mistrovství v roce 1973 byl třetí. Existence ISSL však vydržela pouze do roku 1974, Grønvold poslední závod, norský šampionát, absolvoval v roce 1976.\n\n"}
{"id": "947895", "url": "https://cs.wikipedia.org/wiki?curid=947895", "title": "Plošná textilie", "text": "Plošná textilie\n\nPlošná textilie (něm.: \"textiles Flächengebilde\") je souhrnné označení pro textilní útvary, jejichž tloušťka je řádově menší nežli šířka a délka.\nPatří k nim zejména: \nPodle hrubého odhadu bylo v roce 2015 ve světě vyrobeno 400 miliard m plošných textilií, na které se spotřebovalo více než 95 % textilních surovin (tj údajně 95 milionů tun).\n\nAsi 5 % finálních výrobků jsou odlišné, tzv. délkové textilie, ke kterým patří např. příze na ruční pletení, šicí nitě, provaznické výrobky, lana, pozamenty aj.\n"}
{"id": "947896", "url": "https://cs.wikipedia.org/wiki?curid=947896", "title": "Římskokatolická farnost Bystřice nad Pernštejnem", "text": "Římskokatolická farnost Bystřice nad Pernštejnem\n\nŘímskokatolická farnost Bystřice nad Pernštejnem je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Vavřince.\nFarní kostel svatého Vavřince byl zbudován v raně gotickém stylu ve 13. století a později barokně přestavěný v letech 1751 – 1754. Po velkém požáru města byla v roce 1873 provedena úprava průčelí do dnešní podoby, kupole věží jsou z let 1979 – 1981 a kopírují ty z poloviny 18. století. Mobiliář kostela dal na své náklady zhotovit farář František Dominik Pomesián, nejvýznamnější postava náboženských dějin města. \n\nMěsto má ještě jeden kostel svaté Trojice, původně sloužící evangelíkům, z roku 1615, dnes jde o kostel hřbitovní.\nDuchovním správcem je od 1. října 2004 (nejdříve jako administrátor, od 1. října 2010 jako farář) R. D. Mgr. MUDr. Karel Rozehnal.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. květen. Adorační den připadá na 26. prosince.\n\nVe farnosti se pravidelně koná tříkrálová sbírka. V roce 2015 se při ní vybralo v Bystřici 59 tisíc korun. V roce 2016 se při sbírce vybralo 53 172 korun, v Písečném 8 950 korun, ve Věchnově 14 033 korun, ve Ždánicích 7 504 korun. Výtěžek sbírky v roce 2018 v Bystřici dosáhl 73 735 korun.\n\n"}
{"id": "947900", "url": "https://cs.wikipedia.org/wiki?curid=947900", "title": "Strongylodon", "text": "Strongylodon\n\nStrongylodon je rod rostlin z čeledi bobovité (\"Fabaceae\"). Jsou to dřevnaté liány s nápadnými květenstvími, rostoucí v počtu asi 14 druhů zejména v jihovýchodní Asii, na Madagaskaru a v severovýchodní Austrálii. Jako botanická kuriozita je v tropech a ve sklenících botanických zahrad pěstován \"Strongylodon macrobotrys\", vyznačující se bohatými květenstvími modrozelených květů.\n\nZástupci rodu \"Strongylodon\" jsou dřevnaté liány a šplhavé keře s trojčetnými listy. Květy jsou nápadné, uspořádané v hroznech a mohou být žluté, modrozelené, červené, růžové aj. Pavéza je kápovitá a nazpět otočená, křídla krátká, člunek dlouhý a srpovitě zahnutý. Tyčinek je 10 a jsou dvoubratré.\n\nRod \"Strongylodon\" zahrnuje celkem asi 14 druhů. Je rozšířen na Madagaskaru, Srí Lance a v oblasti od jihovýchodní Asie po Austrálii a Oceánii. Nejvíce druhů se vyskytuje na Filipínách (celkem 8), největší areál rozšíření má \"Strongylodon lucidus\".\n\n\nNejznámějším druhem rodu je \"Strongylodon macrobotrys\", pocházející z Filipín. Je to vzrůstná liána vyznačující se bohatými květenstvími neobvykle zbarvených květů, pro které je jako botanická kuriozita pěstována i ve sklenících botanických zahrad. V České republice je možno tento druh spatřit např. v tropickém skleníku Pražské botanické zahrady v Tróji.\n\n"}
{"id": "947903", "url": "https://cs.wikipedia.org/wiki?curid=947903", "title": "Bořejovský vrch", "text": "Bořejovský vrch\n\nBořejovský vrch (429 m n. m.) je vrch v okrese Česká Lípa Libereckého kraje, v CHKO Kokořínsko, ležící asi 0,6 km severozápadně od Bořejova, na katastrálním území obce Ždírec.\n\nJe to výrazný protáhlý hřbet směru SZ–JV budovaný křemennými pískovci svrchní křídy. Na vrcholu na povrch vystupují pískovcové skalky, stejně jako místy na svazích. Boky hřbetu tvoří příkré svahy spadající na jihozápadě o 100 metrů níže do \"Šindelového dolu,\" do severovýchodních svahů se zařezávají kruhové počátky příčných kaňonků. Vrch je souvisle porostlý převážně jehličnatým lesem. Nad vymýcenými úseky svahů se otevírají dílčí výhledy.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Beškovské části.\n\nPo jihozápadním svahu hřbetu vede silnice Bořejov–Blatce. U této silnice je možné zanechat automobil a pokračovat po cestě, která v jednom místě stoupá od silnice a vede pak po hřbetnici. Jižně od vrchu, po \"Smrkovém hřebeni,\" vede modrá turistická stezka. Bořejovem pak prochází zeleně značená trasa.\n"}
{"id": "947907", "url": "https://cs.wikipedia.org/wiki?curid=947907", "title": "David Tronzo", "text": "David Tronzo\n\nDavid Tronzo (* 13. prosince 1957 Rochester, New York) je americký kytarista. Na kytaru se začal učit ve svých třinácti letech. V devadesátých letech byl členem skupiny Spanish Fly. Během své kariéry spolupracoval i s dalšími hudebníky, mezi něž patří skupina The Lounge Lizards či hudebníci John Cale, Fontella Bass nebo John Zorn. Rovněž se věnuje pedagogické činnosti na Berklee College of Music, kde vyučuje hru na slide kytaru.\n\n\n"}
{"id": "947909", "url": "https://cs.wikipedia.org/wiki?curid=947909", "title": "Arthur Jensen", "text": "Arthur Jensen\n\nArthur Robert Jensen (24. srpna 1923, San Diego – 22. října 2012, Kelseyville) byl americký psycholog, představitel biologické psychologie, 47. nejcitovanější psycholog ve 20. století.\n\nZaobíral se především psychometrikou a diferenciální psychologií. Hlásil se též k hereditarismu, tedy přesvědčení, že na rozdíly v inteligenci a poznávacích schopnostech má zásadní vliv genetický základ jedince. Jeho názory na dědičnost inteligence bývaly někdy označovány až za rasistické.\n\n"}
{"id": "947910", "url": "https://cs.wikipedia.org/wiki?curid=947910", "title": "Mateusz Klich", "text": "Mateusz Klich\n\nMateusz Klich (* 13. června 1990, Tarnów, Polsko) je polský fotbalový záložník a reprezentant, který hraje v současné době za německý tým 1. FC Kaiserslautern.\n\nKlich je odchovancem polského klubu Tarnovia Tarnów.\nV A-týmu Cracovie se představil v létě 2008 před sezónou 2008/09.\n\nV červnu 2011 jej získal německý bundesligový klub VfL Wolfsburg, který s hráčem podepsal tříletou smlouvu. Cracovia za něj inkasovala 1,5 milionu eur.\n\nOd ledna do června 2013 hostoval v nizozemském klubu PEC Zwolle, kam po sezóně 2012/13 přestoupil. V PEC podepsal dvouletý kontrakt. V sezoně 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1. po sezoně 2013/14 se vrátil do Wolfsburgu.\n\nKlich hrál za polské mládežnické reprezentační výběry od kategorie U18.\n\nV polském národním A-týmu debutoval 5. června 2011 v přátelském zápase s Argentinou, do hry se dostal v úplném závěru střetnutí. Polsko zvítězilo na domácím hřišti 2:1.\n\n14. srpna 2013 se jedním vstřeleným gólem podílel na výhře 3:2 v PGE Areně v Gdaňsku nad hostujícím Dánskem, šlo o přátelský zápas před podzimní částí kvalifikace na mistrovství světa v Brazílii. Byla to jeho první branka v dresu polské seniorské reprezentace.\n\nPo prohraném přátelském utkání domácího Polska se Slovenskem 15. listopadu 2013 (0:2) napsal na Twitter komentář, že by příště zakázal vstup na stadion 40 tisícům diváků. Sám v utkání kvůli zranění nenastoupil, ale narážel tím na situaci, kdy polští fanoušci na Městském stadionu ve Vratislavi (bylo vyprodáno) začali pískat na své hráče a po druhém gólu se přidali ke slovenským ve skandování „Eště jeden!“. Jeho komentář vyvolal v Polsku řadu souhlasných i nesouhlasných reakcí.\n\n"}
{"id": "947915", "url": "https://cs.wikipedia.org/wiki?curid=947915", "title": "Rumunská kuchyně", "text": "Rumunská kuchyně\n\nRumunská kuchyně je spojením balkánských a středoevropských vlivů. Vychází z jednoduché venkovské stravy, používá vepřové, hovězí i skopové maso, častá je sezónní zelenina (rajčata, papriky, dýně, okurky, zelí, lilek). V okolí Dunaje a Černého moře se hojně požívají ryby. Charakteristickými jídly jsou mamaliga (kukuřičná kaše, podobná jako polenta) a brynza. V roce 1841 vydali Costache Negruzzi a Mihail Kogălniceanu první rumunskou kuchařku \"200 rețete cercate de bucate, prăjituri și alte trebi gospodărești\".\n\nRumunsko má 300 000 hektarů vinic. Typickými odrůdami jsou Fetească, Murfatlar, Kadarka a Cabernet Sauvignon. Vína jsou obvykle hodně silná, se zbytkovým cukrem.\n\n"}
{"id": "947916", "url": "https://cs.wikipedia.org/wiki?curid=947916", "title": "Akrobatické lyžování na zimních olympijských hrách", "text": "Akrobatické lyžování na zimních olympijských hrách\n\nAkrobatické lyžování se na zimních olympijských hrách objevilo poprvé už v roce 1988 v Calgary, ale jen jako ukázkový sport. Obsahovalo tři disciplíny – akrobatický sjezd (jízda v boulích), akrobatické skoky a akrobatický tanec. Na následujících hrách v Albertville v roce 1992 byla mezi oficiální sporty na olympijských hrách zařazena jízda v boulích. O dva roky později v roce 1994 v Lillehammeru byly mezi olympijské disciplíny přidány také akrobatické skoky. Na hrách ve Vancouveru v roce 2010 byl nově zařazen i skikros.\n\n\"• – oficiální soutěž, (u) – ukázková soutěž.\"\n\n\"Aktualizace po Zimních olympijských hrách 2018.\"\n"}
{"id": "947922", "url": "https://cs.wikipedia.org/wiki?curid=947922", "title": "Peyruis", "text": "Peyruis\n\nPeyruis je francouzská obec v departementu Alpes-de-Haute-Provence v regionu Provence-Alpes-Côte d'Azur. V roce 2010 zde žilo 2 689 obyvatel. Je centrem kantonu Peyruis.\n\n\"Počet obyvatel\" \n\n"}
{"id": "947926", "url": "https://cs.wikipedia.org/wiki?curid=947926", "title": "České století", "text": "České století\n\nČeské století je český devítidílný televizní seriál pojednávající o pozadí významných dějinných událostí od zahájení první světové války až po vznik samostatné České republiky. Podle tvůrců nejde o čistý dokumentární seriál, ale spíš o filmovou sérii „rozkrývající tabu klíčových událostí našich moderních dějin“. Seriál totiž zejména studuje psychologii a duševní pohnutky jednotlivých aktérů historických událostí v okamžicích, kdy tyto osobnosti „měly nůž na krku“ a byly si vědomy, že svým rozhodnutím ovlivní nejen své blízké, ale celý národ na mnoho let dopředu. Autoři záměrně nehodnotí, zda se dotyční z historického pohledu zachovali správně nebo špatně.\n\n\nPodle scénářů Pavla Kosatíka vznikla také komiksová řada Češi. Každý díl výtvarně zpracoval jiný autor.\n\n"}
{"id": "947927", "url": "https://cs.wikipedia.org/wiki?curid=947927", "title": "Motešice", "text": "Motešice\n\nMotešice jsou obec na Slovensku, v okrese Trenčín v Trenčínském kraji.\n\nV roce 2015 zde žilo 801 obyvatel.\n\nV obci stojí římskokatolický kostel Narození Panny Marie ze 12. století a kaple sv. Jana Nepomuckého z roku 1767.\n\n\n"}
{"id": "947928", "url": "https://cs.wikipedia.org/wiki?curid=947928", "title": "Křez zední", "text": "Křez zední\n\nKřez zední (\"Diplotaxis muralis\") je žlutě kvetoucí, téměř celosvětově rozšířena planě rostoucí rostlina hodnocená mnohdy jako plevel. Je jedním ze dvou druhů rodu křez který v České republice vyrůstá.\n\nDruh byl původně rozšířen v oblastech jižní Evropy okolo Středozemního moře a ve Střední Evropě, postupně se dostal i do severní a východní Evropy. Následně byl zavlečen až do Číny a Indie, do severozápadní a jižní Afriky, Severní, Střední i Jižní Ameriky, Austrálie i na Nový Zéland.\n\nRoste na suchých, písčito hlinitých, zásaditých půdách. V Česku osídluje hlavně pole s ozimy a okopaninami, úhory, vinice, rumoviště, skládky suchého odpadu i rozpadající se zdi (viz druhové jméno). Roste často na železničních a silničních náspech, na nová území je zavlékán železniční i automobilovou dopravou. Nejvíce vyrůstá v teplejším planárním stupni, v chladnějším kolinním je vzácnější. V Čechách se vyskytuje nejvíce v Polabí, v okolí Teplic, Žatce a Prahy, na Moravě v teplejších jižních oblastech.\n\nJednoletá nebo dvouletá, zřídka krátce vytrvalá rostlina s rozvětvenou lodyhou dorůstající do výše 15 až 60 cm, která je velmi spoře porostlá listy a ve spodní části je řídce chlupatá. Listy vyrůstají převážně v přízemní růžici, jsou dlouze řapíkaté (až 3 cm) a jejich čepele (dlouhé 5 až 10 a široké 1 až 2 cm) bývají v obryse podlouhlé nebo obvejčité, lyrovitě peřenolaločné či peřenodílné, u báze zúžené, lysé nebo řídce štětinatě pýřité. Máločetné, ve spodní části lodyhy jen někdy vyrůstající listy jsou podlouhlé, klínovitě zúžené do řapíku, lyrovitě peřenoklané, koncový úkrojek je největší. Listy po rozemnutí zapáchají, obsahují hodně glukosinolátů.\n\nLodyhy jsou zakončeny hroznem o počtu 10 až 25 vonných oboupohlavných květů na stopkách dlouhých 5 až 10 mm. Pootevřený až skoro uzavřený kalich má čtyři lístky, okolo 4 mm dlouhých a 1,5 mm širokých, které jsou bíle lemované a na vrcholech porostlé chlupy. Korunu tvoří čtyři obvejčité lístky, dlouhé až 8 mm a široké téměř 3 mm které jsou citrónově žluté a při odkvětu mění barvu na červenohnědou. Šest nestejně dlouhých tyčinek (3,5 až 6 mm) nese prašníky asi 1,5 mm velké. Tlustá čnělka je zakončena dvoulaločnou bliznou. Rostlina začíná kvést koncem dubna a plody dozrávají v srpnu. Tento hemikryptofyt jehož ploidie je 2n = 42 je považován alotetraploid vzniklý hybridizaci druhů \"Diplotaxis tenuifolia\" (2n = 22) a \"Diplotaxis viminea\" (2n = 20).\n\nPlodem jsou na stopkách, 1 až 2 cm dlouhých, vyrůstající odstávající šešule. Jsou úzce válcovité, 2,5 až 4,5 cm dlouhé a 2 mm široké, na konci mají zoban a obsahují 45 až 60 semen. V každém oddílu ve dvou řadách dozrávají elipsoidní, světle hnědá, (někdy oranžová či šedá) na povrchu převážně hladká semena dlouhá okolo 1 mm, za vlhka slizovatí.\n\nRostlina se rozmnožuje výhradně semeny která klíčí velmi nepravidelně a klíčivost si udržují po mnoho let. Někdy vyklíčí již na jaře, v letě vykvete a utvoří semena. Pokud vyklíčí později, až na podzim, přezimuje ve stadiu přízemní listové růžice a kvete příštím rokem brzy z jara, stejně jako rostliny vytrvávající druhým nebo třetím rokem.\n\nV teplých oblastech, když hromadně vyklíčí na podzim v ozimech nebo vytrvalých pícninách, utlačuje užitkové rostliny, zastiňuje a odebírá živiny a vláhu. V současnosti díky chemickým postřikům a dobré přípravě půdy (orba a vláčení) je v České republice plevelem se zanedbatelným škodlivým vlivem.\n\nTato v minulosti hojně rozšířená rostlina je nyní v ČR na ústupu, její počty se postupně snižují. Je proto Červeným seznamem cévnatých rostlin České republiky z roku 2012 považována za druh téměř ohrožený který nutno dále sledovat (C4a).\n\n \n"}
{"id": "947934", "url": "https://cs.wikipedia.org/wiki?curid=947934", "title": "Gocta", "text": "Gocta\n\nGocta je vodopád v Peru. Nachází se v regionu Amazonas 700 km severně od Limy. Vodopád se skládá ze dvou stupňů a celková výška činí 771 metrů. Vodopád Gocta leží v nadmořské výšce okolo 3000 metrů, množství vody značně kolísá podle ročního období. Bývá označován za pátý nejvyšší vodopád světa, záleží ovšem na zvolených kritériích (někdy se počítají i vodopády, jimiž protéká voda pouze občas). První zprávu o existenci vodopádů podal v roce 2002 německý cestovatel Stefan Ziemendorff.\n\n"}
{"id": "947935", "url": "https://cs.wikipedia.org/wiki?curid=947935", "title": "Sanja Bogosavljević", "text": "Sanja Bogosavljević\n\nSanja Bogosavljević srbskou cyrilicí \"Сања Богосављевић\" (* 28. června 1979 Bělehrad, SR Srbsko, Socialistická federativní republika Jugoslávie, dnes Srbsko) je srbská zpěvačka a členka dívčí hudební skupiny Beauty Queens.\n\nJe pokročilá studentka na fakultě múzických umění (klavírní třída). Ve věku 10 let se zúčastnila festivalu \"Children sing hits\" (Děti zpívají hity), kde se umístila na druhém místě. Po dlouhou dobu zpívala v dětském sboru RTB. Byla členkou skupiny \"Divas\", která se účastnila festivalu Bělehradské jaro. Byla doprovodnou vokalistkou slavných hudebníků. Vystupovala v různých klubech v Bělehradě s kapelou Blah Blah Band 8 let. V letech 2006 a 2007 se úspěšně zúčastnili soutěže \"Beovizija\". Vyhráli cenu \"Nejlepší nováček roku 2006\".\n\n\n\n\n"}
{"id": "947936", "url": "https://cs.wikipedia.org/wiki?curid=947936", "title": "Kamarýt", "text": "Kamarýt\n\nKamarýt je příjmení:\n\n"}
{"id": "947937", "url": "https://cs.wikipedia.org/wiki?curid=947937", "title": "Římskokatolická farnost Držkov", "text": "Římskokatolická farnost Držkov\n\nŘímskokatolická farnost Držkov (lat. \"Drschkovium\") je územní společenství římských katolíků v Držkově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", která pochází ze středověku. Přesné datum jejího založení není známo. Matriky jsou vedeny od roku 1651.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Železný Brod, jehož součástí je i farnost Držkov, která je tak spravována \"excurrendo\".\n\nŘímskokatolická farnost Držkov\n\n"}
{"id": "947939", "url": "https://cs.wikipedia.org/wiki?curid=947939", "title": "Autocenzura", "text": "Autocenzura\n\nAutocenzura je cenzura, kterou provádí sám autor projevu nebo textu. Autocenzurovaná mohou být různá díla (knihy, filmy, divadelní hry, …) nebo slovo obecně (blogy, diskuzní příspěvky, řečnická vystoupení) v různých prostředích (na internetu, v tisku nebo v televizi, …). Nejčastější důvod pro autocenzuru je pravděpodobně strach z postihu kvůli danému systému v zemi (u nesvobodných režimů), autocenzuru může ale dílo podstoupit i z podvolení se různým orgánům schvalujícím např. mravní ohrožení dětí, certifikace her a filmů, apod. (tedy změny sledující komerční cíle jako maximální tržby z prodeje díla), o autocenzuře můžeme mluvit i tak banálních činnostech jako zmírnění a přizpůsobení vlastního názoru u mluveného slova v závislosti na tom, s kým je dialog veden.\n\nJedná se o vědomý proces korigovat svou práci, která může být považována za kontroverzní, obscénní nebo vulgární, případně se liší od stávajícího většinového názoru společnosti, konvence nebo přesvědčení. Autocenzura je častá vzhledem k potřebě společenského uznání tvůrců za jejich uměleckou nebo odbornou činnost. Bývá spojena s očekáváním výhod nebo uznání nebo vyhnutím se kritice či polemice tím, že se obsah práce stává přijatelným pro sociální prostředí, ve kterém tvůrce žije. Vyskytuje se ve svobodných i nesvobodných režimech a společnostech.\n\nZa autocenzuru se dá považovat i vyhotovení „mírnější verze“ díla (např. s méně vulgárními výrazy) u filmu určeného do různých regionů a zemí, pro každé z nichž dostává hodnocení věkových skupin, pro něž je vhodný. Jiný příklad autocenzury je stand-up komik, který ve svém gagu, v němž normálně používá sprosté výrazivo, použije mírnější slova, když s ním vystupuje ve vybranější společnosti nebo do televize před 22. hodinou.\n\nAutocenzura může být považována za kontroverzní téma, neboť na jednu stranu nedovolí ukázat autorovo dílo v původním zamýšleném obsahu; argumentem proti může být to, že alternativou neautocenzurovaného díla je dílo nevydané nebo nerealizované.\n\nO tom, že se v současnosti u novinářů vyskytuje autocenzura mluví například Jaromír Štětina, Jiří X. Doležal, či Ondřej Neff.\n\n"}
{"id": "947943", "url": "https://cs.wikipedia.org/wiki?curid=947943", "title": "Kravany", "text": "Kravany\n\nKravany je název více míst na Slovensku:\n\n"}
{"id": "947944", "url": "https://cs.wikipedia.org/wiki?curid=947944", "title": "Římskokatolická farnost Lísek u Bystřice nad Pernštejnem", "text": "Římskokatolická farnost Lísek u Bystřice nad Pernštejnem\n\nŘímskokatolická farnost Lísek u Bystřice nad Pernštejnem je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Mikuláše.\nPrvní písemná zmínka o obci se datuje k roku 1360. Dominantou Lísku je empírový kostel sv. Mikuláše, který byl postaven v letech 1846–1852. Původní kostel stál uprostřed hřbitova a byl po vysvěcení nového zbořen.\n\nOd roku 1832 působil v Lísku farář Jan Pleskáč (1797–1873), národní buditel, autor četných povídek, pohádek a dramatu. V letech 1931–1965 byl farářem v Lísku Ludvík Vrána (1883–1969), literát, spolupracovník Jakuba Demla a Josefa Floriana na Dobrém díle ve Staré Říši, jeden z prvních překladatelů děl Franze Kafky do češtiny.\n\nAdministrátorem excurrendo je od 1. října 2010 R. D. Mgr. MUDr. Karel Rozehnal, farář z Bystřice nad Pernštejnem.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. říjen. Adorační den připadá na 23. prosince. Ve farnosti se pravidelně koná tříkrálová sbírka. V roce 2016 se při sbírce vybralo v Lísku 17 085 korun, v Bohuňově 11 881 korun. \n\n"}
{"id": "947945", "url": "https://cs.wikipedia.org/wiki?curid=947945", "title": "Ladislav Urban", "text": "Ladislav Urban\n\nJméno a příjmení Ladislav Urban má více známých nositelů:\n\n"}
{"id": "947949", "url": "https://cs.wikipedia.org/wiki?curid=947949", "title": "Jakub Sylvestr", "text": "Jakub Sylvestr\n\nJakub Sylvestr (* 2. února 1989, Banská Bystrica) je slovenský fotbalový útočník a bývalý reprezentant, který v současnosti působí v klubu Aalborg BK. Mimo Slovensko působil na klubové úrovni v Chorvatsku, Německu a Dánsku.\n\nJakub Sylvestr začal s fotbalem v malém klubu FK JUPIE Banská Bystrica-Podlavice. Poté přešel do týmu Dukla Banská Bystrica a později do Slovanu Bratislava, kde hrával v dorostu.\n\nZa A-tým Slovanu nastoupil poprvé na jaře 2007, debutoval pod trenérem Jankechem v domácím utkání proti FC Nitra. S \"belasými\" vybojoval v ročnících 2008/09 a 2010/11 ligové tituly. Za tým odehrál celkem 77 utkáním, ve kterých vstřelil 13 gólů.\n\nOd ledna do června 2009 hostoval v Artmedii Petržalka. 4. dubna 2009 vstřelil v dresu Artmedie první hattrick kariéry, čímž zařídil vítězství 3:0 nad Tatranem Prešov. Ve 14 zápasech 7x rozvlnil síť.\n\nV létě 2010 přestoupil za 1,5 milionu eur do Dinama Záhřeb, který se pro hráče stal prvním zahraničním angažmá. Za klub vstřelil 2 branky ve 32 ligových zápasech.\n\nSezónu 2012/13 strávil na hostování v druholigovém německém klubu FC Erzgebirge Aue, kam následně z Dinama přestoupil. Podepsal tříletý kontrakt. Sezona 2013/14 byla z jeho strany vydařená, bojoval o korunu krále střelců německé 2. Bundesligy. To se mu nakonec zdařilo, s 15 góly se o ni podělil s Mahirem Sağlıkem z Paderbornu. Aue se i díky jeho gólovým příspěvkům udrželo ve 2. Bundeslize. Za klub nastoupil i s hostováním k 53 zápasům v nichž dal 22 gólů.\n\nPo úspěšné sezoně 2013/14 přestoupil do klubu 1. FC Norimberk, který zrovna sestoupil do 2. německé Bundesligy. Minul se zde s krajanem Róbertem Makem, který odešel do řeckého PAOKu. V srpnu 2014 v prvním ligovém kole vítěznou brankou rozhodl o výhře 1:0 právě nad FC Erzgebirge Aue.\n\nKoncem ledna 2017 odešel z Německa do dánského prvoligového klubu Aalborg BK. V prvním ligovém utkání se jednou střelecky prosadil, ve druhém nastřílel hattrick proti Silkeborg IF.\n\nJakub Sylvestr působil i v mládežnických reprezentačních výběrech Slovenska.\n\nReprezentační kariéru v A-mužstvu Slovenska načal v roce 2010, když debutoval 3. září v kvalifikačním zápase proti hostující Makedonii. Dostal se na hrací plochu v samotném závěru utkání, které skončilo vítězstvím Slovenska 1:0. Na svůj druhý zápas v seniorském reprezentačním dresu si musel počkat až do 14. listopadu 2012, kdy si zahrál pod trenérským duem Stanislav Griga a Michal Hipp v přátelském utkání v Olomouci proti České republice. Slovenský národní tým prohrál 0:3. 19. listopadu 2013 dostal příležitost pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů.\n\n\n"}
{"id": "947950", "url": "https://cs.wikipedia.org/wiki?curid=947950", "title": "Hollyoaks", "text": "Hollyoaks\n\nHollyoaks je britská mýdlová opera, kterou od 23. října 1995 vysílá veřejnoprávní televizní kanál Channel 4. V říjnu 2013 měl seriál přes 3700 epizod. Seriál je zaměřený na mladší diváky a hlavní postavy jsou proto převážně ve věku kolem 20 let. Seriál má několik derivátů, které jsou mnohem dramatičtější: \"Hollyoaks: Movin' On\" (2001), \"Hollyoaks: Let Loose\" (2005), \"Hollyoaks: In the City\" (2006) a \"Hollyoaks: Later\".\n\nSeriál pojednává o osudech obyvatel fiktivní čtvrti Hollyoaks ve městě Chester (seriál je nicméně natáčen převážně ve filmových studiích v Liverpoolu). Seriál do svého děje zahrnuje mj. konfliktní témata jako jsou drogová závislost, vraždy, sebevraždy, žhářství, potraty, poruchy příjmu potravy, bezdomovectví, finanční problémy, rasismus, náboženství, bisexualita, homosexualita, homofobie, rakovina, alkoholismus, AIDS, znásilnění, domácí násilí, zneužívání dětí apod.\n\nVzhledem k velkému podílu mladých diváků, je často na konci epizody uvedeno telefonní číslo informační linky pro diváky, kteří mohli v příběhu vidět vlastní zkušenosti. V roce 2007 byl odvysílán díl, ve kterém byli účastníci večírku přiotráveni oxidem uhelnatým. Jedna divačka si uvědomila, že pociťuje stejné příznaky a zjistila únik kysličníku uhelnatého ve svém domě. \"Hollyoaks\" se rovněž stal první mýdlovou operou v Británii, ve které bylo tematizováno domácí násilí v homosexuálním páru mezi postavami Brendan Brady (Emmett J. Scanlan) a Ste Hay (Kieron Richardson).\n\nSeriál patří rovněž k těm, kde jsou postavy odstraňovány z děje násilnou cestou. V listopadu 2012 byla uvedena epizoda \"Enjoy The Ride\", v níž zahynuly čtyři pravidelné postavy: Rhys Ashworth (Andrew Moss), Maddie Morrison (Scarlett Bowman), Neil Cooper (Tosin Cole) a Jono (Dylan Llewellyn).\n\nV říjnu 2013 zahynulo během jediného týdne sedm hlavních postav v seriálech \"Hollyoaks\" a \"Hollyoaks: Later\" – Callum Kane (Laurie Duncan) a Jade Hedy (Lucy Gape) byli zabiti, Ash Kane (Holly Weston), Doug Carter (PJ Brennan) zemřeli při výbuchu nastražené bomby a Claire Devine (Gemma Bissix) při autonehodě; zemřeli rovněž Paul Browning (Joseph Thompson) a Leanne Holiday (Jessica Forrest).\n\nDne 26. února 2007 seriál změnil svou znělku i grafiku a jeho titul má formu: H♀LLY♂AKS. Tyto změny vzešly z toho, že většina postav předchozích sérií již byla mrtvá či seriál jinak opustila nebo změnila vzhled.\n\nSeriál je v Británii vysílán ve všední dny od 18:30 na kanálu Channel 4. \"Hollyoaks\" se vysílá i v některých zahraničních státech: Kanada (BBC Kids channel), Norsko (TV2 Zebra), Srbsko (Studio B), Bosna a Hercegovina (RTRS), Švédsko (TV400), Finsko (Sub), Island (Stöð 2 extra, Stöð 2) JAR (MNET Series), USA (BBC America), Turecko (e2) i dalších zemích.\n\n\n"}
{"id": "947951", "url": "https://cs.wikipedia.org/wiki?curid=947951", "title": "Hans van Helden", "text": "Hans van Helden\n\nHans van Helden (* 27. dubna 1948 Almkerk, Severní Brabantsko) je bývalý nizozemský a francouzský rychlobruslař.\n\nPrvních velkých mezinárodních závodů se v reprezentaci Nizozemska zúčastnil v roce 1973. Již tehdy získal na Mistrovství Evropy stříbrnou medaili, dále byl šestnáctý na Mistrovství světa ve sprintu a sedmý na Mistrovství světa ve víceboji. O rok později vybojoval na kontinentálním šampionátu bronz, na světových šampionátech si však výsledkově polepšil (osmé místo ve sprintu a páté ve víceboji). Největších úspěchů dosáhl v sezóně 1975/1976, kdy na Zimních olympijských hrách vybojoval tři bronzové medaile – v závodech na 1500 m, 5000 m a 10 000 m (kromě toho byl devatenáctý na distanci 500 m a pátý na trati 1000 m), a stejný cenný kov získal na světovém vícebojařském mistrovství. Těsně pod stupni vítězů se přitom umístil na dalších dvou soutěžích, byl pátý na Mistrovství Evropy a čtvrtý na Mistrovství světa ve sprintu. V několika dalších sezónách po roce 1977 na velkých akcích příliš nezávodil. V roce 1980 se oženil s francouzskou rychlobruslařkou Marie-France Vivesovou, získal francouzské občanství a od začátku roku 1982 začal reprezentovat Francii. Výrazných úspěchů však již nedosáhl, na světových i evropských šampionátech se většinou výsledkově pohyboval ve druhé desítce, nejlepšími výsledky bylo šesté místo na Mistrovství Evropy 1984 a osmé místo na Mistrovství světa ve víceboji 1988. Startoval však na zimní olympiádě 1984, kde v závodě na 1500 m skončil čtvrtý (další výsledky: 500 m – 24. místo, 1000 m – 18. místo, 5000 m – 11. místo, 10 000 m – 25. místo), a na ZOH 1988 (500 m – 33. místo, 1000 m – 29. místo, 1500 m – 19. místo, 5000 m – 22. místo, 10 000 m – 23. místo). V roce 1987 se také poprvé zúčastnil závodů Světového poháru. Po sezóně 1987/1988 ukončil aktivní sportovní kariéru.\n\n"}
{"id": "947954", "url": "https://cs.wikipedia.org/wiki?curid=947954", "title": "Radim Holeček", "text": "Radim Holeček\n\nRadim F. Holeček (* 21. června 1976 Most) je český politik, v letech 2013 až 2017 poslanec Poslanecké sněmovny PČR, bývalý člen ODS.\n\nV roce 1994 maturoval na Podkrušnohorském gymnáziu Most, následně vystudoval obor němčina – dějepis na Pedagogické fakultě Univerzity Jana Evangelisty Purkyně v Ústí nad Labem.\n\nOd roku 2011 působí jako vedoucí Centra celoživotního vzdělávání na Pedagogické fakultě Univerzity Jana Evangelisty Purkyně v Ústí nad Labem.\n\nAngažuje se v občanském sdružení Společnost Hedviky Mukdenové, jehož dvacet členů se zabývá především česko-německo-židovskými vztahy. V roce 2003 vydal knihu o Hedvice Mukdenové, o které často přednáší.\n\nRadim F. Holeček je ženatý a má dvě děti (syn Richard a dcera Zuzana) nemanželský syn Tadeáš a Adolf.\n\nV komunálních volbách v roce 2006 neúspěšně kandidoval jako člen ODS do Zastupitelstva městského obvodu Ústí nad Labem-město. V únoru 2013 byl zvolen oblastním předsedou ODS na Ústecku. V komunálních volbách v roce 2014 kandidoval za ODS do Zastupitelstva města Ústí nad Labem a do Zastupitelstva Městského obvodu Ústí nad Labem-město, ale ani v jednom případě neuspěl.\n\nVe volbách do Poslanecké sněmovny PČR v roce 2013 kandidoval v Ústeckém kraji jako lídr ODS a byl zvolen. V únoru 2017 ukončil své členství v ODS, důvodem k odchodu byly dle jeho názoru poměry a spory v krajské organizaci. Členem Poslaneckého klubu ODS zůstal. Členem strany byl od roku 2005.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "947956", "url": "https://cs.wikipedia.org/wiki?curid=947956", "title": "Jan Egil Storholt", "text": "Jan Egil Storholt\n\nJan Egil Storholt (* 13. února 1949 Trondheim) je bývalý norský rychlobruslař.\n\nV roce 1973 se zúčastnil prvního vícebojařského mistrovství světa, na kterém skončil na osmém místě. Roku 1975 dosáhl čtvrté příčky na Mistrovství Evropy. První medaili, bronzovou, získal na kontinentálním šampionátu 1976, o několik týdnů později vyhrál na Zimních olympijských hrách závod na 1500 m (další výsledky: 500 m – 28. místo, 5000 m – 9. místo, 10 000 m – 14. místo). Nejúspěšnější byly pro něj následující tři sezóny. V letech 1977 a 1979 vyhrál mistrovství Evropy, v roce 1978 byl třetí, zároveň ve všech třech letech si přivezl domů stříbrné medaile ze světových vícebojařských šampionátů. Další cenný kov získal na Mistrovství Evropy 1980, kde si dobruslil pro stříbro, a na Mistrovství světa ve víceboji 1981, kde vybojoval bronz. Startoval také na zimní olympiádě 1980, na kilometrové trati skončil sedmnáctý, na patnáctistovce šestý. Poslední závod, norský šampionát, absolvoval v roce 1982.\n\n"}
{"id": "947968", "url": "https://cs.wikipedia.org/wiki?curid=947968", "title": "SK Petrof Nový Hradec Králové", "text": "SK Petrof Nový Hradec Králové\n\nSK Petrof Nový Hradec Králové (celým názvem: Sportovní klub Petrof Nový Hradec Králové) byl československý klub ledního hokeje, který sídlil v Hradci Králové. Založen byl v roce 1931, zanikl v roce 1948. Klubové barvy byly červená a zelená.\n\nSvé domácí zápasy odehrával na přírodním kluzišti Plachta.\n\n21. června 1927 je založen sportovní klub SK Nový Hradec Králové. Předsedou klubu se stal Václav Kalous a čestným předsedou Vladimír Petrof. O rok později, 1928, je SK Nový Hradec Králové sloučen s fotbalovým klubem světoznámého výrobce hudebních nástrojů, továrny Petrof a vzniká tak SK Petrof Nový Hradec Králové.\n\nLední hokej se na Novém Hradci začíná hrát od konce 20. let. Zápasy na rybníku Datlík probíhají zpočátku neorganizovaně. Až v roce 1931 je v rámci klubu SK Petrof zřízen i samostatný oddíl ledního hokeje. Jeho prvním předsedou se stává Václav Chudý, který hned v roce 1932 podává přihlášku do ČSLH. V sezóně 1932/33 se oddíl přihlašuje do Východočeské župy hokejové. Hřiště klubu zůstává na rybníku Datlík, posléze na rybníku Cikán. Dále se klub stěhuje přímo do areálu továrny Petrof a úplně na konci hraje na nově zbudovaném kluzišti na fotbalovém hřišti na Plachtě.\nPo skončení války je klub přejmenován na Novohradecký SK.\nV roce 1948 je po komunistickém puči klub SK Petrof násilně včleněn do Sokola Nový Hradec Králové.\n\n\n"}
{"id": "947974", "url": "https://cs.wikipedia.org/wiki?curid=947974", "title": "Běh na lyžích na zimních olympijských hrách", "text": "Běh na lyžích na zimních olympijských hrách\n\nZimní olympijské hry mají běh na lyžích v programu od prvních zimních olympijských her 1924. Ženy startovaly v běhu na lyžích poprvé na zimních olympijských hrách 1952. V současné době se na zimních olympijských hrách závodí v těchto disciplínách: muži: běh na 15 km, běh na 50 km, štafeta 4 x 10 km, skiatlon, sprint jednotlivci, sprint dvojice; ženy: běh na 10 km, běh na 30 km, štafeta 4 x 5 km, skiatlon, sprint jednotlivkyně, sprint dvojice. Mimo štafetu a skiatlon se pravidelně střídají styly, kterými se daná trať běží.\n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n"}
{"id": "947975", "url": "https://cs.wikipedia.org/wiki?curid=947975", "title": "SK Sparta Hradec Králové", "text": "SK Sparta Hradec Králové\n\nSK Sparta Hradec Králové (celým názvem: Sportovní klub Sparta Hradec Králové) byl československý klub ledního hokeje, který sídlil v Hradci Králové. Založen byl v roce 1922, zanikl v roce 1948. Klubové barvy byly červená a modrá.\n\nSvé domácí zápasy odehrával v Třebeši.\n\nSportovní klub SK Sparta Hradec Králové byl založen 3. května 1922 v královéhradecké čtvrti Třebeš. Na počátku roku 1939 je nově zřízený oddíl ledního hokeje Sparty přijat do ČSLH a v sezóně 1939/40 startuje Sparta Třebeš v mistrovství Východočeské župy, kde obsadí v konečné tabulce 4. místo. Po reorganizaci soutěží v roce 1940 hraje Sparta I.a třídu Orlické župy.\n\nV roce 1948 je po komunistickém puči klub SK Sparta Třebeš násilně začleněn do obnoveného TJ Sokol Třebeš. Sloučený klub je nejprve pojmenován TJ Sokol Sparta Hradec Králové, záhy opět TJ Sokol Třebeš.\n\nK zániku třebešské Sparty dochází k datu 4. října 1948.\n\nHokejový oddíl zaniklé Sparty hraje v rámci TJ Sokol ještě několik let, než bude zcela zrušen. Startuje ve Východočeské krajské soutěži a v roce 1954 se dokonce TJ Sokol Třebeš stává jejím vítězem.\n\n\n"}
{"id": "947976", "url": "https://cs.wikipedia.org/wiki?curid=947976", "title": "Samo Šampioni", "text": "Samo Šampioni\n\n«Samo Šampioni» (v překladu \"Pouze vítězové\") je píseň, s níž Elica Todorova & Stojan Jankulov reprezentovali Bulharsko na Eurovision Song Contest 2013 ve švédském Malmö. Autorybulharské písně jsou Elica Todorova a Kristian Talev. První píseň \"\"Kismet\"\" získala nejvíce hlasů a měla reprezentovat Bulharsko na Eurovision Song Contest, ale později byla nahrazena písní \"\"Samo Šampioni\"\".\n\nNa Eurovision Song Contest 2013 získali Elica Todorova & Stojan Jankulov s písní 45 bodů, což stačilo jen na 12. místo, a ve finále tak nevystoupili. Bulharské duo zanechalo na Facebooku jednoduchý vzkaz, ve kterém všem děkuje za podporu s enigmatickým dodatkem ‘We are one’. Duo již finále Eurovize v minulosti zažilo, a proto výsledek přijalo bez větších emocí.\n"}
{"id": "947977", "url": "https://cs.wikipedia.org/wiki?curid=947977", "title": "Muž z Ria", "text": "Muž z Ria\n\nMuž z Ria, originálním názvem \"L' Homme de Rio\", je francouzský dobrodružný film z roku 1964 režiséra Philippa de Brocy, ve kterém hlavní roli zahrál Jean-Paul Belmondo.\n\nDěj snímku se točí okolo únosu mladé dívky (Françoise Dorléac), dcery významného archeologa, která vlastní jednu ze 3 sošek, nutných k nalezení bájného pokladu dávno zaniklé amazonské civilizace Maltéků. Dívka je unesena z Paříže do brazilského Ria de Janeira, odtud pak do hlavního města Brazílie (v době natáčení zbrusu nově vystavěného) Brasília, dále pak do nitra amazonských pralesů. Dívku se snaží ze zajetí vysvobodit její horkokrevný snoubenec, voják francouzské armády na dovolené, Adrien Dufourquet (Jean-Paul Belmondo).\n"}
{"id": "947980", "url": "https://cs.wikipedia.org/wiki?curid=947980", "title": "Pyrjatyn", "text": "Pyrjatyn\n\nPyrjatyn (; – \"Pirjatin\"; ) je město v Poltavské oblasti na Ukrajině. Leží na pravém břehu Udaje na evropské silnici E40 mezi Kyjevem a Poltavou a na železniční trati z Čerkas přes Hrebinku do Pryluk. V roce 2011 žilo v Pyrjatynu přes šestnáct tisíc obyvatel.\n\nPrvní zmínka o Pyrjatynu je z roku 1155, z doby Kyjevské Rusi. V roce 1592 dostal Pyrjatyn od Zikmunda III. Vasy Magdeburské právo a také znak. Až do vyhlášení nezávislosti Kozáky roku 1648 byl Pyrjatyn součástí Republiky obou národů, od roku 1630 v něm přitom sídlili židé. S postupným začleňováním kozácké oblasti se stal i Pyrjatyn součástí ruského impéria. Carevna Kateřina Veliká v roce 1781 opět udělila městu znak a městská práva.\n\nV roce 1897 měl Pyrjatyn 8500 obyvatel. Většina (55,62 %) byli Ukrajinci a nejvýznamnější menšinou byli Židé (39,8 %). Rusů bylo ve městě jen 3,57 %. V první polovině dvacátého století se počet obyvatel navzdory útrapám ruské občanské války a hladomoru zvýšil, takže v roce 1939 žilo v Pyrjatynu 13.800 lidí. Za druhé světové války zahynuli zejména židovští obyvatelé města.\n\nPo válce počet obyvatel rostl a v roce 1989 jich bylo 18.119. Pak opět o něco poklesl.\n"}
{"id": "947984", "url": "https://cs.wikipedia.org/wiki?curid=947984", "title": "Římskokatolická farnost Klokočské Loučky", "text": "Římskokatolická farnost Klokočské Loučky\n\nŘímskokatolická farnost Klokočské Loučky (lat. \"Lauczekium\") je územní společenství římských katolíků v Loučkách a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1793 byla v místě lokálie. Od roku 1793 jsou vedeny matriky. Farnost byla kanonicky zřízena od roku 1856.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Železný Brod, jehož součástí je i farnost Klokočské Loučky, která je tak spravována \"excurrendo\".\n\n\n"}
{"id": "947985", "url": "https://cs.wikipedia.org/wiki?curid=947985", "title": "Běloruské letectvo", "text": "Běloruské letectvo\n\nBěloruské letectvo (oficiálně: \"Vojenské vzdušné síly a vojska protivzdušné obrany Běloruské republiky\"; , \"Vajenna-pavetranyja sily i vojski supracpavetranaj abarony Respubliki Belarus\") je součást běloruských ozbrojených sil založená v roce 1992 z 26. letecké armády sovětského letectva, která sloužila na území tehdejší Běloruské SSR.\n\nVzdušné síly a protivzdušná obrana jsou organizovány do šesti hlavních leteckých pluků (dvou přepadových, tří útočných a průzkumných pluků) a skládají se z více než 18 170 členů personálu i přesto, že počet je neustále snižován. Do srpna 2010 měly k dispozici 6 hlavních leteckých základen: Mačuliščy (50. smíšená letecká základna), Lida (206. útočná letecká základna, 116. gardová útočná letecká základna), Baranavičy (61. stíhací letecká základna, 61. útočná letecká základna) a Pružany (181. bojová vrtulníková základna).Běloruské vzdušné síly udržují úzké vazby s ruskými vzdušnými silami.\n\nPo rozpadu Sovětského svazu mělo Bělorusko v roce 1992 ve službě:\n"}
{"id": "947986", "url": "https://cs.wikipedia.org/wiki?curid=947986", "title": "Josef Richard Sobitschka", "text": "Josef Richard Sobitschka\n\nJosef Richard Sobitschka von Wiesenhag (9. ledna 1854 Loučná – 23. května 1940 Loučná) byl rakouský a český průmyslový podnikatel a politik německé národnosti, na přelomu 19. a 20. století poslanec Českého zemského sněmu.\n\nJeho otec byl učitel Josef Paul Sobitschka. Josef Richard Sobitschka vystudoval nižší reálnou školu v Praze a zahájil svou podnikatelskou kariéru u pražské firmy Dotzauer. V hlavním městě pak roku 1879 bratrem založil rukavičkářský závod. Firmě se exportně dařilo a roku 1880 vznikla její pobočka v rodné Loučné, kde Sobitschka využil nižších cen nájmů. Pražský závod se roku 1886 přestěhoval do nového areálu a pobočka v Loučné získala novou podobu v roce 1889. Od roku 1897 zavedla firma nový střih (takzvaný \"Beauty cut\"), který si nechala patentovat. Od 80. let 19. století se podnik soustřeďoval na vývoz do USA a Velké Británie. V roce 1911 byla firma proměněna na akciovou společnost. Podnikal také v uhelném a chemickém průmyslu.\n\nByl aktivní i v zemské politice. Ve volbách v roce 1895 byl zvolen v kurii venkovských obcí (obvod Jáchymov, Blatno) do Českého zemského sněmu. Uvádí se jako německý liberál (Německá pokroková strana). Mandát zde obhájil i ve volbách v roce 1901 a volbách v roce 1908. Byl členem státní železniční rady, zasedal ve vedení zemské banky, v roce 1897 patřil mezi zakladatele Německého úvěrového spolku pro Čechy, později se stal předsedou správní rady na něj napojené Ústřední banky německých spořitelen. Působil i jako předseda pražské německé obchodní komory. Zasazoval se o hospodářský rozvoj Krušnohoří.\n\nRoku 1909 byl povýšen do šlechtického stavu. Po roce 1918 rezignoval na veřejné funkce a roku 1920 přesídlil do Vídně. Zemřel v rodné Loučné roku 1940.\n\nDne 12. ledna 1887 se v Praze oženil s Irenou Katherinou Mehlschmidtovou, dcerou továrníka koženého zboží (Lederfabrikant).\n\nBratr Cölestin Sobitschka byl rovněž průmyslový podnikatel a obchodník. Syn Walter Sobitschka byl finanční odborník.\n"}
{"id": "947987", "url": "https://cs.wikipedia.org/wiki?curid=947987", "title": "Žuej-ťin", "text": "Žuej-ťin\n\nMěstský okres Žuej-ťin () je městský okres v městské prefektuře Kan-čou v provincii Ťiang-si v Čínské lidové republice. Má rozlohu 2448 čtverečních kilometrů a žije v něm přes půl milionu obyvatel.\n\nBěhem začátku Čínské občanské války zde bylo hlavní středisko čínských komunistů. Poté, kdy je Kuomintang vytlačil v dvacátých letech z Ťing-kang-šanu, se usadili v Žuej-ťinu, který byl položený relativně odlehle v horách na hranici mezi Ťiang-si a Fu-ťienem. V roce 1931 zde byla pod vedením Maa Ce-tunga vyhlášena Čínská sovětská republika. V roce 1934 ale dorazily Čankajškovy armády i sem a tak se komunisté odsud vydali na Dlouhý pochod.\n\nDnes je zda významný památník upomínající na dobu, kdy byl Žuej-ťin fakticky hlavním městem komunistické Číny.\n"}
{"id": "947989", "url": "https://cs.wikipedia.org/wiki?curid=947989", "title": "Jesse L. Martin", "text": "Jesse L. Martin\n\nJesse L. Martin (* 18. ledna 1969, Rocky Mount, Virginia, Spojené státy americké jako Jesse Lamont Watkins) je americký herec a zpěvák. Jeho nejznámějšími rolemi jsou Tom Collins v původním broadwayském obsazení muzikálu \"Rent\" a detektiv Ed Green v seriálu \"Právo a pořádek\".\n\n\n"}
{"id": "947991", "url": "https://cs.wikipedia.org/wiki?curid=947991", "title": "Crisalide (Vola)", "text": "Crisalide (Vola)\n\n\"Crisalide (Vola)\" je píseň, kterou nazpívala sanmarinská zpěvačka Valentina Monetta. Napsali ji Ralph Siegel a Mauro Balestri.\n\nS písní reprezentovala Valentina Monetta San Marino na Eurovision Song Contest 2013 ve švédském Malmö. Píseň soutěžila ve 2. semifinále dne 16. května 2013 kvůli místu ve finále dne 18. května 2013, nicméně se nakvalifikovala. Umístila se na 11. místě s celkovým počtem 47 bodů, což je dodnes nejlepší výsledek San Marina na Eurovision Song Contest.\n\nAnglická verze písně nazvaná \"\"Chrysalis (You'll Be Flying)\"\" byla také nahrávána s textem Timothyho Touchtona.\n\nSanmarinská veřejnoprávní televize \"San Marino RTV\" prezentovala píseň i videoklip veřejnosti 15. března 2013.\n\nDigitální stažení\n\n\nDigitální maxisingl\n\n"}
{"id": "947993", "url": "https://cs.wikipedia.org/wiki?curid=947993", "title": "Gerry Hemingway", "text": "Gerry Hemingway\n\nGerry Hemingway (* 23. března 1955 New Haven, Connecticut) je americký bubeník. V roce 1983 se stal členem kapely Anthonyho Braxtona, ve které zůstal dvanáct let. Během své kariéry spolupracoval i s řadou dalších hudebníků, mezi které patří Marilyn Crispell, Ernst Reijseger, Mark Dresser, John Cale či Reggie Workman. Rovněž vydal řadu alb pod svým jménem.\n\n"}
{"id": "947996", "url": "https://cs.wikipedia.org/wiki?curid=947996", "title": "Per Ivar Moe", "text": "Per Ivar Moe\n\nPer Ivar Moe (* 11. listopadu 1944 Lillehammer) je bývalý norský rychlobruslař.\n\nNa mistrovství Evropy debutoval v roce 1963, kdy vybojoval bronzovou medaili, téhož roku se také zúčastnil svého prvního světového šampionátu, kde skončil těsně pod stupni vítězů, čtvrtý. V roce 1964 obhájil bronz na kontinentálním mistrovství a na světovém šampionátu byl pátý. Kromě toho startoval na Zimních olympijských hrách, kde si v závodě na 5000 m dobruslil pro stříbro, na dvojnásobné trati byl třináctý. Další cenné kovy získal v roce 1965, na Mistrovství Evropy byl druhý a Mistrovství světa vyhrál. Po sezóně 1965/1966, v níž nedosáhl žádného výraznějšího úspěchu, ukončil sportovní kariéru.\n\nV roce 1965 obdržel cenu Oscara Mathisena.\n"}
{"id": "947998", "url": "https://cs.wikipedia.org/wiki?curid=947998", "title": "František Jezdinský", "text": "František Jezdinský\n\nFrantišek Jezdinský (* 19. dubna 1922 v Praze, † 18. července 2019 v Praze) je zakladatel České manažerské asociace a autor soutěže Manažer roku.\n\nZa války byl „totálně nasazen“ v Německu, po válce, po absolvování VŠE, byl zaměstnán na generálním ředitelství všeobecného strojírenství, odkud byl v rámci „Akce 77 000“ nasazen do výroby jako chladírenský montér. Po čtyřech letech se vrací ke své profesi a nastupuje na ministerstvo stavebnictví jako vedoucí ekonom. Po založení Ústavu vzdělávání ve stavebnictví zakládá a stává se vedoucím katedry řízení, kde odpovídá za přípravu a vzdělávání vedoucích pracovníků resortu. V roce 1968 spoluzakládá se skupinou významných hospodářských osobností Svaz řídících pracovníků a stává se jeho generálním tajemníkem (prezident Svazu byl pozdější ministr Grégr). Po politickém rozpuštění Svazu (v rámci normalizace) přechází na ČKVŘ (Český komitét pro vědecké řízení), kde zakládá a řídí pražskou organizaci ČKVŘ. V rámci široké likvidace nepolitických společenských organizací přechází na Ústřední ústav národohospodářského plánování jako tajemník výzkumného programu, později náměstek ředitele Rady ekonomického výzkumu.\n\nPo listopadové revoluci odchází do důchodu a plně se věnuje otázkám managementu, jeho organizaci, zejména pak pomáhá k poznání a uplatňování moderních forem a metod managementu. Ve své mimoslužební a zájmové činnosti se věnuje jednak seniorskému hnutí (v letech 1998–2007 byl členem výkonného výboru Evropské seniorské unie v Bruselu), jednak literární činnosti.\n\nV roce 1992 s využitím zkušeností ze Svazu řídících pracovníků, připraví a organizuje založení České manažerské asociace, kde působí první dva roky ve funkci jako vedoucí tajemník. Je autorem a prvním organizátorem soutěže Manažer roku.\n\nBěhem své funkce inicioval ustavení Manažerského svazového fondu, (hospodářské organizace ČMA) kde byl krátce po jeho založení ředitelem. Ve spolupráci s ČKVŘ zakládá Manažerský seniorský klub.\n\nZa svou aktivní a tvůrčí činnost byl jmenován čestným členem ČMA a dvojnásobným (roky 1993 a 2007) nositelem čestného odznaku Manažer roku. V roce 2013 byl uveden do Síně slávy České manažerské asociace.\n\nNapsal libreto k operetě \"Veronika\" (uvedeno v Teplicích v roce 1955), televizní hru \"Talisman\" a několik menších textů. V současné době pracuje na aktualizaci libreta muzikálu \"Poustevník\", napsaném na vlastní námět, který získal přední cenu v celostátní soutěži vypsané Svazem československých skladatelů. K jeho devadesátým narozeninám vyšla kniha povídek \"Rozverné historky z minulého století\" ISBN 978-80-260-3866-5.\n\n"}
{"id": "947999", "url": "https://cs.wikipedia.org/wiki?curid=947999", "title": "Mal Waldron", "text": "Mal Waldron\n\nMal Waldron (16. srpna 1925 New York − 2. prosince 2002 Brusel) byl americký jazzový klavírista. \n\nS hudbou začínal počátkem padesátých let v New Yorku, kde hrál například s Ikem Quebecem. V roce 1956 založil svůj vlastní kvintet. Během své kariéry spolupracoval s mnoha dalšími hudebníky, mezi které patří například Gene Ammons, Kenny Burrell, Charles Mingus, Jackie McLean nebo Billie Holidayovou. \n\nV roce 1990 natočil desku s názvem \"Spring in Prague\".\n\nZemřel na rakovinu ve svých sedmasedmdesáti letech.\n"}
{"id": "948001", "url": "https://cs.wikipedia.org/wiki?curid=948001", "title": "Peter Nottet", "text": "Peter Nottet\n\nPetrus Wilhelmus Frederikus „Peter“ Nottet (* 23. září 1944 Haag, Jižní Holandsko) je bývalý nizozemský rychlobruslař.\n\nNa mezinárodní scéně se poprvé představil v roce 1964 na Mistrovství Evropy (22. místo) a na Zimních olympijských hrách (5000 m – 33. místo). V průběhu následujících let se na šampionátech výsledkově zlepšoval a objevil se i první desítce. Svého největšího úspěchu dosáhl na zimní olympiádě 1968, kde v závodě na 5000 m vybojoval bronzovou medaili. Kromě toho startoval i na ostatních tratích: 500 m – 30. místo, 1500 m – 9. místo, 10 000 m – 8. místo. V roce 1969 skončil čtvrtý na Mistrovství světa a osmý na Mistrovství Evropy, což byla jeho nejlepší umístění. Posledních šampionátů se zúčastnil v roce 1971, o dva roky později naposledy startoval na nizozemském mistrovství.\n\n"}
{"id": "948004", "url": "https://cs.wikipedia.org/wiki?curid=948004", "title": "Sten Stensen", "text": "Sten Stensen\n\nSten Einar Stensen (* 18. prosince 1947 Drammen) je bývalý norský rychlobruslař.\n\nPrvního evropského šampionátu se zúčastnil v roce 1969, kdy se umístil na 21. místě. O rok později debutoval sedmou příčkou na Mistrovství světa ve víceboji, v roce 1971 byl již pátý. Startoval na Zimních olympijských hrách 1972, kde v závodech na 5000 m a 10 000 m vybojoval bronzové medaile, o několik týdnů později dosáhl na světovém vícebojařském šampionátu čtvrtého místa. V roce 1973 získal na Mistrovství světa ve víceboji stříbrnou medaili, o rok později šampionát vyhrál. Zvítězit na mistrovství Evropy se mu podařilo v roce 1975, roku 1976 si přivezl stříbrné medaile jak ze světového, tak i kontinentálního vícebojařského šampionátu. Na zimní olympiádě 1976 vyhrál závod na 5000 m, na dvojnásobné distanci si dobruslil pro stříbro. Dalších dvou medailí na mistrovstvích a či umístění pod stupni vítězů dosáhl v letech 1977 a 1978. Po sezóně 1977/1978 ukončil sportovní kariéru.\n\nV letech 1974 a 1976 obdržel cenu Oscara Mathisena.\n\n"}
{"id": "948007", "url": "https://cs.wikipedia.org/wiki?curid=948007", "title": "Tulčyn", "text": "Tulčyn\n\nTulčyn (; ; ; ) je město ve Vinnycké oblasti na Ukrajině. Leží zhruba sedmdesát kilometrů na jihovýchod od Vinnycji, správního střediska celé oblasti. V Tulčynu žije obyvatel.\n\nPrvní zmínka o Tulčynu je z roku 1607, kdy se jmenoval \"Nestervar\".\n\nV roce 1787 se stal městem ve smyslu Magdeburského práva.\n\nOd roku 1793 byl Tulčyn součástí ruského impéria. Byl jedním ze středisek děkabristů.\n\nZa druhé světové války byl Tulčyn od 23. července 1941 do 16. března 1944 obsazen rumunskou armádou.\n\n"}
{"id": "948015", "url": "https://cs.wikipedia.org/wiki?curid=948015", "title": "Kokotský rybník", "text": "Kokotský rybník\n\nV okolí zaniklé vesnice Kokotsko se nacházejí dva rybníky:\n"}
{"id": "948016", "url": "https://cs.wikipedia.org/wiki?curid=948016", "title": "CGM", "text": "CGM\n\nCGM (zkratka z anglického \"\") je svobodný a otevřený mezinárodní standard pro formát souborů dvourozměrné vektorové grafiky, rastrové grafiky a textu. Definovala jej Mezinárodní organizace pro normalizaci jako ISO 8632 a Mezinárodní elektrotechnická komise jako ISO/IEC 8632. Jako standard jej uznává také Americký národní standardizační institut. Konsorcium W3C definovalo WebCGM pro použití CGM na webu.\n\nV běžné počítačové grafice se CGM příliš nepoužívá, například na webu je upřednostňován formát SVG. Významnější je využití CGM v průmyslu, ale i tam má konkurenci, například formát DXF.\n\n"}
{"id": "948019", "url": "https://cs.wikipedia.org/wiki?curid=948019", "title": "Neuvěřitelný Hulk", "text": "Neuvěřitelný Hulk\n\nNeuvěřitelný Hulk (v anglickém originále The Incredible Hulk) je americký akční film z roku 2008, který natočil režisér Louis Leterrier podle komiksů o Hulkovi. V hlavní roli Bruce Bannera, vědce, jenž byl při pokusech ozářen radiací a při vzteku se změní na velké běsnící monstrum, se představil Edward Norton. Jedná se o druhý celovečerní snímek z filmové série Marvel Cinematic Universe.\n\nPřed pěti lety prováděl jaderný fyzik Bruce Banner z Culverovy univerzity ve Virginii, společně se svou přítelkyní a kolegyní Betty Rossovou, výzkum pro americkou armádu. Generál Thunderbolt Ross, otec Betty, jim řekl, že jde o experimenty, jejichž výsledkem by byla odolnost člověka vůči záření gama. Ve skutečnosti se armádní důstojník snažil o znovuvytvoření séra, které vzniklo v (v originále \"Supersoldier\") za druhé světové války. Banner si byl výsledky svého výzkumu imunity proti radiaci tak jistý, že si vyrobené sérum aplikoval sám. Látka však zapříčinila, že se změnil v obrovské zelené monstrum, zničil laboratoř a zranil nebo zabil několik lidí. Po návratu do lidské podoby vědec uprchl a generál Ross po něm začal všemi možnými prostředky pátrat, avšak dlouho neměl žádnou stopu.\n\nV současnosti se Bruce Banner ukrývá v Brazílii, kde v Riu de Janeiru pracuje ve stáčírně limonády. V Hulka se změní vždy, když jeho srdeční tep překročí hranici 200 úderů, proto se snaží rozvíjet sebeovládání (neproměnil se už pět měsíců). Stále se snaží vyléčit svůj stav, takže přes internet spolupracuje s kolegou, kterého zná pouze pod přezdívkou Pan Blue (v originále \"Mr. Blue\"), zatímco on sám vystupuje jako Pan Green (v originále \"Mr. Green\"). Při práci v továrně se Banner nešťastnou náhodou řízne do prstu, kapky jeho krve spadnou do lahve. Takto kontaminovaný nápoj vypije konzument v Milwaukee, u kterého se projeví nemoc z ozáření. Díky této stopě dokáže Ross uprchlíka najít a pošle za ním SWAT tým vedený elitním britským mariňákem Emilem Blonskym. Tým ho však nedokáže zajmout, protože se Bruce při útěku změní v Hulka a uprchne jim. Generál následně informuje Blonského o stavu Bannera/Hulka a Brit souhlasí s injekcí malé dávky stejného séra, které mu poskytne větší rychlost, sílu, hbitost a sebeuzdravování, avšak za cenu počátku deformace jeho těla a narušení jeho úsudku.\n\nBanner se jako Hulk dostane na útěku z Ria až do Střední Ameriky a odtud se v lidské podobě vrátí zpět do Virginie, aby se znovu shledal s Betty, která však nyní chodí s psychiatrem Leonardem Samsonem. V areálu Culverovy univerzity je Bruce napaden Rossovými vojáky, včetně Blonského, kteří se o něm dozvěděli díky zprávě od podezřívavého Samsona. Banner se změní v Hulka, útok armády odrazí a s Betty uprchne. Po nějaké době společně kontaktují Pana Blue, ve skutečnosti molekulárního biologa Samuela Sternse, se kterým se setkají v New Yorku. Ten jim poví, že vyvinul potenciální protilátku, která možná funguje pouze pro zvrácení každé jednotlivé proměny. Test na Bannerovi ale proběhne úspěšně. Sterns zároveň prozradí, že z Bannerových krevních vzorků, které mu zaslal z Brazílie, syntetizoval velké množství krve, která by mohla pomáhat v medicíně. Banner se ale bojí, aby Hulkova síla nepadla do rukou armády, proto chce tyto zásoby krve zničit.\n\nTěžce zraněný Blonsky se mezitím, díky účinkům malé dávky séra, zcela uzdraví a potřetí se společně s Rossem vydá chytit Bannera. To se jim ve Sternsově laboratoři skutečně povede a společně s Betty je naložen do vrtulníku. Blonsky však sám touží po Hulkově síle, proto donutí Sternse, aby mu aplikoval Bannerovu krev. Britský voják se poté díky kombinaci séra Supervoják a Bruceovy krve změní v šílené monstrum Abomination, větší a silnější než Hulk, které začne ničit Harlem. Protože právě Hulk je jedinou možností, jak ho zastavit, generál Ross Bannera propustí. Vědec vyskočí z vrtulníku, po dopadu se změní v Hulka a začne dlouhý souboj, ve kterém Blonského porazí, avšak na žádost Betty ho ušetří. Po bitvě opustí New York a o měsíc později dorazí do Britské Kolumbie, kde se v chatě uprostřed přírody snaží potlačovat svoji tranformaci. Místo toho však zjistí, že se dokáže změnit v Hulka i sám ze své vlastní vůle.\n\nTony Stark se v baru setká s generálem Rossem a informuje ho, že vzniká tým.\n\n\nLou Ferrigno namluvil několik slov, které řekl Hulk, a zároveň se ve filmu objevil v cameo roli (strážný na univerzitě). V nich se představili také Stan Lee (muž z Milwaukee otrávený limonádou) a Robert Downey Jr. (Tony Stark).\n\nPo natočení filmu \"Hulk\" v roce 2003 se plánoval sequel s chystaným uvedením do kin o dva roky později. K tomu však nedošlo a společnost Marvel Studios začala plánovat vlastní film o Hulkovi, který by měl jiný styl než předchozí snímek. Post režiséra druhého filmu série Marvel Cinematic Universe byl nabídnut Louisi Leterrierovi, který jej přijal. Zak Penn napsal během roku 2006 tři drafty scénáře, ale na předprodukci se dále nepodílel a věnoval se jiným projektům. V první polovině roku 2007 byl do hlavní role Bruce Bannera obsazen Edward Norton, který až do zahájení natáčení přepracovával a doplňoval Pennův scénář (podle rozhodnutí Writers Guild of America ale byl celý skript připsán Zaku Pennovi). Podle producentky Gale Anne Hurdové je \"Neuvěřitelný Hulk\" kombinací rebootu a sequelu snímku \"Hulk\", neboť novější film ignoruje řadu příběhových prvků předcházejícího filmu a jejich jediným společným jmenovatelem je Bruceovo ukrývání se v Jižní Americe.\n\nNatáčení filmu s rozpočtem 150 milionů dolarů probíhalo od července do listopadu 2007.\n\nSvětová premiéra filmu \"Neuvěřitelný Hulk\" proběhla 8. června 2008 v kalifornském Universal City. Do kin byl uváděn od 12. června téhož roku, přičemž v USA se v kinodistribuci objevil 13. června a v ČR 17. července 2008.\n\nV Severní Americe utržil snímek 134 806 913 dolarů, v ostatních zemích dalších 128 620 638 dolarů. Celosvětové tržby tak dosáhly 263 427 551 dolarů, což činí z \"Neuvěřitelného Hulka\" komerčně nejméně úspěšný film ze série Marvel Cinematic Universe.\n\nServer \"Kinobox.cz\" na základě vyhodnocení 15 recenzí z českých internetových stránek ohodnotil film \"Neuvěřitelný Hulk\" 68 %. Server \"Rotten Tomatoes\" udělil snímku známku 6,2/10 a to na základě 223 recenzí (z toho 149 jich bylo spokojených, tj. 67 %). Od serveru \"Metacritic\" získal film, podle 38 recenzí, celkem 61 ze 100 bodů.\n\nFilm \"Neuvěřitelný Hulk\" byl nominován na žánrovou cenu Saturn v kategorii Nejlepší sci-fi film.\n\nV dalších letech byla zmiňována a diskutována otázka sequelu, k realizaci žádného celovečerního filmu, jenž by byl zaměřen na Hulka, ale v rámci série Marvel Cinematic Universe (MCU) nedošlo. V ostatních filmech MCU byla role Bruce Bannera / Hulka přeobsazena – ztvárnil ho zde Mark Ruffalo, který pro všechny budoucí filmy nahradil Nortona.\n\n"}
{"id": "948022", "url": "https://cs.wikipedia.org/wiki?curid=948022", "title": "Jaroslav Faltýnek", "text": "Jaroslav Faltýnek\n\nJaroslav Faltýnek (* 28. dubna 1962 Prostějov) je český manažer a politik, první místopředseda hnutí ANO 2011, od října 2013 poslanec Poslanecké sněmovny PČR a předseda Poslaneckého klubu hnutí ANO 2011, bývalý zastupitel Olomouckého kraje a dlouholetý zastupitel města Prostějova. Je také členem představenstva konglomerátu Agrofert.\n\nVystudoval Agronomickou fakultu Vysoké školy zemědělské v Brně.\n\nOd roku 1984 pracoval jako agronom ZD Lešany, poté ředitel Agrární komory Prostějov a od roku 1995 ředitel divize Obchodních Sladoven Prostějov. Byl místopředsedou představenstva prostějovské společnosti Tchecomalt Group. Od roku 2001 působí ve společnosti Agrofert, nejdříve jako ředitel zemědělské divize a od roku 2007 jako člen představenstva.\n\nJaroslav Faltýnek je rozvedený a má dva syny.\n\nJedním z jeho koníčků je malování. Své obrazy prodává v dražbách pro charitativní účely, existují ale v této souvislosti i některé nejasnosti.\n\nDo politiky vstoupil v roce 1990, kdy byl zakládajícím členem Zemědělské strany. Jakožto člen této strany byl v komunálních volbách v roce 1994 zvolen na kandidátce subjektu \"Sdružení ČSSD, NK\" do Zastupitelstva města Prostějova. Po zániku Zemědělské strany vstoupil do ČSSD a za tuto stranu obhájil v komunálních volbách v roce 1998 mandát zastupitele, stejně jako v komunálních volbách v roce 2002, komunálních volbách v roce 2006 a komunálních volbách v roce 2010. V letech 1990 až 2012 navíc působil ve funkci radního města. Ve volbách v roce 2014 post zastupitele města za hnutí ANO 2011 obhájil.\n\nDo vyšší politiky vstoupil, když byl v krajských volbách v roce 2000 zvolen za ČSSD do Zastupitelstva Olomouckého kraje. V krajských volbách v roce 2004 nekandidoval. Zastupitelem Olomouckého kraje se tak opět stal až po krajských volbách v roce 2008, v nichž úspěšně kandidoval.\n\nV roce 2012 se rozhodl vystoupit z ČSSD a vstoupil do ANO 2011. V srpnu 2012 byl zvolen místopředsedou tohoto hnutí, funkci vykonával do března 2013 (pak už jen jako člen předsednictva). Ve volbách do Poslanecké sněmovny PČR v roce 2013 kandidoval v Olomouckém kraji jako lídr hnutí ANO 2011 a byl zvolen. Na konci října 2013 byl zvolen předsedou Poslaneckého klubu hnutí ANO 2011.\n\nNa III. sněmu hnutí ANO 2011 byl na konci února 2015 zvolen 1. místopředsedou hnutí. Při jeho volbě si vyzvedlo lístky 187 delegátů, z nich bylo 176 platných a pro Jaroslava Faltýnka hlasovalo 153 lidí (tj. 82 %). V krajských volbách v roce 2016 kandidoval za hnutí ANO 2011 do Zastupitelstva Olomouckého kraje, ale neuspěl. V únoru 2017 funkci prvního místopředsedy na IV. sněmu hnutí ANO 2011 obhájil. Tentokrát získal 142 hlasů od 205 delegátů (tj. 69 %). Jeho neúspěšnou protikandidátkou byla Jaroslava Pokorná Jermanová.\n\nV polovině srpna 2017 požádala Policie ČR Poslaneckou sněmovnu PČR o vydání Jaroslava Faltýnka a Andreje Babiše k trestnímu stíhání v kauze Čapí hnízdo. Faltýnek je podezřelý z dotačního podvodu ve formě účastenství. Na konci srpna 2017 jej doporučil Mandátový a imunitní výbor vydat a dne 6. září 2017 tak Sněmovna učinila.\n\nVe volbách do Poslanecké sněmovny PČR v roce 2017 byl lídrem hnutí ANO 2011 v Kraji Vysočina. Získal 5 339 preferenčních hlasů a obhájil tak mandát poslance. Dne 24. října 2017 se stal staronovým předsedou Poslaneckého klubu hnutí ANO 2011. V květnu 2018 rozhodl státní zástupce Jaroslav Šaroch o zrušení trestního stíhání Jaroslava Faltýnka.\n\nV komunálních volbách v roce 2018 obhájil za hnutí ANO 2011 post zastupitele města Prostějov (na kandidátce původně figuroval na 12. místě, vlivem preferenčních hlasů ale skončil třetí). Kvůli pracovnímu vytížení však na ustavujícím zastupitelstvu na mandát rezignoval. Na V. sněmu hnutí ANO 2011 opět obhájil post 1. místopředsedy hnutí. Jakožto jediný kandidát na tuto funkci získal 190 hlasů od 237 delegátů.\n"}
{"id": "948025", "url": "https://cs.wikipedia.org/wiki?curid=948025", "title": "Pustý rybník (Ralsko)", "text": "Pustý rybník (Ralsko)\n\nPustý rybník je odvodněné rašeliniště a mokřad regionálního významu s rozlohou cca 320 ha, nacházející se mezi Břehyní a Hradčanami, v okrese Česká Lípa, na katastrálním území Kuřívody města Ralsko. Jedná se o jednu z nejvýznamnějších lokalit Jestřebsko-hamerských kotlin, rozlohou je největší.\n\nRašeliniště tvoří vodní předěl mezi povodím Hradčanského (Hradčanské rybníky) a Břehyňského potoka (Břehyňský rybník), navazuje na podmáčené lesní porosty na obou stranách. Dělí se na tři části: \"Horní, Prostřední\" a \"Dolní\", které propojuje a odvodňuje síť melioračních příkopů v čele s prominentní Bělokamennou strouhou. Délka rašeliniště je cca 2 km, šířka cca 800 m, výška rašelinné vrstvy až 235 cm. Z přírodovědného hlediska území trpělo odvodněním, zahloubením melioračních příkopů. Dle \"Z. Dohnala\" (1960) je toto rašeliniště jediné v oblasti s nepřetržitým přirozeným vývojem.\n\nRoste zde klasická vegetace rašelinných borů, tj. klikva bahenní, kyhanka sivolistá, suchopýr pochvatý a vlochyně bahenní. Ze živočišstva je zde zastoupen jelen evropský, hojná je ještěrka živorodá, za potravou přilétá z okolních lokalit jeřáb popelavý.\n\nPustý rybník je součástí chráněné lokality Ptačí oblast Českolipsko - Dokeské pískovce a mokřady a zároveň Evropsky významné lokality Jestřebsko – Dokesko. Dále je navržen do rozšířené CHKO Kokořínsko – Máchův kraj.\n"}
{"id": "948026", "url": "https://cs.wikipedia.org/wiki?curid=948026", "title": "Moravci", "text": "Moravci\n\nMoravci je historický název pro moravským nářečím hovořící obyvatelstvo pruského Slezska žijící severně od řeky Opavy.\n\nMezním je rok 1742, kdy oblast dnešního Hlučínska, Ratibořska a Hlubčicka připadla Pruskému království a místní obyvatelstvo bylo po téměř dvě století vystaveno silné germanizaci (která zesílila zejména po roce 1871, kdy došlo ke sjednocení německých států a vzniku Německého císařství). Jelikož se tak stalo v době, kdy ještě v Evropě neexistovalo silné národní uvědomění, Moravci nerozeznávali mezi německým a českým pojetím patriotismu. V praxi to znamenalo, že Moravci se národnostně sice cítili jako Němci a pruský stát považovali za svou vlast, ale hovořili jak svým „moravským“ nářečím, tak německy. Po roce 1871 byla sice jediným úředním jazykem v celém Prusku němčina, tato „moravština“ se dala i nadále studovat na gymnáziích v Ratiboři a Hlubčicích. První ryze české gymnázium vzniklo až v roce 1920 v Hlučíně. \n\nPo 1. světové válce se část Moravsců, žijících na Hlučínsku, ocitla v Československé republice. V moderní době se pro Moravce žijící na Hlučínsku vžilo označení Prajzové/Prajzáci.\n\nZbylá část Moravců se po 2. světové válce octila v Polsku. Dodnes se moravské tradice pěstují zejména ve městě Krzanowice.\n\n\n\n\n"}
{"id": "948027", "url": "https://cs.wikipedia.org/wiki?curid=948027", "title": "Chorvatský fotbalový pohár", "text": "Chorvatský fotbalový pohár\n\nChorvatský fotbalový pohár (chorvatsky \"Hrvatski nogometni kup\") je pohárová vyřazovací soutěž v chorvatském fotbalu organizovaná Chorvatským fotbalovým svazem (Hrvatski nogometni savez − HNS).\n\nPořádá se od roku 1992 (po rozpadu Jugoslávie), prvním vítězem se v roce 1992 stal klub Inter Zaprešić. Vítěz chorvatského poháru se kvalifikuje do Evropské ligy (pokud je zároveň prvoligovým vítězem, kvalifikuje se do Ligy mistrů a jeho místo v Evropské lize zaujme poražený finalista) a do chorvatského Superpoháru.\n\nAktuálním vítězem ze sezóny 2019/20 je Rijeka.\n\nZdroj:\nPozn.:\n\n\n"}
{"id": "948030", "url": "https://cs.wikipedia.org/wiki?curid=948030", "title": "Kateřina z Foix-Candale", "text": "Kateřina z Foix-Candale\n\nKateřina z Foix-Candale (kolem 1455 – zemřela před 1494) byla navarrská infantka, hraběnka z Candale a Benagues, babička českého krále Ludvíka Jagellonského.\n\nKateřina z Foix byla jednou z mnoha dcer Gastona IV., hraběte z Foix-Béarn a Eleonory Navarrské. V roce 1469 se provdala za Gastona II. z Foix a Candale. Zemřela před 30. lednem 1494, kdy se její manžel podruhé oženil.\nSpolečně měli čtyři děti:\n"}
{"id": "948031", "url": "https://cs.wikipedia.org/wiki?curid=948031", "title": "Valencia Open 500 2013", "text": "Valencia Open 500 2013\n\nValencia Open 500 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v hale Ágora komplexu Města umění a věd. Konal se mezi 21. až 27. říjnem 2013 ve španělské Valencii jako 19. ročník turnaje.\n\nTurnaj s rozpočtem 2 171 095 eur patřil do kategorie ATP World Tour 500. Nejvýše nasazeným hráčem ve dvouhře byl třetí tenista světa David Ferrer ze Španělska, který jako obhájce titulu ve finále nestačila na ruského hráče Michaila Južného.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "948032", "url": "https://cs.wikipedia.org/wiki?curid=948032", "title": "Swiss Indoors 2013", "text": "Swiss Indoors 2013\n\nSwiss Indoors 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem arény St. Jakobshalle. Konal se mezi 21. až 27. říjnem 2013 v švýcarské Basileji jako 44. ročník turnaje.\n\nTurnaj s rozpočtem 1 988 835 eur patřil do kategorie ATP World Tour 500. Nejvýše nasazeným hráčem ve dvouhře byl pátý tenista světa Juan Martín del Potro z Argentiny, který titul obhájil po finálové výhře nad bývalou švýcarskou světovou jedničkou Rogerem Federerem.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "948033", "url": "https://cs.wikipedia.org/wiki?curid=948033", "title": "Jaroslav Klaška", "text": "Jaroslav Klaška\n\nJaroslav Klaška (* 28. června 1962 Brno) je český politik, v letech 2013 až 2017 poslanec Poslanecké sněmovny PČR, v letech 2006 až 2014 starosta města Šlapanice a člen KDU-ČSL.\n\nNarodil se v červnu 1962, je ženatý, má tři děti. Původní profesí architekt, vystudoval Střední průmyslovou školu stavební v Brně a Fakultu architektury Vysokého učení technického v Brně. Pracoval v projekčním ústavu Brnoprojekt, dále na stavebním úřadě Městského úřadu Šlapanice a v Brněnských vodárnách a.s.\n\nOd 23. listopadu 2006 byl uvolněn k výkonu funkce starosty města Šlapanic. Je předsedou Svazku pro vodovody a kanalizace Šlapanicko, předsedou obecně prospěšné společnosti Mohyla míru – Austerlitz, o.p.s. a místopředsedou Komise regionálního rozvoje Rady Jihomoravského kraje.\n\nMezi jeho koníčky patří hudba, dějiny architektury, sport - zejména formule 1, rád plave, vzdělává se v německém jazyce, rád přednáší a diskutuje s mladými lidmi i všemi, kdo mají zájem o veřejný život.\n\nV komunálních volbách v roce 1994 a v komunálních volbách v roce 1998 neúspěšně kandidoval jako člen KDU-ČSL do Zastupitelstva města Šlapanic, později uspěl v komunálních volbách v roce 2002. byl zvolen zastupitelem města Šlapanice. Mandát zastupitele města pak obhájil v komunálních volbách v roce 2006, v roce 2010. i v roce 2014. V listopadu 2006 uspěl jako lídr kandidátky KDU-ČSL v komunálních volbách a stal se starostou města Šlapanice. Post obhájil v roce 2010 opět zvolen a pokračoval 2. volební období ve funkci starosty města. Ve volbách roku 2014 byl opět zvolen zastupitelem města, ale starostou už se nestal. Krátce poté upřednostnil práci poslance a na post zastupitele města Šlapanice rezignoval.\n\nParalelně s komunální politikou se účastnil krajských voleb v roce 2000, kdy kandidoval za KDU-ČSL do Zastupitelstva Jihomoravského kraje, ale neuspěl. Podobně i v krajských volbách v roce 2008 a v krajských volbách v roce 2012. O zisk mandátu se pokoušel i v krajských volbách v roce 2016, ale opět nebyl zvolen.\n\nVe volbách do Poslanecké sněmovny PČR v roce 2013 kandidoval z druhého místa v Jihomoravském kraji za KDU-ČSL a byl zvolen. Od února 2014 je 1. místopředsedou poslaneckého klubu KDU-ČSL. Zabývá se především ekonomickými a hospodářskými tématy – v Poslanecké sněmovně pracuje jako místopředseda Rozpočtového výboru a člen Hospodářského výboru.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KDU-ČSL v Jihomoravském kraji, ale neuspěl (skončil jako první náhradník). V roce 2020 bude kandidovat za obvod č. 57 Vyškov do Senátu.\n"}
{"id": "948034", "url": "https://cs.wikipedia.org/wiki?curid=948034", "title": "Gypie Mayo", "text": "Gypie Mayo\n\nGypie Mayo (rodným jménem John Phillip Cawthra; 24. července 1951 − 23. října 2013) byl britský rockový kytarista. Ke kytaře se dostal poté, co slyšel píseň „Apache“ v podání skupiny The Shadows. Hudbě se začal věnovat v roce 1969, kdy hrál v bluesové kapele White Mule. Později působil v několika dalších skupinách. V letech 1977 až 1981 byl členem skupiny Dr. Feelgood. V roce 1996 se stal členem skupiny The Yardbirds, ve které působil do roku 2004.\n"}
{"id": "948035", "url": "https://cs.wikipedia.org/wiki?curid=948035", "title": "Lee Cronbach", "text": "Lee Cronbach\n\nLee Joseph Cronbach (22. dubna 1916, Fresno – 1. října 2001) byl americký psycholog, profesor Stanfordovy univerzity, 48. nejcitovanější psycholog ve 20. století.\n\nPředstavitel psychometriky, zaobíral se především pedagogickou psychologií, významně přispěl k rozvoji psychologických testů, zejména definicí ukazatele reliability ve smyslu vnitřní konzistence, dnes označovaného jako Cronbachovo alfa.\n\n"}
{"id": "948036", "url": "https://cs.wikipedia.org/wiki?curid=948036", "title": "Grasse", "text": "Grasse\n\nGrasse je francouzské město v departementu Alpes-Maritimes v regionu Provence-Alpes-Côte d'Azur. V roce 2010 zde žilo 51 036 obyvatel. Je centrem arrondissementu Grasse. Je považováno za hlavní město parfémů. Grasse dosáhlo ocenění v soutěžích o květinovou výzdobu, o město umění a historie. Má i titul město internetu. Původ názvu není oficiálně určen. Jedna varianta nabízí pojmenování po mazlavé hlíně (francouzsky grasse znamená kluzký, mazlavý), která svou úrodností poskytuje podmínky pro pěstování květin. Jiný udává odvozeninu od \"Podium grassum\", což znamená v překladu z latiny do francouzštiny \"Grand Puy\" (Velký vrch). Zároveň je to název kopce na kterém se nachází původní centrum města.\n\nMěsto má rozlohu 44,44 km. Nejvyšší bod je ve výšce 1061 m n. m., nejnižší bod se nachází ve výšce 80 m n. m.\n\n\"Počet obyvatel\"\nHistorie městečka spadá až do 7. století, kdy se zde usadili první obyvatelé. Písemné doložení názvu města je z 9. století n.l. Mezi nejstarší památky románská katedrála Notre-Dame-du-Puy de Grasse z 10–11. století přestavěna v 17. století, ve kterém jsou tři díla od Rubense. Bývalý biskupský palác z 12. století je dnes radnicí. Tradičním řemeslem bylo činění kůží, která vznikla ve středověku. Vyčiněné kůže byly vyváženy do Janova nebo do Pisy, se kterými měla Grasse dobré obchodní kontakty. Postupně se ke koželužství přidala řemesla vyrábějící kožené výrobky - pásky, kabelky, rukavice ap. V 16. století daroval rukavičkář Galimard pár navoněných rukaviček Kateřině Medicejské. Od té chvíle královský dvůr a vyšší společnost začal odebírat od něj rukavičky, čímž si získal výrobce Galimard světové renomé. Zlomovým obdobím bylo 17. století pro kožedělnou výrobu a rukavičkářství v Grasse. Velká konkurence města Nice, zatížení vysokými daněmi zapříčinilo postupný úpadek tohoto řemesla. Zkušenosti s výrobou vonných esencí zajistilo Grasse nový rozkvět.\n\nV roce 1747 je založena nejstarší parfumérie \"Galimard Parfumeur, v roce 1849 vzniká Molinard Parfumeur.\" V roce 1926 rodinná firma Fragonard Parfumeur používá ve svém názvu jméno slavného francouzského malíře Jeana-Honoré Fragonarda rodáka z Grasse. V těchto rodinných firmách můžete najít muzeum parfémů nebo prodejnu, ve které si můžete zakoupit parfumérské produkty vyrobené tradičními metodami.\n\nV okolí Grasse se tradičně pěstovaly aromatické byliny jako levandule, myrta, jasmín, růže, mimóza, květ pomerančovníku. Vůně těchto rostlin, ale i dovážených rostlin např. pačuli, daly základ k tomu, aby se Grasse stalo světovým hlavním městem parfémů. Několik desetiletí byl jasmín hlavní a důležitou komoditou. Tato vůně se přidávala do parfémované vody k mytí rukou. Aktuálně je v Grasse parfumerský průmysl hlavní ekonomickou činností. Je zde asi 60 podniků, které zaměstnávají na 3500 osob z města i okolí. Celkem asi 10 tisíc z 45 tisíc obyvatel Grasse je ekonomicky propojeno s parfumérským průmyslem. Polovina daňových příjmů města pochází právě z tohoto odvětví.\n\nPrůmysl produkuje přírodní suroviny (esenciální oleje, koncentrované oleje a 100% olej, pryskyřice a destiláty). Tyto se používají k výrobě parfémů, které jsou smíchány s asi 80% alkoholu. Potravinářské aroma, které se začalo vyrábět kolem roku 1970, tvoří polovinu produkce v parfumérii a místní region Grasse je aktuálně na předním místě na světě v jeho produkci. Představuje více jak polovinu francouzské produkce v parfumérii a aroma a 7-8 % celosvětové produkce.\nV období let 1960 –1970 zde investovaly velké obchodní skupiny ze zahraničí do místních rodinných podniků a jejich továren (např. Chiris, Givaudan-Poure a Lautier). Současné parfémy obsahují většinou syntetické vůně. Kvůli světové konkurenci těchto chemických vůní místní průmysl nemohl cenově konkurovat. Profituje na výrobě základních esenciálních olejů a na úrovni subdodavatelů. Velké značky, např. Chanel, vlastní své plantáže růží a jasmínu přímo v Grasse. K výrobě jednoho litru parfému je zapotřebí jedné tuny okvětních lístků. Výroba parfému trvá přibližně šest měsíců.\n\nSpecializovanou profesí v oboru parfémů a vůní je tzv. NOS. Tito odborníci tři roky studují (hlavně chemii) a teprve po 7 letech praxe se stávají odborníky, kteří jsou schopni rozeznat až 2000 vůní. V Grasse je 13 špičkových odborníků z asi 50 z celého světa. Tito odborníci nesmí kouřit, pít alkohol a jíst kořeněná jídla aby si nepoškodili čichové buňky.\n\n\n\n\n\nV městě Grasse byly natáčeny scény do filmu \"\", natočený podle stejnojmenného románu \"Parfém\" německého spisovatele Patricka Süskinda.\n\nOd 3-4. srpna 1946 je ve městě Grasse každoročně konána Jasmínová slavnost (\"Fête du Jasmin\" nebo \"La Jasminade)\" s průvodem alegorických vozů a ohňostroji.\nKaždoročně v květnu se koná mezinárodní výstava růží \"Expo Rose\".\n\n"}
{"id": "948040", "url": "https://cs.wikipedia.org/wiki?curid=948040", "title": "Southampton (rozcestník)", "text": "Southampton (rozcestník)\n\nSouthampton může být:\n\n"}
{"id": "948045", "url": "https://cs.wikipedia.org/wiki?curid=948045", "title": "Josef Uhlík", "text": "Josef Uhlík\n\nJosef Uhlík (* 27. února 1963 Ratíškovice) je český politik, v letech 2013 až 2017 poslanec Poslanecké sněmovny PČR, v letech 1998 až 2014 a opět od roku 2018 starosta obce Ratíškovice, člen KDU-ČSL.\n\nPo absolvování Střední průmyslové stavební školy v Hodoníně dále vystudoval Vysokou školu báňskou v Ostravě. Následně působil na různých pozicích v Jihomoravských lignitových dolech.\n\nJosef Uhlík je ženatý a má dvě děti.\n\nDo politiky vstoupil na komunální úrovni, když byl jako nestraník na kandidátce KDU-ČSL zvolen v komunálních volbách v roce 1994 zastupitelem obce Ratíškovice a v komunálních volbách v roce 1998 i v komunálních volbách v roce 2002 mandát obhájil. Následně vstoupil do KDU-ČSL. Zastupitelem obce byl zvolen i v komunálních volbách v roce 2006 a komunálních volbách v roce 2010. Kromě funkce zastupitele vykonával v letech 1994 až 1998 také funkci místostarosty obce a od roku 1998 byl starostou obce (znovu zvolen v letech 2002, 2006 a 2010).\n\nDo vyšší politiky se pokoušel vstoupit, když v krajských volbách v roce 2008 kandidoval za KDU-ČSL do Zastupitelstva Jihomoravského kraje, ale neuspěl. Podobně dopadl i v krajských volbách v roce 2012. O zisk mandátu se pokouší i v krajských volbách v roce 2016.\n\nVe volbách do Poslanecké sněmovny PČR v roce 2013 kandidoval ze třetího místa v Jihomoravském kraji za KDU-ČSL a byl zvolen.\n\nV komunálních volbách v roce 2014 obhájil za KDU-ČSL post zastupitele obce Ratíškovice. Vzhledem ke své poslanecké funkci však již neusiloval o post starosty. Ve volbách do Poslanecké sněmovny PČR v roce 2017 obhajoval svůj poslanecký mandát za KDU-ČSL v Jihomoravském kraji, ale neuspěl.\n\nV komunálních volbách v roce 2018 obhájil post zastupitele obce Ratíškovice, když vedl tamní kandidátku KDU-ČSL. Následně se na konci října 2018 stal po čtyřleté pauze starostou obce.\n"}
{"id": "948048", "url": "https://cs.wikipedia.org/wiki?curid=948048", "title": "Moralita", "text": "Moralita\n\nMoralita je původně alegorický žánr středověké duchovní hry, v níž vystupují postavy ztělesňující abstraktní pojmy mravních vlastností (Ctnost, Neřest, Pokora, Lenost atp.). Nyní se toto slovo také používá pro označení literárního díla vyznívajícího jako mravní výzva.\nStředověké morality mají mravoučné tendence a jako takové patří do oblasti didaktické literatury. Spojují v sobě alegorickou personifikaci náboženských pojmů s realistickým prožíváním pozemského života a ukazují bezvýznamnost pozemského vlastnictví proti smrti a nutnost pokání.\n\nMorality vznikaly v pozdním středověku nejprve ve Francii a v Anglii, ale brzy se rozšířily po celé Evropě. Nejznámější moralitou je pozdně středověká anglická hra \"Kdokoli\" (asi 1485, Everyman), zachycující poslední den Člověka, pro kterého přichází Smrt.\n\n"}
{"id": "948050", "url": "https://cs.wikipedia.org/wiki?curid=948050", "title": "Memphis, Tennessee (píseň)", "text": "Memphis, Tennessee (píseň)\n\n„Memphis, Tennessee“ nebo také „Memphis“ je píseň amerického zpěváka a kytaristy Chucka Berryho. Poprvé vyšla v červnu 1959 jako B-strana singlu „Back in the U.S.A.“. V roce 1963 vyšla ve Spojeném království, tentokrát jako druhá strana singlu „Let It Rock“. V pozdějších letech píseň nahrála řada dalších hudebníků, mezi které patří Johnny Rivers, John Cale nebo skupina The Beatles.\n\n"}
{"id": "948055", "url": "https://cs.wikipedia.org/wiki?curid=948055", "title": "Čilimka", "text": "Čilimka\n\nČilimka (\"Calicotome\", syn. \"Calycotome\") je rod rostlin z čeledi bobovité. Čilimky jsou trnité nevysoké keře s trojčetnými listy a žlutými květy, rostoucí v počtu pěti druhů v zemích kolem Středozemního moře. Jejich ekonomický význam je okrajový.\n\nČilimky jsou nevysoké opadavé (výjimečně stálezelené) trnité keře s trojčetnými řapíkatými listy složenými z drobných přisedlých lístků. Květy jsou žluté, motýlovité, jednotlivé nebo v úžlabních svazečcích. Kalich je kuželovitý, zakončený pěti zuby. Pavéza je vzpřímená, vejčitá, delší než křídla a člunek. Křídla jsou podlouhle obvejčitá, člunek je tupý a zahnutý. Tyčinky jsou jednobratré. Semeník je přisedlý, s mnoha vajíčky a zahnutou čnělkou nesoucí hlavatou bliznu. Lusky jsou podlouhlé, úzké a zploštělé, ztlustlé nebo křídlaté, pukavé. Obsahují několik semen, která nejsou oddělena přehrádkami.\n\nRod čilimka zahrnuje 4 až 5 druhů. Je rozšířen v zemích okolo Středozemního moře včetně severní Afriky. Druh \"C. villosa\" je rozšířen téměř v celé jižní Evropě a v severní Africe a zasahuje i do jihozápadní Asie. \"C. spinosa\" se vyskytuje v západní polovině Středomoří a v Alžírsku. \"C. rigida\" je endemitem Libye.\n\nČilimky rostou ponejvíce jako součást stálezelené středomořské keřovité vegetace (makchie) na suchých a skalnatých místech. Čilimka \"C. spinosa\" zdomácněla i na Novém Zélandu.\n\n\nVýznam čilimek je okrajový. \"Calicotome villosa\" dominuje na narušených místech v Izraeli a tvoří mezistupeň vývoje k přirozené stromovité vegetaci.\nČilimka \"Calicotome spinosa\" je uváděna ze sbírek Pražské botanické zahrady v Tróji.\n\n"}
{"id": "948058", "url": "https://cs.wikipedia.org/wiki?curid=948058", "title": "Kompozitní výztuž", "text": "Kompozitní výztuž\n\nKompozitní výztuž je moderní stavební materiál, který umožňuje snižovat náklady na zakládání staveb a další betonové konstrukce, přičemž současně zvyšuje jejich užitné vlastnosti. Výztuž z vláknových kompozitů je vyrobena z vysokopevnostních vláken, jež jsou obalena polymerní matricí. Tato vlákna jsou hlavním nositelem pevnostních vlastností a vyznačují se značně vysokou pevností a tuhostí v tahu. Kompozitní výztuže tvoří až několik miliónů tenkých vláken, jež jsou vzájemně spojena polymerní matricí ve formě určitého typu syntetické pryskyřice, jejímž úkolem je chránit vlákna před poškozením a současně zajišťovat jejich polohu. \nKompozitní laminátové výztuže jsou analogem tradičních výztuží kovových. Vyrovnají se jim ve všech parametrech a vyhovují veškerým soudobým požadavkům. \nKompozitní výztuže našly široké uplatnění v zahraničí, například v Japonsku, kde se využívají k armování betonových konstrukcí, na něž se kladou zvýšené požadavky z hlediska seizmické odolnosti. Podle složení se kompozitní polymerové výztuže dělí na laminátové a čedičové. Z hlediska konstrukce je tyčová a může být vyráběna se stavebním nebo hladkým profilem. Коmpozitní čedičová plastová výztuž má ještě větší pevnost než sklolaminátová, je však výrazně dražší. \n\nVýroba se uskutečňuje za použití nejnovějších technologií a odpovídá všem požadavkům norem na vysokou kvalitu. Vnější vzhled nekovové výztuže se nijak nápadně neodlišuje od vzhledu kovových analogů – je to tyč vroubkovaná spirálou ze skleněného vlákna. Výrobní technologie umožňuje výrobu výztuže libovolné délky.\nPodrobnější informace o výrobním procesu lze nalézt na Youtubu s názvem \"Kompozitní výztuž výroba\".\nKompozitní výztuže jsou používány v průmyslovém a občanském stavebnictví pro výstavbu obytných, společenských a průmyslových budov, při výstavbě nízkopodlažních a rodinných domků pro použití v betonových konstrukcích, pro vrstvené zdivo s pružným spojením, pro opravy betonových povrchů a zděných konstrukcí, jakož i pro práce prováděné v zimním období, když jsou aplikovány urychlovače vytvrzování malty a nemrznoucí přísady, které způsobují korozi ocelové výztuže.\nV silničním stavitelství se používá pro výstavbu násypů, přípravy povrchů, pro silniční prvky, které jsou vystaveny působení agresivních látek proti námraze, pro kombinované silniční prvky (například jako \"asfalt - kolejnice\"). Používá se také k zpevnění svahů silnic, při stavbě mostů (vozovka, jízdní povrchy, konstrukcích mostních polí apod.), pro zesílení břehů.\nPříklad použití kompozitmí výztuže lze nalézt na Youtubu s názvem \"Kompozitní výztuž - Betonování podlahy \"\n\n\n"}
{"id": "948062", "url": "https://cs.wikipedia.org/wiki?curid=948062", "title": "Karel Srp starší", "text": "Karel Srp starší\n\nKarel Srp starší (* 18. ledna 1937 Beroun) je český hudební publicista a dlouholetý předseda Jazzové sekce.\n\nPo vzniku Jazzové sekce byl Karel Srp nejprve jejím místopředsedou a později předsedou. Když byla široká kulturní činnost Jazzové sekce režimem vyhodnocena jako problémová, stala se sekce předmětem zájmu Státní bezpečnosti. Ta zahájila akci Jazz, monitorovala aktivity sekce, jejího vedení i vybraných členů. Vztahy s režimem postupně přerostly v ostrou konfrontaci, při níž se Karel Srp a další členové sekce tvrdě bránili snahám o její zákaz či zásadní omezení jejích dosavadních aktivit. V roce 1986 byl Karel Srp zatčen a následně zařazen do politického procesu se členy Jazzové sekce. Odsouzen byl k nepodmíněnému trestu odnětí svobody na 16 měsíců. Po propuštění se ihned opět zapojil do činnosti sekce.\n\nJako předseda Jazzové sekce zorganizoval Srp koncem února 2013 v jejím sídle soukromou oslavu pro nově zvoleného (ještě neúřadujícího) prezidenta Miloše Zemana, jehož před volbami podporoval. Dne 28. října 2013 ho prezident Miloš Zeman vyznamenal medailí Za zásluhy.\n\nV roce 2017 podal Karel Srp žalobu na Jaroslava Hutku na ochranu osobnosti. \n\nV dokumentech Státní bezpečnosti Karel Srp figuruje jako její tajný spolupracovník HUDEBNÍK (registrační číslo 25280), vedený v kategoriích důvěrník, v letech 1979–1982 jako agent a roku 1983 jako důvěrník. Na 151 schůzkách měl Srp podat celkem 299 zpráv. To se stalo předmětem skandálu, který vypukl roku 1999 po oznámení Srpovy senátorské kandidatury v doplňovacích volbách do Senátu Parlamentu České republiky.\n\nPři ukončení spolupráce roku 1982 si StB poznamenala: „Po zrušení Jazzové sekce … ztratil zpravodajské možnosti, neboť do té doby byl z titulu své funkce využíván jako vlivová agentura v akci Kapela. … Pramen si začal uvědomovat ztrátu důležitosti pro StB, a protože chtěl zůstat ve zpravodajské síti StB, začal podávat zkreslené informace. Prováděnou kontrolou agenturně operativními prostředky byly od r. 1981 zaznamenány signály, že HUDEBNÍK má tendence k neserióznosti. … Vzhledem k těmto skutečnostem ztratil HUDEBNÍK pro zpravodajskou síť význam.“ Roku 1983 byl na Karla Srpa znovu založen svazek v kategorii důvěrník. Cílem bylo využít jeho zaměstnání v hudebním vydavatelství Panton a kontaktů na americkém velvyslanectví v Praze. Zprávy jím podávané v této době byly velmi obecné a snadno dostupné z jiných zdrojů. Srp se hájil, že jeho styky s StB byly součástí konspirativní hry dohodnuté mezi členy Jazzové sekce s cílem předávat irelevantní informace.\n\nVe svazku písničkáře Vladimíra Merty se nachází jedno udání podané Karlem Srpem na Ladislava Zajíčka, zakladatele konkurenční organizace Sekce mladé hudby, se kterou měla Jazzová sekce napjaté vztahy, a sám Srp Zajíčka nepravdivě obviňoval ze spolupráce s StB, což v 90. letech potvrdil i sám Zajíček. Vladimír Merta situaci po pročtení svého svazku věc zhodnotil následovně: „\"Vždycky jsem si myslel, že agent byl Zajíček, ale místo něj jsem v seznamech našel Srpa.\"“\n\nHudební publicista a člen Jazzové sekce Josef Vlček uvedl, že v době rostoucího nátlaku ze strany Bezpečnosti na členy Jazzové sekce a jejich častého předvolávání on sám se Srpovým souhlasem a instrukcemi podepsal spolupráci s StB. Zdůvodnil to tak, že tímto způsobem mohli kontrolovat, jaké informace StB získá.\n\nPísničkář Jaroslav Hutka uvedl: „\"Když jsem poprvé dostal svůj spis,… Příjemné překvapení bylo, že z mého okolí nikdo neudával. Jediný podstatnější udavač byl Karel Srp, tehdejší šéf Jazzové sekce. Od něj se dozvěděli docela podstatné věci… Pamatuju si, že za mnou přišel jazzman, půjčil jsem mu desky a zajímalo ho všechno, co dělám. Vím, o čem jsme tehdy mluvili, to ve spisu prostě i bylo. Před tím navíc byla stránka, že o mně mají málo informací a že za mnou musí někoho poslat. Další stránka už byla návštěva Karla Srpa. On dodnes sám nevěří, že udával.\"“\n\nMěstský soud v Praze 13. prosince 2000 rozhodl, že Karel Srp byl ve spisech komunistické StB evidován jako její spolupracovník neoprávněně, ovšem pouze na základě skutečnosti, že nelze ověřit autenticitu jeho podpisu z rekonstruovaného mikrofišového záznamu. Navíc v době vydání rozsudku nebyla k dispozici další později zveřejněná rozsáhlá svazková agenda, která jednoznačně potvrzuje rozsáhlou vědomou agenturní činnost Karla Srpa pro Státní bezpečnost.\n\nUmělecká skupina PodeBal roku 2000 zařadila Karla Srpa do své výstavy „MALIK URVI“ (GEN – Gallery of Established Nomenclature).\n\nDne 19. ledna 2017 jej prezident Zeman chtěl jmenovat na pětileté funkční období členem devítičlenné Etické komise České republiky pro ocenění účastníků odboje a odporu proti komunismu. Komise funguje při úřadu vlády a vyřizuje odvolání žadatelů o osvědčení příslušníka protikomunistického odboje, pokud neuspějí se svou žádostí u ministerstva obrany. Právě Srpovi dříve osvědčení nevydala, což by mohlo být i překážkou členství. Jmenování však odmítl stvrdit svým podpisem premiér Sobotka. Proti Srpovu jmenování protestoval např. Miroslav Vodrážka z Centra pro dokumentaci totalitních režimů, někdejší bývalí aktivisté a členové výboru Jazzové sekce i samotná etická komise. Rozhodnutí premiéra nepodepsat návrh ocenil mimo jiné ministr kultury a bývalý ředitel Ústavu pro studium totalitních režimů Daniel Herman. Sám Srp v rozhovoru pro \"Novinky.cz\" ke stávajícím členům komise mimo jiné uvedl: „\"Jsou to kariéristé. Jenže my na ně budeme pořád dohlížet. Ať si z nás nechtějí udělat nepřátele nebo my je tak rozmázneme od Pitharta až já nevím kam. Nebudeme si brát servítky. Máme tu materiály proti každému a pro každého. Nejsme Ústav pro studium totalitních režimů.\"“\n\nDne 21. července 2017 navrhl prezident Zeman Karla Srpa jako nového člena Rady Ústavu pro studium totalitních režimů (ÚSTR), přestože Karel Srp nesplňuje zákonem (č. 181/2007 Sb.) dané podmínky členství v ÚSTR, neboť byl před 15. únorem 1990 členem Komunistické strany Československa a byl evidovaným spolupracovníkem bezpečnostních složek. K tomu doplňuje historik Petr Blažek jednak to, že Srpova členská karta (KSČ) je součástí Národního archivu, jednak že pan Srp evidován jako spolupracovník byl – „\"Zákon nevyžaduje, aby někdo posuzoval míru té spolupráce\".“\n\n\n\n"}
{"id": "948064", "url": "https://cs.wikipedia.org/wiki?curid=948064", "title": "Swiss Indoors 2013 – mužská dvouhra", "text": "Swiss Indoors 2013 – mužská dvouhra\n\nDo soutěže mužské dvouhry na tenisovém turnaji Swiss Indoors 2013 nastoupilo třicet dva hráčů. Obhájcem titulu byl argentinský hráč Juan Martín del Potro, jenž soutěž opět vyhrál.\n\nVítězem se stal nejvýše nasazený Juan Martín del Potro, který ve finále zdolal švýcarskou turnajovou trojku Rogera Federera po třísetovém průběhu 7–6, 2–6 a 6–4.\n\nV probíhající sezóně si tak del Potro připsal, po trofejích na Rotterdam Open, Citi Open a Japan Open Tennis Championships, čtvrté turnajové vítězství a úhrnem 17. singlový titul kariéry.\n\nRoger Federer se stal druhým mužským tenistou otevřené éry tenisu, který se desetkrát probojoval do finále konkrétního turnaje, čímž vyrovnal rekord Argentince Guillerma Vilase.\n\n\n"}
{"id": "948065", "url": "https://cs.wikipedia.org/wiki?curid=948065", "title": "Saunders", "text": "Saunders\n\nPříjmení Saunders nosí více různých osob:\n\n\n"}
{"id": "948066", "url": "https://cs.wikipedia.org/wiki?curid=948066", "title": "Sanders", "text": "Sanders\n\nPříjmení Sanders nosí více různých osob:\n\n"}
{"id": "948068", "url": "https://cs.wikipedia.org/wiki?curid=948068", "title": "Ric Sanders", "text": "Ric Sanders\n\nRic Sanders (* 8. prosince 1952 Birmingham) je britský houslista. Svou profesionální kariéru zahájil v roce 1972 jako člen skupiny japonského hudebníka Stomu Yamashta. Později byl členem skupin Soft Machine a The Albion Band. Od roku 1985 působí ve skupině Fairport Convention. Během své kariéry spolupracoval i s dalšími hudebníky, mezi které patří Michael Garrick, Loudon Wainwright III, Roy Harper nebo skupina Jethro Tull.\n"}
{"id": "948069", "url": "https://cs.wikipedia.org/wiki?curid=948069", "title": "Valencia Open 500 2013 – mužská dvouhra", "text": "Valencia Open 500 2013 – mužská dvouhra\n\nDo soutěže mužské dvouhry na tenisovém turnaji Valencia Open 500 2013 nastoupilo třicet dva hráčů. Obhájcem titulu byl třetí hráč světa David Ferrer, jenž odešel z boje o turnajovou trofej jako poražený finalista.\n\nVítězem soutěže dvouhry se stal nenasazený ruský tenista Michail Južnyj, který ve finále zdolal španělskou turnajovou jedničku Davida Ferrera po dvousetovém průběhu 6–3 a 7–5.\n\nV probíhající sezóně si tak Južnyj připsal, po červencové trofeji na gstaadském Swiss Open, druhé turnajové vítězství a úhrnem 10. singlový titul kariéry.\n\n\n"}
{"id": "948070", "url": "https://cs.wikipedia.org/wiki?curid=948070", "title": "Michaela Haladová", "text": "Michaela Haladová\n\nMichaela Haladová (* 30. prosince 1990 Strakonice) je česká modelka a choreografka, II. vicemiss Miss Tourism World 2013, tanečnice, lektorka společenských tanců a moderátorka.\n\nPochází ze Strakonic, kde také navštěvovala Základní školu F. L. Čelakovského s rozšířenou výukou jazyků. V letech 2006-2010 studovala na gymnáziu ve Strakonicích. Po studiu na Fakultě podnikohospodářské Vysoké školy ekonomické v Praze studuje nyní na Vysoké škole obchodní v Praze magisterský obor Management cestovního ruchu. Ovládá anglický, ruský a německý jazyk (Sprachdiplom Mittelstufe B2).\n\nOd svých 5 let začala tancovat společenské tance. Věnovala se jim 12 let až do roku 2008, kdy skončila se soutěžním tancem. Od roku 2005 taneční třída M v latinskoamerických i standardních tancích. Zúčastnila se mezinárodních tanečních soutěží v Moskvě, Berlíně, Vídni, Záhřebu, Linzi či Wellsu. Největší taneční úspěchy:\n\n2008–2016 vedení tanečních kurzů a soustředění, dětí i dospělých, choreografie eventů, tanečních exhibic, akcí typu Miss, maturitních plesů, svateb, management módních přehlídek, maturitních plesů, firemních akcí.\n\nspolečná taneční choreografie ve stylu Brazílie pro finalistky Miss Aerobik 2016\n\nchoreografie finalistek Missis Aerobik pro módní přehlídku společenských šatů\n\ntaneční brazilská choreografie dle vzoru OH 2016 v Brazílii pro tříměsíční letní taneční road show po ČR\n\nchoreografie společné taneční přehlídky všech finalistek ve sportovním oblečení Litex\n\nchoreografie a idea pro volnou disciplínu Moniky Krpálkové\n\nspolečná dvojitá choreografie všech finalistek plavek značky Litex\n\ntaneční choreografie plavek Timo společně s taneční show JM DANCE\n\nchoreografie celého galavečera v Hilton Prague , příprava finalistů a finalistek, dotváření volných disciplín\n\n2007-2016 - tvorba a choreografie vlastních tanečních show na motivy známých filmových postav, dobové choreografie,\n\n1.tanec novomanželů, taneční vystoupení novomanželů na svatební hostině\n\nslavnostní nástup, společný tanec maturantů, půlnoční překvapení\nNejvětším úspěchem z celé řady vítězství bylo v roce 2013, kdy byla vyslána na světovou soutěž Miss Tourism World, jejíž finále se konalo 12. října 2013 v africké Rovníkové Guineji, zde se umístila na 3. místě. v konkurenci 60 států světa.\n\nV roce 2000 vyhrála soutěž Miss mléko, která se konala 23. května v pražském Divadle Milénium. Bylo jí teprve 9 let, tím však nastartovala svou kariéru Miss a začala předvádět dětské kolekce na módních přehlídkách spolu s Monikou Žídkovou, Michaelou Salačovou, Leošem Marešem. Tuto soutěž vyhrála v roce 1998 i Miss World 2006 Taťána Kuchařová.\n\nV roce 2007 se zúčastnila soutěže Miss Junior České republiky, jejíž finále se konalo 20. září v Národním domě na Vinohradech v Praze, a stala se vítězkou a ještě získala tituly \"Miss Junior České republiky Sympatie, Miss Junior České republiky Media a Miss Junior České republiky Horstav\".\n\nV roce 2009 se zúčastnila soutěže Miss Europe & World Junior Czech, která se konala 6. června 2009 v kulturním centru Fabrika ve Svitavách. Zde se umístila na 1. místě a byla vyslána na mezinárodní finále Miss Princess of the World, které se konalo 26. září 2009 v TOP HOTELU Praha. Zde se umístila v TOP 9 a získala titul \"Miss Talent\" (tancovala latinsko-americké tance).\n\nV roce 2015 byla již podruhé semifinalistkou Česká Miss 2015, byla vyslána na Miss Fashion TV 2015, která se konala v červnu tohoto roku na ostrově Kypr. Dále reprezentovala Českou republiku v Jižní Koreji na Miss Global Beauty Queen 2015, kde získala cenný titul Miss Talent 2015 a také se umístila v TOP 15 nejlepších dívek. V roce 2015 se také stala Miss Motorsport 2015.\n\nZapojuje se do charitativních a sociálních aktivit a zúčastňuje se benefičních akcí. V roce 2016 – Taneční ples Petra Macha pro děti nemocné ichtyózou.\n\n\n\n\n"}
{"id": "948071", "url": "https://cs.wikipedia.org/wiki?curid=948071", "title": "Eddie Palmieri", "text": "Eddie Palmieri\n\nEddie Palmieri (* 15. prosince 1936 New York) je americký klavírista. Svou kariéru zahájil v polovině padesátých let, kdy hrál například s Johnnym Seguiem a Titem Rodríguezem. Později hrál v několika skupinách a začal vydávat alba pod svým jménem. Za své album \"The Sun of Latin Music\" z roku 1974 získal cenu Grammy Award. Jeho starší bratr Charlie Palmieri se také věnoval hudbě.\n\n"}
{"id": "948072", "url": "https://cs.wikipedia.org/wiki?curid=948072", "title": "Valencia Open 500 2013 – mužská čtyřhra", "text": "Valencia Open 500 2013 – mužská čtyřhra\n\nDo soutěže mužské čtyřhry na tenisovém turnaji Valencia Open 500 2013 nastoupilo šestnáct dvojic. Obhájcem titulu byl rakousko-brazilský druhý pár světa Alexander Peya a Bruno Soares, který turnajovou trofej obhájil.\n\nDeblový titul si připsala druhá nasazená dvojice Alexander Peya a Bruno Soares, která ve finále zdolala americké světové jedničky Boba a Mika Bryanovi po vyrovnaném dramatickém průběhu, když si každý z párů připsal jeden set v tiebreaku a o vítězích rozhodl až supertiebreak nejtěsnějším dvoubodovým rozdílem [13–11].\n\nBruno Soares si připsal šestý deblový titul v probíhající sezóně a celkově šestnáctý kariérní na okruhu ATP Tour. Pro Alexandra Peyu výhra znamenala páté vítězství sezóny ve čtyřhře a celkově desátou kariérní trofej.\n\n"}
{"id": "948073", "url": "https://cs.wikipedia.org/wiki?curid=948073", "title": "Vít Kaňkovský", "text": "Vít Kaňkovský\n\nVít Kaňkovský (* 5. února 1970 Brno) je český politik a lékař, od října 2013 poslanec Poslanecké sněmovny PČR, od roku 2012 zastupitel Kraje Vysočina, dlouholetý zastupitel města Třešti a člen KDU-ČSL.\n\nPo absolvování Gymnázia Otokara Březiny v Telči dále vystudoval Lékařskou fakultu Masarykovy univerzity (získal titul MUDr.).\n\nOd 90. let 20. století pracuje jako lékař - nejdříve jako sekundární lékař v Nemocnici Milosrdných bratří, později na ortopedickém oddělení Nemocnice Jihlava. Od roku 2000 působí v Nemocnici Havlíčkův Brod, kde v letech 2006 až 2011 dělal ředitele. Od roku 2012 pak v tomto zařízení zastává pozici primáře oddělení Centrální operační sály a centrální sterilizace.\n\nV listopadu 2017 obdržel za pomoc vážně zraněnému motorkáři ocenění Gentleman silnic.\n\nVít Kaňkovský je ženatý a má čtyři děti.\n\nDo politiky vstoupil, když byl jako nestraník na kandidátce KDU-ČSL zvolen v komunálních volbách v roce 1998 zastupitelem města Třešti. Mandát zastupitele pak obhájil v komunálních volbách v roce 2002, v komunálních volbách v roce 2006 i v komunálních volbách v roce 2010. Post zastupitele města obhájil i ve volbách v letech 2014 (původně byl na kandidátce na 18. místě, ale díky preferenčním hlasům skončil druhý) a 2018.\n\nDo vyšší politiky vstoupil, když v krajských volbách v roce 2012 kandidoval jako nestraník za KDU-ČSL do Zastupitelstva Kraje Vysočina na pozici lídra (a tudíž kandidáta na hejtmana). Vzhledem k volebnímu výsledku (tj. 12,33 % hlasů) však získal jen post krajského zastupitele. Ve volbách v roce 2016 mandát krajského zastupitele obhájil (původně figuroval na 25. místě kandidátky, vlivem preferenčních hlasů však skončil třetí).\n\nVe volbách do Poslanecké sněmovny PČR v roce 2013 kandidoval ze třetího místa v Kraji Vysočina již jako člen KDU-ČSL. Díky 3 533 preferenčním hlasům předskočil lídra kandidátky Josefa Herbrycha. Ve volbách do Poslanecké sněmovny PČR v roce 2017 byl lídrem KDU-ČSL v Kraji Vysočina. Získal 3 065 preferenčních hlasů a obhájil tak mandát poslance.\n"}
{"id": "948077", "url": "https://cs.wikipedia.org/wiki?curid=948077", "title": "Swiss Indoors 2013 – mužská čtyřhra", "text": "Swiss Indoors 2013 – mužská čtyřhra\n\nDo soutěže mužské čtyřhry na tenisovém turnaji Swiss Indoors 2013 nastoupilo šestnáct dvojic. Obhájcem titulu byl kanadsko-srbský pár Daniel Nestor a Nenad Zimonjić, který se rozhodl startovat na souběžně probíhajícím turnaji Valencia Open 500. Nestorovým spoluhráčem se stal krajan Vasek Pospisil, s nímž vypadl v úvodním kole, když Kanaďané nestačili na dvojici Denis Istomin a Horacio Zeballos.\n\nDeblový titul si připsal nenasazený filipínsko-britský pár Treat Conrad Huey a Dominic Inglot, jenž ve finále zdolal rakouskou dvojici Julian Knowle a Oliver Marach po rovnocenném zisku prvních dvou sad 6–3 a 3–6, až v supertiebreaku poměrem míčů [10–4].\n\nHuey s Inglotem si připsali první deblový titul v probíhající sezóně a každý z členů také druhou kariérní trofej z okruhů ATP Tour.\n\n"}
{"id": "948079", "url": "https://cs.wikipedia.org/wiki?curid=948079", "title": "Římskokatolická farnost Krásná", "text": "Římskokatolická farnost Krásná\n\nŘímskokatolická farnost Krásná (lat. \"Schumburga\") je územní společenství římských katolíků v Krásné a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1760 byla v místě lokálie. Farnost byla kanonicky zřízena od roku 1782. Od roku 1783 jsou vedeny matriky. \n\n\nZ důvodu efektivity duchovní správy byl vytvořen \"farní obvod\" (kolatura) farnosti Železný Brod, jehož součástí je i farnost Krásná, která je tak spravována \"excurrendo\".\n\nŘímskokatolická farnost Krásná\n\n"}
{"id": "948080", "url": "https://cs.wikipedia.org/wiki?curid=948080", "title": "Římskokatolická farnost Rovečné", "text": "Římskokatolická farnost Rovečné\n\nŘímskokatolická farnost Rovečné je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Martina.\nPrvní písemné zprávy jsou z roku 1335. Barokní kostel sv. Martina vznikl přestavbou staršího v roce 1721. Dochovaná kniha kostelních účtů sahala do roku 1692. Po vyhlášení Tolerančního patentu se většina obyvatelstva přihlásila k helvétskému vyznání a v roce 1782 byl vystavěn evangelický kostel a škola.\nAdministrátorem excurrendo byl od 1. září 2007 R. D. PaedDr. Pavel Lazárek. Toho od 1. srpna 2016 vystřídal R. D. Mgr. Tomáš Šíma.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. říjen. Adorační den připadá na 20. prosince. Ve farnosti se pravidelně koná tříkrálová sbírka. V roce 2016 se při sbírce vybralo ve Víru 17 927 korun. Při sbírce v roce 2019 činil výtěžek sbírky v Rovečném a Velkém Tresném 18 805 korun a ve Víru 24 165 korun. \n\n"}
{"id": "948081", "url": "https://cs.wikipedia.org/wiki?curid=948081", "title": "Koncentrační tábor Stara Gradiška", "text": "Koncentrační tábor Stara Gradiška\n\nKoncentrační tábor Stara Gradiška byl největším koncentračním táborem na území válečného chorvatského státu. Založen a spravován byl ustašovským fašistickým hnutím.\n\nVznikl v srpnu 1941, ustašovci jej začali likvidovat na podzim roku 1944. Po likvidaci tábora zde zůstalo pouhých 100 lidí. Jeho pozůstatky se dočkaly osvobození na přelomu dubna a května 1945 partyzánskými jednotkami Josipa Broze Tita. Většina vězněných a umučených zde byli Srbové, v táboře však byli i Židé a Romové. Byl součástí koncentračního tábora Jasenovac.\n\nHolocaust Education & Archive Research Team - The Jasenovac Extermination Camp \"Terror in Croatia\" - Part about the Stara Gradiška concetration camp\n"}
{"id": "948083", "url": "https://cs.wikipedia.org/wiki?curid=948083", "title": "Fotbalový pohár Bosny a Hercegoviny", "text": "Fotbalový pohár Bosny a Hercegoviny\n\nFotbalový pohár Bosny a Hercegoviny (bosensky \"Kup Bosne i Hercegovine u nogometu\") je pohárová vyřazovací soutěž v bosenském fotbalu, kterou každoročně organizuje Fotbalový svaz Bosny a Hercegoviny.\n\nPřed rokem 1998 (a ještě v roce 1999) se hrály tři různé regionální pohárové soutěže (etnicky oddělené).\nV roce 1998 měla země poprvé jednoho pohárového vítěze (FK Sarajevo), jenž vzešel ze „super finále“ mezi FK Sarajevo a HNK Orašje (vítězové dvou odlišných pohárů). I v sezóně 1998/99 se hrály tři různé regionální pohárové soutěže (nebyl celkový vítěz), v sezóně 1999/00 vzešel vítěz (FK Željezničar Sarajevo) ze závěrečné skupiny o třech účastnících.\n\nOd následující sezóny 2000/01 je pohárová soutěž organizována v klasickém jednotném formátu, účastní se jí kluby z celé země.\n\nAktuálním vítězem ze sezóny 2012/13 je NK Široki Brijeg, který ve dvou zápasech finále zdolal celek FK Željezničar Sarajevo až na pokutové kopy.\n\nZdroj:\n\nPozn.:\n\n"}
{"id": "948085", "url": "https://cs.wikipedia.org/wiki?curid=948085", "title": "Posvátná geometrie", "text": "Posvátná geometrie\n\nPosvátná geometrie je nauka vycházející z klasické geometrie, ve které se dává filozofický význam některým tělesům a obrazcům, podobně jako např. numerologie dává vyšší významy číslům. Vyskytuje se v mnoha kulturách napříč historií a její metody můžeme nalézt v plánování a stavbách různých chrámů, mešit, kostelů, oltářů, posvátných studen nebo třeba návsí a také v duchovním umění. Má podobné historické základy jako numerologie, protože ve starověku se geometrie a aritmetika spojovaly v jeden celek a aritmetické zákonitosti byly vyznávány jen pokud měly oporu v geometrii. V dnešní době se posvátná geometrie dostává do populární kultury, hlavně díky hnutí New Age.\n\nPosvátnou geometrii dnes najdeme také jako součást mandal – tzv. mandaly dle posvátné geometrie můžeme vytvořit pouze za pomoci kružítka. Stejně velké kružnice, které mají na svém obvodu středy dalších stejně velkých kružnic tvoří semeno, květ i strom života a jsou sami o sobě mandalou. Ve vzniklé \"síti\" můžeme najít řadu obrazců, symbolů a zákonitostí, kterých využívá i moderní architektura. Semeno života je takto např. symbolem nejvyšší budovy světa Burdž Chalífy.\n\nPro některé je zakladatelem posvátné geometrie starověký filozof Platón, protože vybral 5 pravidelných mnohostěnů se shodnými stěnami, tzv. platónská tělesa a ke každému přiřadil po jednom živlu. Ještě do dob Johannese Keplera (16.–17. století) mezi vědci přetrvávala víra v geometrickou podstatu světa. Z novověku můžeme zmínit např. Dr. Roberta Moona, amerického fyzika, chemika a technika zapleteného do projektu Manhattan, který se zasloužil o objevy v jaderné fyzice. Vytvořil tzv. Moonův model atomu, ve kterém vyvozuje prostorové rozložení částic v atomu a periodicitu prvků na základě Platónských těles.\n\nMezi vyznavači posvátné geometrie se často mluví o několika geometrických útvarech, vyznačujících se vysokou symetrií, přičemž všechny ze sebe navzájem vyplývají. Od nejjednoduššího lze vyjmenovat:\nZastánci posvátné geometrie zdůrazňují, že v každé životní formě lze nalézt jednoduché geometrické vztahy, které jen dokazují geometrickou povahu vesmíru. Například včely vytvářejí plástve tak, že jejich buňky mají tvar pravidelných šestistěnů, schránky loděnek tvoří logaritmické spirály, růst rostlin dodržuje Lindenmayerův systém, sněhové vločky jsou formou fraktálu a lze nalézt mnoho dalších příkladů.\n"}
{"id": "948086", "url": "https://cs.wikipedia.org/wiki?curid=948086", "title": "Petr Kudela", "text": "Petr Kudela\n\nPetr Kudela (* 10. března 1969 Ostrava) je český politik, v letech 2013 až 2017 poslanec Poslanecké sněmovny PČR, dlouholetý zastupitel Městského obvodu Ostrava-Slezská Ostrava a člen KDU-ČSL.\n\nPo absolvování Střední školy zemědělské v Českém Těšíně dále vystudoval Vysokou školu zemědělskou v Praze (získal titul Ing.).\n\nV současnosti pracuje jako zástupce ředitele televize NOE.\n\nDo komunální politiky vstoupil na začátku 90. let 20. století, když byl jako nestraník na kandidátce KDU-ČSL zvolen v komunálních volbách v roce 1994 zastupitelem ostravského městského obvodu Slezská Ostrava, mandát zastupitele pak obhájil v komunálních volbách v roce 1998. Následně vstoupil do KDU-ČSL. Pozici v zastupitelstvu městského obvodu získal i v komunálních volbách v roce 2002, v komunálních volbách v roce 2006, v komunálních volbách v roce 2010 a v komunálních volbách v roce 2014.\n\nNěkolikrát se neúspěšně pokoušel dostat do Zastupitelstva města Ostravy, a to v komunálních volbách v roce 1998, v roce 2002, v roce 2006 a v roce 2010.\n\nDo vyšší politiky se pokoušel vstoupit, když v krajských volbách v roce 2004 a v krajských volbách v roce 2012 neúspěšně kandidoval za KDU-ČSL do Zastupitelstva Moravskoslezského kraje.\n\nNeuspěl ani ve volbách do Poslanecké sněmovny PČR v roce 2006, když kandidoval za KDU-ČSL v Moravskoslezském kraji. Ve volbách do Poslanecké sněmovny PČR v roce 2013 kandidoval ze čtvrtého místa v Moravskoslezském kraji. Díky 3 814 preferenčním hlasům poskočil na druhé místo a společně s Tomášem Janem Podivínským se do Sněmovny dostal.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KDU-ČSL v Moravskoslezském kraji, ale neuspěl.\n"}
{"id": "948088", "url": "https://cs.wikipedia.org/wiki?curid=948088", "title": "Městský ústav ochrany památek Bratislava", "text": "Městský ústav ochrany památek Bratislava\n\nMěstský ústav ochrany památek Bratislava (slovensky: \"Mestský ústav ochrany pamiatok Bratislava\") je slovenská instituce, která se zabývá památkovou péčí, ochranou a dokumentací kulturních památek v Bratislavě. Předchůdcem ústavu byla \"Mestská správa pamiatkovej starostlivosti a ochrany prírody\", založena v roce 1968, která se v roce 1992 transformovala do dnešního ústavu.\n\nÚstav vytváří různé dokumenty a analýzy, odborně dohlíží na rekonstrukce památkových objektů a provádí archeologický výzkum. Vede různé evidence a databáze pamětihodností hlavního města.\n\n"}
{"id": "948096", "url": "https://cs.wikipedia.org/wiki?curid=948096", "title": "Parní hodiny", "text": "Parní hodiny\n\nParní hodiny jsou takové hodiny, které jsou zcela nebo částečně poháněné parním strojem. Existuje jen málo funkčních parních hodin. Většinu jich zkonstruoval kanadský hodinář Raymond Saunders a jsou umístěny na veřejných místech. Ty, které postavil, jsou umístěny v Otaru (Japonsko), v Indianapolis (USA) a v kanadských městech Vancouver, Whistler a Port Coquitlam. Parní hodiny od ostatních autorů jsou instalovány v St Helier na ostrově Jersey a na místě zvaném Chelsea Farmer's Market v Londýně.\n\nAčkoliv jsou často stylizovány tak, aby vypadaly jako z 19. století, jedná se o mnohem novodobější fenomén inspirovaný parními hodinami z Vancouverského Gastownu, které Saunders postavil v roce 1977. Jedinou výjimkou jsou parní hodiny od birminghamského inženýra Johna Inshawa z 19. století, jež postavil za účelem demonstrování všestrannosti páry.\n"}
{"id": "948099", "url": "https://cs.wikipedia.org/wiki?curid=948099", "title": "Dopravní podnik města České Budějovice", "text": "Dopravní podnik města České Budějovice\n\nDopravní podnik města České Budějovice, a.s. (DPmČB) je český dopravce působící v Českých Budějovicích, kde provozuje městskou hromadnou dopravu. Jejím jediným majitelem je Statutární město České Budějovice.\n\nDopravní podnik byl založen 1. ledna 1950, kdy byl provoz českobudějovické trolejbusové dopravy vyčleněn z Jihočeských elektráren. Současná akciová společnost byla do obchodního rejstříku zapsána 1. září 1997.\n\nTrolejbusy jezdily v Českých Budějovicích na jedné trati již v letech 1909–1914. Rozsáhlejší síť byla vybudována po druhé světové válce, kdy byl provoz zahájen v roce 1948, přičemž trolejbusy přešly od roku 1950 pod hlavičku nově založeného dopravního podniku. Po přehodnocení však došlo k útlumu a v roce 1971 ke zrušení trolejbusové dopravy ve městě. Zcela nový trolejbusový provoz byl vybudován na přelomu 80. a 90. let 20. století, současné trolejbusy zde jezdí od roku 1991. V roce 2009 bylo v provozu šest linek o délce 59 kilometrů.\n\nPrvní autobusová linka byla dopravním podnikem zavedena již v roce 1951, velký rozmach proběhl především v 70. a 80. letech, kdy v roce 1988 byly v provozu linky o délce téměř 200 kilometrů. V roce 2009 bylo v provozu 13 linek o délce 165 kilometrů.\n\n"}
{"id": "948101", "url": "https://cs.wikipedia.org/wiki?curid=948101", "title": "Seznam medailistů na mistrovství světa ve vzpírání mužů – první těžká váha", "text": "Seznam medailistů na mistrovství světa ve vzpírání mužů – první těžká váha\n\n"}
{"id": "948104", "url": "https://cs.wikipedia.org/wiki?curid=948104", "title": "Adenocarpus", "text": "Adenocarpus\n\nAdenocarpus je rod rostlin z čeledi bobovité. Jsou to žlutě kvetoucí keře s trojčetnými listy, vyskytující se zejména ve Středomoří a na Kanárských ostrovech. V Evropě rostou celkem 4 druhy, nejrozsáhlejší areál z nich má \"Adenocarpus complicatus\", rostoucí v celém Středomoří.\n\nZástupci rodu \"Adenocarpus \" jsou bohatě větvené, beztrnné, chlupaté až vlnaté keře. Listy jsou trojčetné, složené z podlouhle kopinatých špičatých lístků, s drobnými opadavými palisty nebo bez palistů. Květy jsou oranžově žluté, v hustých vrcholových hroznech. Kalich je trubkovitý, dvoupyský, s horním pyskem hluboce členěným a spodním trojzubým až trojlaločným. Pavéza je téměř okrouhlá, křídla jsou obvejčitá až podlouhlá, člunek je silně zahnutý nebo krátce zobanitý, asi stejně dlouhý jako pavéza. Tyčinek je 10 a jsou srostlé v trubičku. Semeník je přisedlý, s mnoha vajíčky a vzhůru zahnutou čnělkou nesoucí hlavatou bliznu. Lusky jsou podlouhlé, zploštělé, pukající 2 chlopněmi. Obsahují mnoho semen.\n\nRod \"Adenocarpus\" zahrnuje celkem asi 15 druhů. Jsou rozšířeny ve Středomoří a na Kanárských ostrovech. Druh \"Adenocarpus mannii\" je široce rozšířen v horách tropické Afriky. Na východ zasahuje areál rodu do Sýrie a Libanonu. Tyto keře nejčastěji rostou ve světlých lesích a světlomilné křovinaté vegetaci.\n\nZ Evropy jsou uváděny celkem 4 druhy. Největší areál rozšíření z celého rodu má \"Adenocarpus complicatus\", který se vyskytuje od Madeiry přes Středomoří až po Turecko a Sýrii. Zbývající 3 evropské druhy (\"A. decorticans\", \"A. hispanicus\" a \"A. telonensis\") jsou svým výskytem v Evropě omezeny na Pyrenejský poloostrov, pouze \"A. telonensis\" se navíc vyskytuje i ve Francii.\n\nV listech a v menší míře i v semenech některých druhů rodu \"Adenocarpus\" byly zjištěny alkaloidy adenokarpin, dekortikasin a spartein.\n\nRostliny jsou v podmínkách střední Evropy jen částečně mrazuvzdorné. Vyžadují slunnou polohu a dobře propustnou půdu.\n"}
{"id": "948106", "url": "https://cs.wikipedia.org/wiki?curid=948106", "title": "Seznam dílů seriálu Big Time Rush", "text": "Seznam dílů seriálu Big Time Rush\n\nToto je seznam dílů seriálu \"Big Time Rush\". Americký seriál \"Big Time Rush\" (známý také jako \"BTR\") je dílem Scotta Fellowse a vypráví dobrodružství čtyř hokejistů z Minnesoty – Kendella, Jamese, Carlose a Logana – kteří vytvořili chlapeckou hudební skupinu. Seriál se vysílá celosvětově na dětské stanici Nickelodeon. V USA se vysílal od 28. listopadu 2009 až do 25. července 2013. V Česku se vysílal od 5. března 2011 do 19. března 2014.\n\n<onlyinclude></onlyinclude>\n"}
{"id": "948107", "url": "https://cs.wikipedia.org/wiki?curid=948107", "title": "Freeform (televizní stanice)", "text": "Freeform (televizní stanice)\n\nFreeform (v letech 2001–2016 ABC Family) je americká televizní stanice, která je sesterskou stanicí celostátní televize ABC. Stanice je vlastněná společností Disney–ABC Television Group, která je divizí The Walt Disney Company a v jejím čele sedí Michael Riley. Stanice je zaměřena na rodinné filmy a pořady orientované na dívky a ženy (věk 15-30). Vysílají archivní pořady i z vlastní tvorby.\n\n\nStanice nabízí své vlastní pořady a také sezónní program:\n\nOd roku 1996 stanice odpočítává dny do Vánoc (1. prosinec - 25. prosinec). Vysílají se vánočně zaměřené filmy a vánoční speciály televizních seriálů \"Prolhané krásky\", \"Záměna\", \"Chasing Life\".\n\nOd roku 2007 začíná odpočítávání dní do Vánoc už 1. listopadu. Toto speciální vysílání funguje jako příprava na 25 dní Vánoc. Vysílají se vánoční filmy a seriály.\n\n(1. října - 31. října) - vysílají se hororové a strašidelné filmy a pořady od roku 1998. Své místo mají i speciální halloweenské díly jejich úspěšného seriálu \"Prolhané krásky\".\n\nV roce 2013 začala stanice odpočívat dny do začátku jara. Během toho se vysílají filmy s jarní tematikou, včetně Na vlásku, Hop, Moderní popelka, Fame-cesta za slávou a další. V roce 2013 měl premiéru originální muzikálový film Lovestruck: The Musical.\n\nOd roku 2002 probíhá odpočítávání do začátku léta. Na stanici se vysílají filmy s letní tematikou: \"Maturiťák\", \"Deník Princezny\", \"Poslední píseň\", \"Kočka\", \"Sesterstvo putovních kalhot\", \"Hairspray\" a další.\n"}
{"id": "948109", "url": "https://cs.wikipedia.org/wiki?curid=948109", "title": "Jan Smigmator", "text": "Jan Smigmator\n\nJan Smigmator, rodným příjmením Šmikmátor, (* 17. ledna 1986 Jihlava) je český swingový zpěvák, absolvent Pražské konzervatoře, moderátor a dramaturg pořadu Klub Evergreen (Český rozhlas Dvojka) a hudební producent. V roce 2015 uvedl v život mezinárodní hudební projekt Sinatrology, který byl jednou z největších oslav 100. výročí narození zpěváka a herce Franka Sinatry na světě. V doprovodu velkých big bandů, nebo svého Swinging Quartetu koncertuje doma i v zahraničí.\n\nV roce 2000 se stal vítězem soutěže Zlatý oříšek, když nominaci obdržel za výhru v mezinárodní pěvecké soutěži v Litvě. Na stránkách soutěž byl uveden pod příjmením Šmigmátor.\n\nV lednu 2013 vydal Jan Smigmator své debutové album \"Swing Is Back\", na které vybral písně ze svého koncertního repertoáru jako Night and Day, Fly Me To The Moon, All Of Me, Moonlight In Vermont, Our Love Is Here To Stay, nebo They Can’t Take That Away From Me, kterou nazpíval jako duet se zpěvačkou Dashou. Album Swing Is Back otevírá stejnojmenná píseň, jíž pro Jana Smigmatora napsal jazzový klavírista a lékař Svatopluk F. Smola a Jan Smigmator ji opatřil vlastním anglickým textem. Na albu Swing Is Back Jana doprovází jeho Swinging Trio (Vladimír Strnad – klavír, Jan Greifoner – kontrabas, Branko Križek – bicí), instrumentální hosté Markéta Smejkalová – sax, Jan Kyncl – sax, František Tomšíček – trubka, Tomáš Pašek Procházka – bicí a Big Band Felixe Slováčka.\n\nV roce 2015 vyšlo Janu Smigmatorovi druhé řadové album \"Time To Swing.\" Hlavní část alba opět tvoří písně proslavené Frankem Sinatrou (Hello Young Lovers, Come Rain Or Come Shine, Nice´n´Easy, Come Fly With Me, The Lady Is A Tramp), objevují se tu však i písně původní. Autorsky se na nich podíleli Svatopluk F. Smola, František Soukup, Sasha Uher a sám Jan Smigmator (Time To Swing, Crazy Dream, A Piece Of Music, Swing Is Back). Bonusovou skladbou je klasická \"My Way\" opatřená novým českým textem. Jeho autorem je Jan Smigmator a píseň nazval \"Za svým snem jít.\" Zpěváka doprovází opět jeho Swinging Trio a Big Band Felixe Slováčka za účasti hostů (např. Jumaane Smith, Ack van Rooyen, Dasha).\n\nOd prosince 2011 vysílá Jan Smigmator společně se zpěvačkou Dashou vlastní hudební pořad \"Klub Evergreen\" na vlnách Dvojky Českého rozhlasu. Každou sobotu krátce po poledni zve posluchače do světa evergreenů, jazzu, swingu a filmových melodií. Častými hudebními hosty Klubu Evergreen jsou Frank Sinatra, Dean Martin, Sammy Davis jr., Tony Bennett, Mel Tormé, Ray Charles, Paul Anka, Barbra Streisand, Lena Horn, Doris Day, Ella Fitzgerald ale i hvězdy současné hudební scény jako Michael Bublé, Harry Connick jr., Matt Dusk, Roger Cicero, Tom Gaebel, Peter Cincotti, Nikki Yanfosky, Jumaane Smith, Jammie Cullum, Gregory Porter a další.\n\nOrchestr Václava Hybše, Felix Slováček Big Band, Orchestr Karla Vlacha, Bohemia Big Band, B-Side Band, Kentonmania Big Band, Big Band Českého rozhlasu, Gustav Brom Big Band, Ústřední hudba Armády České republiky, Josef Vejvoda Trio\n\nAck van Rooyen, Kim Nazarian, Jay Ashby, Bobby Shew, Peter Lipa, Jumaane Smith, Mitch Winehouse, Tom Gaebel\n\n"}
{"id": "948110", "url": "https://cs.wikipedia.org/wiki?curid=948110", "title": "Ludwig Paischer", "text": "Ludwig Paischer\n\nLudwig „Lupo“ Paischer, (* 28. listopadu 1981, Oberndorfu, Rakousko) je rakouský zápasník – judista, stříbrný olympijský medailista z roku 2008.\n\nS judem začínal v 7 letech a v začátcích své sportovní kariéry spolupracoval s Klaus-Peterem Stollbergem nebo Udo Quellmalzem. Svých největších úspěchů dosáhl v době platnosti starých pravidel před rokem 2010. V roce 2004 se účastnil svých prvních olympijských her v Athénách. Jako úřadující mistr Evropy však prohrál hned v prvním kole s úřadujícím mistrem světa Korejcem Čchö Min-ho na ipon technikou tai-otoši. V roce 2008 odjížděl na olympijské hry v Pekingu opět jako úřadující mistr Evropy. Od prvního kola se úspěšně držel své taktiky pomocí strhů dostat soupeře na zem a nasadit submisi (držení). Probojoval se až do finále, ve kterém narazil na svého přemožitele z před čtyř let. Jihokorec Čchö Min-ho však byl ten den v životní formě a po jeho te-gurume ve druhé minutě prohrál na ipon. Získal stříbrnou olympijskou medaili. Od roku 2010 se změnila pravidla boje, zakázal se přímý útok na nohy, omezily se některé úchopy a v kombinaci s vyšším sportovním věkem se přestal mezi světovou špičkou prosazovat. Stále však těží ze svých zkušeností na menších turnajích, které mu vynesly dostatek bodů pro kvalifikaci na olympijské hry v Londýně v roce 2012 a olympijské hry v Riu v roce 2016. V obou přípradech na favority nestačil a skončil bez umístění.\n\n\n"}
{"id": "948111", "url": "https://cs.wikipedia.org/wiki?curid=948111", "title": "Etnická vlajka", "text": "Etnická vlajka\n\nEtnická vlajka je symbolem národa, který nemá vlastní stát. Tyto vlajky používají národnostní menšiny, etnika žijící rozptýleně po světě nebo domorodci, kteří nevytvořili státní útvary. Nejstarší z nich je baskická vlajka, vytvořená v roce 1894. Pojem zahrnuje jak \"politické vlajky\", které vyjadřují snahu o vytvoření vlastního státu, tak \"kulturní vlajky\", zastupující jazykové skupiny s několika stovkami příslušníků, jako Livonci. Etnické vlajky zpravidla nemají oficiální charakter, ale v některých zemích se vyvěšují při slavnostních příležitostech spolu se státní vlajkou na důkaz péče státu o menšiny (např. Sámská vlajka v Norsku).\n"}
{"id": "948112", "url": "https://cs.wikipedia.org/wiki?curid=948112", "title": "Mata Hari (muzikál)", "text": "Mata Hari (muzikál)\n\nMata Hari je původní český muzikál autorů Michala Davida a Lou Fanánka Hagena . Režisérem a scenáristou muzikálu je Radek Balaš . V titulní roli se alternují Kateřina Brožová, Yvetta Blanarovičová a Michaela Horká. Premiéra muzikálu proběhla dne 26. září 2013 v pražském divadle Broadway .\n\nMuzikál pojednává o životě známé exotické tanečnice a špionky Maty Hary, která se v muzikálu objevuje ve dvojí podobě, jako mladá Margaret a poté jako dospělá Mata Hari, která vypráví o svém životě . Autor hudby, Michal David, prozradil, že se v hudbě vrací ke svým jazzovým hudebním začátkům a tak se diváci mohou těšit na úplně jiný druh, než na který jsou od něj zvyklí .\n\nRole jsou alternovány.\n\n\n"}
{"id": "948114", "url": "https://cs.wikipedia.org/wiki?curid=948114", "title": "Rabbúlův evangeliář", "text": "Rabbúlův evangeliář\n\nRabbúlův evangeliář (též Rabbúlův kodex) je unikátní iluminovaný syrský rukopis ze 6. století, dnes uchovávaný ve Florencii. \n\nEvangeliář byl sepsán roku 586 v Klášteře sv. Jana ze Zagby (dřívější názor, že se klášter nacházel v severní Mezopotámii, je dnes již překonán, pravděpodobná lokalizace je mezi Antiochií /dnes turecká Antakya/ a Apameou /zříceniny města se nyní nacházejí v Sýrii, asi 50 km od města Hamá/). Je nazván podle svého písaře Rabbuly (ܪܒܘܠܐ, \"Rabbulā\").\n\nManuskript dnes sestává z folií 34 x 27, jeho originální velikost však neznáme, a to proto, že během staletí několikrát měnil vazbu a byl tak pro ni upravován. Text je psán černým a tmavě hnědým inkoustem ve dvou sloupcích s různým počtem řádků. Tak jak je obvyklé u starověkých a středověkých rukopisů, obsahuje rovněž poznámky, ty jsou vepsány červeným inkoustem na polích knihy. Kniha obsahuje syrský překlad Bible, tzv. Pešittu.\n\nKromě hlavních iluminací je celý rukpis ozdoben rostlinnými a architektonickými motivy. Pořadí evangelijní četby (kánony) mají podobu tabulek s arkádami, na nichž jsou zobrazování květiny a ptáci.\n\n"}
{"id": "948116", "url": "https://cs.wikipedia.org/wiki?curid=948116", "title": "Slibovice", "text": "Slibovice\n\nSlibovice jsou vesnice v okrese Nymburk, jsou součástí obce Běrunice. Nacházejí se asi 2,6 km na východ od Běrunic. V roce 2013 je zde evidováno 29 adres.\n\nPrvní písemná zmínka o vesnici pochází z roku 1365. Stávala zde tvrz, na které seděli roku 1437 Jindřich a Frydman ze Sloupna. Roku 1490 koupil Slibovice Burjan Apolon, předek Šlikovských ze Skřivan.\n\nAdministrativně byly Slibovice v letech 1869 a 1880 pod názvem \"Slivovice\" osadou obce (Velké) Výkleky v tehdejším okrese Poděbrady, v letech 1890 až 1950 obcí v okrese Poděbrady, a to roku 1890 pod názvem \"Šlibovice\", v letech 1900–1910 \"Šlibovice t. Slivovice\" a roku 1921 již pod současným názvem \"Slibovice\". Od roku 1961 jsou Slibovice částí obce Běrunice v okrese Nymburk.\nSlibovice náležely do římskokatolické farnosti Lužec nad Cidlinou, od roku 1872 do farnosti Lovčice.\n\nV roce 1900 měla ves Šlibovice 20 domů a 217 obyvatel, byla zde pošta, telegraf, cukrovar a poplužní dvůr.\n\nŽelezniční zastávka \"Slibovice\" leží jižně od vsi na trati 062 z Chlumce nad Cidlinou do Křince; do roku 2009 zastávka nesla název \"Lovčice\".\n\n"}
{"id": "948120", "url": "https://cs.wikipedia.org/wiki?curid=948120", "title": "Armen Nazarjan (1982)", "text": "Armen Nazarjan (1982)\n\nArmen Nazarjan (* 20. června 1982 Hrazdan, Sovětský svaz) je bývalý arménský zápasník–judista.\n\nS judem/sambem začínal na druhém stupni základní školy v kroužku. Připravoval se pod vedením Karena Abagjana. V seniorské judistické reprezentaci se pohyboval od roku 2001 v superlehké váze do 60 kg. V roce 2004 se kvalifikoval na olympijské hry v Athénách, kde vypadl ve druhém kole. V roce 2005 získal pro Arménii první a zatím poslední titul mistra Evropy v judu. V roce 2005 začal mít problémy se shazováním váhy a od roku 2007 přestoupil natrvalo do pololehká váhové kategorie do 66 kg. Ve stejném roce se pátým místem na mistrovství světa kvalifikoval na olympijské hry v Pekingu, kde překvapivě vypadl v úvodním kole s Egypťanem Aminem al-Hadím. V roce 2012 se kvalitními výsledky ve světovém poháru kvalifikoval na své třetí olympijské hry v Londýně, ale opět nepostoupil do finálových bojů, když ho ve druhém kole porazil v boji o úchop Polák Paweł Zagrodnik. Sportovní kariéru ukončil v roce 2014. Věnuje se trenérské práci.\n\nArmen Nazarjan byl levoruký judista s velmi nestandartním úchopem. Jeho specialitou byla technika o-soto-gari z jednostranného úchopu.\n\n\n\n"}
{"id": "948123", "url": "https://cs.wikipedia.org/wiki?curid=948123", "title": "Seznam medailistů na mistrovství světa ve vzpírání žen – ukončené soutěže", "text": "Seznam medailistů na mistrovství světa ve vzpírání žen – ukončené soutěže\n"}
{"id": "948124", "url": "https://cs.wikipedia.org/wiki?curid=948124", "title": "Radek Vondráček", "text": "Radek Vondráček\n\nRadek Vondráček (* 30. prosince 1973 Kroměříž) je český politik a právník, od listopadu 2017 předseda Poslanecké sněmovny PČR (předtím od ledna do října 2017 její první místopředseda). Od října 2013 je poslancem Poslanecké sněmovny PČR, v letech 2014 až 2017 zastupitel a místostarosta města Kroměříž, od února 2017 členem předsednictva hnutí ANO 2011.\n\nPřed nastoupením na vysokou školu navštěvoval Gymnázium Kroměříž, kde v roce 1992 maturoval. Poté vystudoval Právnickou fakultu Masarykovy univerzity v Brně. V letech 2000 až 2003 pracoval jako advokátní koncipient v advokátní kanceláři JUDr. Jána Haláse v Kroměříži. Od té doby je samostatný advokát. Je ženatý a má dvě děti.\n\nVe volbách do Poslanecké sněmovny PČR v roce 2013 kandidoval z pozice nestraníka ve Zlínském kraji jako lídr hnutí ANO 2011 a byl zvolen. Od 5. prosince 2013 zastával pozici místopředsedy sněmovního Ústavně právního výboru. Dne 11. ledna 2017 byl zvolen novým prvním místopředsedou Poslanecké sněmovny PČR, když na svou funkci na počátku měsíce rezignovala Jaroslava Pokorná Jermanová. Získal 106 hlasů od přítomných poslanců. Funkci zastával do října 2017.\n\nV komunálních volbách v roce 2014 byl za hnutí ANO 2011 zvolen zastupitelem města Kroměříže. V listopadu 2014 se navíc stal neuvolněným místostarostou města, na tuto funkci rezignoval v lednu 2017 po zvolení prvním místopředsedou Poslanecké sněmovny PČR. V prosinci 2017 pak rezignoval i na mandát zastupitele města.\n\nVe volbách do Poslanecké sněmovny PČR v roce 2017 byl lídrem ANO 2011 ve Zlínském kraji. Obdržel 4 687 preferenčních hlasů a obhájil mandát poslance.\n\nDne 22. listopadu 2017 byl zvolen předsedou Poslanecké sněmovny PČR, získal 135 hlasů. Přitom si hlasovací lístky vyzvedlo 197 poslanců, proti bylo odevzdáno 14 hlasů, dva hlasy byly neplatné a dalších 46 poslanců svůj hlas neodevzdalo. \n\nV polovině února 2019 na V. sněmu hnutí ANO 2011 poprvé získal post místopředsedy tohoto hnutí (hlasovalo pro něj 186 ze 237 delegátů).\n\nVondráček po večírku ve sněmovní restauraci během rekonstrukce jednacího sálu sněmovny v roce 2017 vyskočil na řečnický pultík a společně s poslancem Miloslavem Janulíkem (ANO) ve sněmovně zahráli několik písní na kytaru.\n\nV lednu 2020, minutu po zahájení jednání sněmovny, ukázal zdvižený prostředník na stranického kolegu Ladislava Oklešťka.\n"}
{"id": "948129", "url": "https://cs.wikipedia.org/wiki?curid=948129", "title": "XMP", "text": "XMP\n\nXMP (zkratka z anglického \"Extensible Metadata Platform\") je specifikace pro formát metadat používaný zejména v oblasti digitální fotografie. Často používaným formátem metadat je také IPTC, předchůdce formátu XMP a Exif, který shromažďuje data při pořízení fotografie.\n\nTento open-source standard byl v roce 2001 vytvořen společností Adobe jako součást programů Adobe Acrobat. Snahou bylo začlenit původní IPTC strukturu do nového standardu. Je orientovaný na tvorbu, zpracování a výměnu standardizovaných metadat.\n\nVychází z rozšiřitelného značkovacího jazyka XML, který umožňuje vytvářet vlastní značky pro různé typy metadat, které slouží k popisu a definici dat a jejich struktury. Je založen na nenáročnosti a jednoduchém použití. V jazyce XML definují značky strukturu a význam dat.\nTato platforma může být součástí mnoha typů souborů, z grafických to jsou především JPEG, PNG, GIF, RAW, PDF a další.\n\nPři práci se soubory typu RAW, je XMP soubor přidružený k RAW souboru a nachází se v něm veškeré informace o posledním provedení úprav v bitmapovém nebo vektorovém grafickém editoru.\n\nNa fotografii je provedena změna barevné teploty pomocí Kelvinovy stupnice z původní hodnoty 4 900 K na nejnižší mez, 2 000 K. Editorem je automaticky vytvořen XMP soubor ihned po nastavení patřičných hodnot a jejich uložení. Změny v XMP souboru jsou zobrazeny v editoru Notepad++. \n\nVýhodou XMP souborů je to, že u ověřeného postupu úprav, který je aplikován opakovaně na rozsáhlý počet fotografií, postačuje vytvoření pouze jednoho XMP souboru, který je následně použit pro nastavení hodnot všem fotografiím. Fotografie není nutné upravovat jednotlivě, což přináší zejména značnou časovou úsporu. Pokud jsou tyto fotografie otevřeny za týden, měsíc nebo po letech, editor má k dispozici vždy snímky s posledními provedenými změnami, které jsou obsahem XMP souboru.\n\n\n"}
{"id": "948133", "url": "https://cs.wikipedia.org/wiki?curid=948133", "title": "Jonny Nilsson", "text": "Jonny Nilsson\n\nErling Martin Jonny Nilsson (* 9. února 1943 Göteborg) je bývalý švédský rychlobruslař.\n\nV roce 1962 se poprvé představil na mezinárodní scéně, tehdy startoval na Mistrovství Evropy (15. místo) i Mistrovství světa (10. místo). Již o rok později byl na evropském šampionátu sedmý, ještě lepšího výsledku dosáhl na světovém šampionátu, který vyhrál. Startoval na Zimních olympijských hrách 1964, kde zvítězil v závodě na 10 000 m a na poloviční trati dobruslil jako šestý. V roce 1965 skončil čtvrtý na Mistrovství světa, o rok později dosáhl téže příčky na Mistrovství Evropy. Roku 1966 také získal bronzovou medaili na světovém šampionátu, v dalších dvou letech se však na šampionátech umisťoval až ve druhé desítce. Zúčastnil se zimní olympiády 1968, kde se umístil na sedmém (5000 m) a šestém (10 000 m) místě. Po sezóně 1967/1968 končil sportovní kariéru.\n\nV roce 1962 obdržel cenu Oscara Mathisena.\n\n"}
{"id": "948136", "url": "https://cs.wikipedia.org/wiki?curid=948136", "title": "Bylotův ostrov", "text": "Bylotův ostrov\n\nBylotův ostrov (\"Bylot Island\") je ostrov v Kanadském arktickém souostroví, který patří ke kanadské provincii Nunavut. Ostrov leží severovýchodně od Baffinova ostrova, má rozlohu 11 067 km² (je to 71. největší ostrov na světě) a není na něm stálé lidské osídlení, občas ho však navštěvují vědecké týmy. Ostrov je hornatý a většina jeho území je pokryta ledovcem, nejvyšší horou je Angilaaq, vysoká 1951 metrů. Bylotův ostrov je součástí národního parku Sirmilik, vyskytuje se zde racek tříprstý, alkoun tlustozobý a další ptáci. Na ostrově žijí lední medvědi (asi 150 kusů).\n\nOstrov objevil kapitán Robert Bylot v roce 1616. Obraz \"Bylotův ostrov\", který namaloval Lawren Harris, je nejdražším kanadským obrazem všech dob (byl v roce 2010 vydražen za 2,8 milionu dolarů).\n\n"}
{"id": "948138", "url": "https://cs.wikipedia.org/wiki?curid=948138", "title": "Giuseppe Devastato", "text": "Giuseppe Devastato\n\nGiuseppe Devastato (* Neapol) je italský klavírista a skladatel.\n\nItalský klavírista a skladatel Giuseppe Devastato je znám mezi hudebními kritiky jako jeden z nejzajímavějších klavíristů své generace. Vystoupil v rámci Festivalu Ravello, kde hrál všechny Sonáty a Variace pro klavír a violoncello od Ludwiga van Beethovena se Silvanem Mariem Fuscem. Spolupracoval s mnoha orchestry, například IASI Philharmonic, Mexico State Symphonic Orchestra, Kiev Symphonic Orchestra, Sofia Chamber Orchestra a Neapolitan Chamber Orchestra of New York. Díky své charakteristické hře na klavír nahrál hudbu mnoha soundtracků pro filmový průmysl, pro televizní a rádiové stanice v Evropě a v Americe. V prosince 2011 mu byla udělena cena \"International Prize Cartagine\" za lidské zásluhy a profesionální úspěchy, za šíření hudby po celém světě, zvláště pak italského hudebního odkazu, za působivé získání zásluh jako klavírista a skladatel, který šíří po světě klasickou hudbu: \"Jeho akce poukazují na velký cit a hlubokou lásku k životu. Jeho hra se snaží napodobit lidský hlas a je inspirována uměním bel canta neapolské školy\".\n\nGiuseppe Devastato působil v prestižních divadlech v Evropě i Americe, mezi které patří Manoel Theatre (Malta), Sala Villanueva (Mexiko), León Auditorium (Španělsko), Auditorium Parco della Musica (Řím), Ravello Festival (Itálie), Skyrball Center of New York (USA), Ateneum (Rumunsko), Auditorium of the University of Kiev (Ukrajina) a Auditorium Tarnow a Krakow (Polsko), ve spolupráci se světově proslulými umělci. V současnosti vyučuje na mistrovských kurzech Katarina Gurska Centro Superior de Enseñanza Musical Madrid v Evropě i Americe, skládá hudbu k filmům a je uměleckým ředitelem klavírní akademie Neapolitan Music Society v New Yorku.\n\n"}
{"id": "948139", "url": "https://cs.wikipedia.org/wiki?curid=948139", "title": "Margarete Buber-Neumann", "text": "Margarete Buber-Neumann\n\nMargarete Buber-Neumann (21. října 1901 Postupim – 6. listopadu 1989 Frankfurt nad Mohanem) byla německá komunistka a novinářka, která prošla sovětskými i německými koncentračními tábory. \n\nNarodila se jako dcera ředitele pivovaru a po maturitě studovala učitelství pro mateřské školy. Ve 20 letech vstoupila do komunistické mládeže a roku 1926 do Německé komunistické strany (KPD). Roku 1922 si vzala Rafaela Bubera, syna známého filosofa Martina Bubera, ale roku 1925 se s ním rozešla. Z tohoto manželství se narodily dvě dcery, které později žily v domácnosti M. Bubera. \n\nOd roku 1928 pracovala v redakci mezinárodního časopisu Kominterny, kde se seznámila s komunistickým poslancem Heinzem Neumannem. Nacistický převrat 1933 je zastihl ve Španělsku, následující rok žili ve Švýcarsku a 1935 odjeli do Moskvy. Roku 1937 byl Heinz Neumann zatčen a popraven a roku 1938 byla i Margarete odsouzena k pěti letům vězení v Karagandě v Kazachstánu. Po sblížení nacistického Německa a Sovětského svazu, které bylo završeno v srpnu 1939 podpisem paktu Ribbentrop-Molotov, byla roku 1940 spolu s dalšími vydána do Německa a odsouzena jako komunistka na pět let do koncentračního tábora Ravensbrück. Tam se setkala s Milenou Jesenskou, přítelkyní Franze Kafky, o níž později napsala knihu. \n\nPo osvobození v dubnu 1945 žila u své matky a pracovala jako publicistka. Ve svých knihách podala svědectví o obou koncentračních táborech a totalitních systémech. Svým svědectvím podpořila ruského emigranta Viktora Kravčenka, který byl francouzským komunistickým tiskem obviněn, že pomlouvá Sovětský svaz. Roku 1980 byla vyznamenána Křížem za zásluhy Spolkové republiky Německo.\n\n\n"}
{"id": "948141", "url": "https://cs.wikipedia.org/wiki?curid=948141", "title": "Jukikaze (1939)", "text": "Jukikaze (1939)\n\n\"Jukikaze\" () byl osmý torpédoborec japonského císařského námořnictva třídy \"Kageró\". Byl dokončen v lednu 1940 jako třetí z devatenácti torpédoborců třídy \"Kageró\". Zúčastnil se druhé světové války v Tichomoří, kterou přežil jako jediný torpédoborec ze své třídy.\n\nV prosinci 1941 podporoval japonskou invazi na Filipíny a v lednu 1942 vylodění na Celebesu. Nadále pak pokračoval v podpoře japonského postupu Holandskou východní Indií, včetně účasti na bitvě v Jávském moři. Počátkem června se zúčastnil bitvy u Midway a v září bitvy u Santa Cruz. V listopadu byl lehce poškozen v první námořní bitvě u Guadalcanalu, ale již v únoru 1943 podnikl tři evakuační plavby ke Guadalcanalu v rámci operace \"KE\". V březnu byl jedním ze čtyř torpédoborců, které přežily bitvu v Bismarckově moři a poté se věnoval transportním a doprovodným povinnostem. Během „krysích transportů“ s posilami pro ostrov Kolombangara se v červenci zúčastnil bitvy u tohoto ostrova. V roce 1944 se (mimo jiné) v rámci doprovodných povinností zúčastnil v červnu bitvy ve Filipínském moři a v říjnu série bitev u Leyte. V dubnu 1945 doprovázel bitevní loď \"Jamato\" na její sebevražedné plavbě k Okinawě – po sérii amerických leteckých útoků byl jedním ze čtyř torpédoborců, které se dokázaly vrátit zpátky do Japonska, kde ho rovněž zastihla japonská kapitulace.\n\nPo válce se věnoval repatriačním plavbám a v červenci 1947 byl – jako válečná reparace – předán námořnictvu Čínské republiky a přejmenován na \"Tan-jang\" (DD-12). Během občanské války zůstal věrný Republice a po ústupu na Tchaj-wan aktivně sloužil až do roku 1966. Roku 1970 (nebo 1971) byl sešrotován.\n\n\"Jukikaze\" patřil do I. série třídy \"Kageró\" a byl objednán na základě doplňovacího programu pomocných plavidel z roku 1937. Jeho výzbroj po dokončení tvořilo šest 127mm děl typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Pro ně bylo neseno až šestnáct torpéd typu 93. Protiletadlovou výzbroj (pomineme-li možnost použití 127mm kanónů) tvořily zpočátku dva dvouhlavňové komplety 25mm kanónů typu 96.\n\nBěhem války byla postupně posilována protiletadlová a protiponorková výzbroj. V květnu 1943 byla v Kure vyměněna 25mm dvojčata za trojhlavňové komplety, přibylo nové 25mm dvojče na nové platformě před můstkem a na můstek byl instalován detektor radarového záření.\n\nBěhem druhé modernizace v září a říjnu 1943 byla v Kure sejmuta zadní vyvýšená dělová věž (č. 2) a nahrazena dvěma 25mm trojčaty. Byl instalován centimetrový přehledový radar \"22-gó\" na předním stěžni, metrový přehledový radar typu \"13-gó\" na zadním stěžni a vylepšen sonar.\n\nV červenci a srpnu 1944 bylo v Kure instalováno čtrnáct jednohlavňových 25mm kanónů (čtyři na přední palubě po stranách můstku a protiletadlové platformy, další dvě dvojice po stranách za předním a zadním torpédometem, dvě dvojice po stranách zadní nástavby a poslední dvojice na zádi), čímž byl dosažen finální počet 28 hlavní. Původní radar typu \"22-gó\" byl nahrazen modifikovanou verzí téhož typu, která měla umožnit řízení palby radarem, ale výsledky nedosáhly očekávání. Pravděpodobně touhle dobou byly na zádi instalovány dvě skluzavky hlubinných náloží, které tak doplnily původní dvojnásobný ( \"Y-hó\", čili ) vrhač hlubinných náloží typu 94 ( \"bakurai tóšaki\"). Podle Čihaja & Abe měl být (nejpozději koncem roku 1944) můstek \"Jukikaze\" vybaven dodatečným pancéřováním z nanýtovaných plechů – obdobně, jako fotograficky doložený můstek sesterského \"Isokaze\". Fukui uvádí stav protiletadlové výzbroje při kapitulaci jako dvacet čtyři 25mm kanónů (4xIII, 1xII a 10xI) a čtyři jednohlavňové 13,2mm kulomety typu 93, ale v doprovodné ilustraci s rozmístěním výzbroje uvádí stejnou výzbroj, jakou měl \"Jukikaze\" obdržet v červenci a srpnu 1944 podle Čihaja & Abe – tedy 28× 25mm.\n\nV prosinci 1944 byl v Kure instalován nový sonar typu 3.\n\nPo japonské kapitulaci byl \"Jukikaze\" odzbrojen, sejmut byl i radar typu \"13-gó\" (byl ponechán pouze radar \"22-gó\") a na palubě (přední, zadní a místo torpédometů) byly instalovány provizorní nástavby pro zvětšení ubytovací kapacity repatriantů.\n\nJako \"Tan-jang\" se znovuvyzbrojení dočkal až po ústupu na Tchaj-wan. Na přídi byla instalována dvojice původně japonských 127mm kanónů (je možné, že se jednalo o 127mm kanóny typu 89) ve společné lafetaci neznámého (pravděpodobně čínského) původu. Je možné, že se jednalo o děla z pobřežní baterie na hoře Šou ( shòushān) u Kao-siungu. Ty doplnily čtyři původně japonské 100mm kanóny typu 98 ve dvou dvouhlavňových věžích (v superpozici) na zádi. Pravděpodobně se jednalo o čínské lafetace, neboť jejich tvar podle fotografií neodpovídá ani původnímu modelu A, ani A-1. V tomhle případě se jednalo o kanóny demontované z pozemní protiletadlové baterie v distriktu Cuo-jing, Kao-siung. Protiletadlovou výzbroj doplnilo osm rovněž původně japonských 25mm kanónů. Původní torpédomety nebyly instalovány kvůli nedostatku torpéd typu 93.\n\nKvůli nedostatku munice do japonských kanónů byl \"Tan-jang\" v roce 1956 přezbrojen na kanóny americké provenience. Tři jednohlavňové 127mm (5\"/38) kanóny v nekrytých lafetacích byly umístěny na místě původních dělových věží: jeden na přídi a dva (v superpozici) na zádi. Ty doplňovaly dva jednohlavňové 76,2mm (3\"/50) kanóny v nekrytých lafetacích na místě bývalých torpédometů (zadní kanón byl umístěn na dopředu prodloužené zadní nástavbě). Protiletadlovou výzbroj dotvářelo podle Čihaja & Abe sedmnáct 40mm Boforsů, ale podle \"Čung-kuo ťün-ťien š' jüe kchan\" jich bylo pouze deset.\n\nJaponská kapitulace 15. srpna 1945 zastihla \"Jukikaze\" v Maizuru.\n\nDne 5. října 1945 byl \"Jukikaze\" vyškrtnut ze seznamu lodí japonského císařského námořnictva. Následně byl v období do 10. února 1946 v Maizuru kompletně odzbrojen, sejmut byl i radar \"13-gó\", a následně se zapojil do repatriací japonských vojáků a civilistů zpět do Japonska. Do 18. prosince téhož roku vykonal patnáct repatriačních plaveb, během nichž přepravil 13 056 osob:\n\nPo ukončení repatriací si vítězné mocnosti rozdělili zbývající plavidla bývalého císařského námořnictva mezi sebe. \"Jukikaze\" měl reputaci dobře udržované lodě a podle Čihaja & Abe byl tou nejlepší lodí mezi ostatními plavidly určenými k reparacím. Poté, co \"Jukikaze\" navštívilo několik námořních inspekcí jednotlivých států, byl torpédoborec přidělen Čínské republice.\n\nStále neozbrojený \"Jukikaze\" vyplul 1. července 1947 ze Saseba a 3. července zakotvil v Šanghaji. Následně byl 6. července oficiálně předán námořnictvu Čínské republiky a přejmenován na \"Tan-jang\" (; DD-12).\n\nNejprve zůstal \"Tan-jang\" neozbrojen a teprve po ústupu na Tchaj-wan byl vyzbrojen původně japonskými kanóny (viz Popis) a následně sloužil jako vlajková loď námořnictva Čínské republiky. Těsně po vyzbrojení navštívil 16. října 1952 Filipíny. Roku 1956 byl \"Tan-jang\" přezbrojen na americké kanóny a v aktivní službě sloužil až do roku 1966 (podle Čihaja & Abe „přibližně 1965“), kdy byl vyřazen. Následně jej využívala námořní akademie v Kao-siungu. V květnu 1970 byl tajfunem vržen na břeh a ještě téhož roku bylo rozhodnuto o jeho sešrotování. Stalo se tak buď ještě v roce 1970, nebo až 1971.\n\nV roce 1971 byla kotva a kormidlo vráceny Japonsku a uloženy v námořním muzeu na Etadžimě.\n\n\n"}
{"id": "948142", "url": "https://cs.wikipedia.org/wiki?curid=948142", "title": "Johnny Höglin", "text": "Johnny Höglin\n\nHans Johnny Höglin (* 26. února 1943 Nykroppa) je bývalý švédský rychlobruslař.\n\nPrvního velkého mezinárodního závodu se zúčastnil v roce 1965, kdy skončil na Mistrovství světa devatenáctý. V následujících dvou letech se výsledkově zlepšoval, na světovém šampionátu 1967 byl desátý. Největších úspěchů dosáhl v roce 1968. Tehdy startoval na Zimních olympijských hrách, v závodech na 1500 m a 5000 m dobruslil shodně na pátém místě, nejdelší, desetikilometrovou trať však ovládl a stal se olympijským vítězem. O několik týdnů později skončil na Mistrovství světa šestý, přičemž tuto příčku obhájil i následující rok. V roce 1970 se zúčastnil premiérového ročníku světového sprinterského šampionátu (13. místo). V dalších dvou letech se na mistrovstvích umisťoval ve druhé desítce. Na zimní olympiádě 1972 byl devátý (1500 m) a dvanáctý (5000 m). Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž světovém mistrovství v roce 1973 byl sedmý. Existence ISSL však vydržela pouze do roku 1974, kdy Höglin také ukončil sportovní kariéru.\n\n"}
{"id": "948143", "url": "https://cs.wikipedia.org/wiki?curid=948143", "title": "Jan Antonín Harbuval Chamaré", "text": "Jan Antonín Harbuval Chamaré\n\nJan Antonín Harbuval Chamaré (16. listopadu 1737, Lehnice, dnes Polsko – 17. února 1808, Nové Hrady), příslušník původně francouzského, poté slezského panského rodu, který se v roce 1746 zakoupil v Čechách.\n\nJan Antonín se narodil jako druhý syn Jana Ludvíka Harbuvala Chamaré z jeho třetí manželky Anny Barbory ze Sanningu. V roce 1746 spolu s rodiči odešel do Čech na panství Potštejn. V letech 1750–1751 studoval na piaristickém gymnáziu v Bílé Vodě, později studoval ve Vídni práva, přičemž jej zaujaly také architektura a stavitelství. Za manželku pojal v únoru 1764 Marii Johanu hraběnku z Valdštejna-Vartemberka († 26. března 1792). Manželství zůstalo bez potomků. Jeho druhou manželkou se stala Marie Anna Dobřenská z Dobřenic. Z tohoto manželství se narodilo 10 potomků, dospělosti se však dožili pouze dva synové a dcera.\n\nPo smrti svého otce v roce 1764 se Jan Antonín ujal správy statků, ale nepodařilo se mu navázat na podnikatelské úspěchy v oboru plátenictví. V roce 1770 byl donucen ohlásit likvidaci potštejnské textilní manufaktury. Také jeho experimenty s výrobou bavlny a hedvábí v Potštejně skončily nezdarem. Věčnou slávu sporné hodnoty mu však zajistily jeho desetiletí trvající neúspěšné pokusy o nalezení pokladu na hradě Potštejně a v letech 1771–1773 na nedalekém Velešově. Jan Antonín těmito aktivitami výrazně přispěl k chátrání Potštejna a těžbou stavebního kamene na Velešově (k jeho dopravě do Potštejna zřídil lanovku) prakticky k likvidaci tohoto hradu. Hledání pokladu na Velešově popsal v roce 1782 v německojazyčném vyprávění (vydaném v roce 2007 v českém překladu), v rozsáhlejším rukopise pak vylíčil své počínání na potštejnském hradě.\n\nPo smrti své matky se ujal správy panství Nové Hrady, kde nechal mezi lety 1774–1777 vystavět rokokový zámek. Vedle správy obou statků působil v úřadu dvorského lenního a komorního práva v Praze, v jehož rámci vykonával poručnický dohled nad statky nezletilých osiřelých šlechticů.\n\nOd roku 1787 se Jan Antonín zajímal o vzduchoplavbu, inspiraci našel u pokusů bratří Montgolfierů. V červenci 1791 provedl v Potštejně několik pokusů s balóny z hedvábné tkaniny. Předešel tím o několik měsíců představení francouzského vzduchoplavce Jeana-Pierra Blancharda, předváděné na korunovačních slavnostech císaře Leopolda II. v Praze.\n\nJe pohřben v rodinné hrobce ve farním kostele v Nových Hradech.\n\nJeho hledání zpracoval spisovatel Alois Jirásek v povídce \"Poklad\", podle níž roku 1984 režisér Zdeněk Troška natočil film \"Poklad hraběte Chamaré\" (hraběnku Marii Karolínu Chamaré v něm zahrála herečka Blanka Bohdanová).\n\n"}
{"id": "948156", "url": "https://cs.wikipedia.org/wiki?curid=948156", "title": "Římskokatolická farnost Božice", "text": "Římskokatolická farnost Božice\n\nŘímskokatolická farnost Božice je územní společenství římských katolíků s farním kostelem svatého Petra a Pavla v obci Božice v děkanátu Znojmo.\n\nNejstarší písemné zprávy o Božicích se vztahují k roku 1225. Dne 25. dubna tohoto roku byl Jindřichem, titulárním biskupem z Troje, vysvěcen farní kostel svatého Petra a Pavla. Ten patří díky románskému jádru a gotickému vnitřku k nejstarším kostelům v okolí a je dodnes významnou stavbou v obci. Barokní fara pochází z konce 17. století. Zápisy ve farní matrice začínají rokem 1683. \n\n\nDnem vzájemných modliteb farností za bohoslovce a bohoslovců za farnosti brněnské diecéze je 1. duben. Adorační den připadá na nejbližší neděli po 10. červnu.\n\nVe farnosti se pravidelně koná tříkrálová sbírka. V roce 2015 se při ní vybralo 16 667 korun. V roce 2017 činil její výtěžek 17 592 korun.\n\nŽehnání mladého vína během mše svaté probíhá každoročně kolem 27. prosince, tedy na sv. Jana Evangelistu. Organizaci a sběr vzorků zajišťuje Družstvo božických vinařů.\n\n"}
{"id": "948157", "url": "https://cs.wikipedia.org/wiki?curid=948157", "title": "Örjan Sandler", "text": "Örjan Sandler\n\nOlof Örjan Sandler (* 28. září 1940 Sunne) je bývalý švédský rychlobruslař.\n\nPrvních velkých mezinárodních závodů se zúčastnil v roce 1964, na Mistrovství Evropy byl třináctý, na Mistrovství světa desátý. Téhož roku startoval také na Zimních olympijských hrách (1500 m – 18. místo, 5000 m – 19. místo, 10 000 m – 17. místo). V dalších letech se na šampionátech výsledkově pohyboval ve druhé desítce. Největšího úspěchu dosáhl na zimní olympiádě 1968, kde v závodě na 10 000 m vybojoval bronzovou medaili; dále byl desátý na 1500 m a šestý na 5000 m. Na Mistrovství světa 1969 byl sedmý, v následujících letech se však již opět pohyboval většinou v rozmezí desátého a dvacátého místa. Zúčastnil se také ZOH 1972, kde na pětikilometrové trati dobruslil jako čtrnáctý a na dvojnásobné distanci jako patnáctý. Sedmou příčku obsadil na Mistrovství Evropy 1975. Na Zimních olympijských hrách 1976 se umístil na osmém (5000 m), resp. pátém (10 000 m) místě. Další tři roky téměř nezávodil, k rychlobruslení se vrátil v letech 1979 a 1980. Tehdy se zúčastnil i své páté zimní olympiády, v rámci níž startoval pouze na desetikilometrové distanci, přičemž skončil na 14. příčce. Po sezóně 1979/1980 ukončil aktivní sportovní kariéru.\n\n"}
{"id": "948161", "url": "https://cs.wikipedia.org/wiki?curid=948161", "title": "Klasika (cyklistika)", "text": "Klasika (cyklistika)\n\nKlasika je označení jednodenního závodu v silniční cyklistice. Název pochází od toho, že se jezdí každoročně ve zhruba stejné době a po zhruba stejné trati. Pětice nejznámějších klasik, tzv. \"Monumenty\", má vesměs tradici delší než sto let.\n\n\nDalší důležité klasiky jsou Amstel Gold Race, Valonský šíp (oba tvoří společně se závodem Lutych-Bastogne-Lutych trojici takzvaných \"Ardenských klasik\"), Grand Prix d'Ouverture La Marseillaise, Omloop Het Nieuwsblad, Paříž-Tours, Clásica de San Sebastián a Milán-Turín. Nejdelší klasikou byl závod Paříž-Bordeaux, dlouhý okolo 560 km, který se jezdil v letech 1891-1988. \n\nKlasiky jsou jezdecky velmi náročné, protože nedávají šanci k taktizování a šetření sil. Navíc se jezdí na starých cestách, mnohdy ještě s kostkovým povrchem, a většinou na začátku nebo na konci cyklistické sezóny, kdy bývá počasí proměnlivé a může závodníkům jízdu velmi znepříjemnit. V letech 1989 až 2004 byly klasiky součástí Světového poháru v cyklistice.\n\n"}
{"id": "948162", "url": "https://cs.wikipedia.org/wiki?curid=948162", "title": "Margita Balaštíková", "text": "Margita Balaštíková\n\nMargita Balaštíková (* 16. září 1967 Uherské Hradiště) je česká politička, od října 2013 poslankyně Poslanecké sněmovny PČR, od roku 2016 zastupitelka a radní Zlínského kraje, členka hnutí ANO 2011.\n\nVystudovala ekonomickou školu v Uherském Hradišti. Následně pracovala mimo jiné v Agrokombinátu Slušovice, jako ředitelka ve slovenské finanční společnosti či jako vedoucí leasingu nákladní a osobní dopravy u ČSOBL. Od roku 2007 působí jako ředitelka Hřebčína Napajedla, a.s.\n\nByla rovněž zvolena viceprezidentkou Českého svazu chovatelů plnokrevníka a majitelů dostihových koní, je činná také v České jezdecké federaci. Margita Balaštíková je vdaná a s rodinou žije v obci Tupesy u Uherského Hradiště.\n\nVe volbách do Poslanecké sněmovny PČR v roce 2013 kandidovala z pozice nestraníka ve Zlínském kraji na druhém místě kandidátky hnutí ANO 2011 a byla zvolena. Později do hnutí vstoupila a na III. sněmu hnutí ANO 2011 byla na konci února 2015 zvolena členkou předsednictva hnutí (získala 96 hlasů ze 186 možných, tj. 52 %). Tuto pozici zastávala do února 2017.\n\nV krajských volbách v roce 2016 byla lídryní kandidátky hnutí ANO 2011 ve Zlínském kraji a byla zvolena zastupitelkou. Dne 2. listopadu 2016 se stala radní kraje pro životní prostředí a zemědělství. Ve volbách do Poslanecké sněmovny PČR v roce 2017 obhájila svůj poslanecký mandát za hnutí ANO 2011 ve Zlínském kraji.\n"}
{"id": "948163", "url": "https://cs.wikipedia.org/wiki?curid=948163", "title": "Tyler Oakley", "text": "Tyler Oakley\n\nTyler Oakley (* 22. března 1989 Jackson) je americký vloger a zastánce gayů.\n\nTyler začal s vlogy v roce 2007 a jeho první video na YouTube tehdy dosáhlo 70 tisíc zhlédnutí. Teď se zhlédnutí videí pohybuje okolo 250 tisíc, má přes 7 milionů odběratelů a více než 490 nahraných videi. Také podporuje projekt The Trevor Project, což je organizace pro mladou generaci LGBTQ komunity, do které investoval přes 25 000 $ = 475 000 Kč. Sám sebe prezentuje jako \"profesionální fanynku\" Darrenna Crisse a One Direction.\n\n"}
{"id": "948175", "url": "https://cs.wikipedia.org/wiki?curid=948175", "title": "Marie Antonie Josefa Parmská", "text": "Marie Antonie Josefa Parmská\n\nMarie Antonie Josefa Parmská, celým jménem Marie Antonie Josefa Walburga Anna Luisa Vicenza Markéta Kateřina; : \"Maria Antonietta Giuseppina Walburga Anna Luisa Vicenza Margherita Caterina\"; (28. listopadu 1774 Parma – 20. února 1841 Řím), byla parmská princezna, dcera vévody Ferdinanda a jeho manželky arcivévodkyně Marie Amálie Rakouské.\n\nAč je to často uváděno, Marie Antonie nebyla pojmenována po své slavné tetě Marii Antoinettě, která ani nebyla její kmotrou. Za kmotry ji byli strýc Josef II. a prateta Marie Antonie, královna sardinská.\n\nVyrůstala s bratrem a sestrami na vévodském dvoře v Parmě, kde byla laskavě nazývána jako Tognina. Byla nadanou malířkou a jejími učiteli byli parmští dvorní malíři Giuseppe Baldrighi a Domenico Muzzi. Byla tichá a nikdy nebyla provdána. Roku 1802 vstoupila do řádu voršilek. Následujícího roku, dne 22. dubna 1803 se stala oficiálně jeptiškou a bylo ji změněno jméno na sestru Louisu Marii. Během následujících let vedla klidný život v klášteře voršilek v Parmě. Roku 1831 se po mnoha letech přestěhovala do kláštera do Říma, kde v šedesáti šesti letech zemřela.\n\n"}
{"id": "948176", "url": "https://cs.wikipedia.org/wiki?curid=948176", "title": "Poselský rybník", "text": "Poselský rybník\n\nPoselský rybník se nachází mezi vesnicí Obora a městem Doksy, v okrese Česká Lípa. V jihovýchodním sousedství rybníka leží malý lesní Mariánský rybník. Oba společně s okolními rybníky patří do dokeské či jestřebské soustavy rybníků.\n\nPoselský a Mariánský rybníky obklopují rozsáhlé mokřadní a rašelinné biotopy. V nejbližším okolí jsou hojné i kvartérní sedimenty organogenního původu, v okolí Mariánského rybníka jsou vyvinuty sloje přechodové až slatinné rašeliny. Plošně převládají sedimenty svrchní křídy, z velké části pískovce. V období turon – coniak se zde usazovaly i jílovce a slínovce. Příslušný geomorfologický okrsek je Jestřebská kotlina.\n\nJe to mělká pramenná sníženina v nadmořské výšce 275–283 m v celkově plochém reliéfu, pouze na východě mírně se zvedajícím do pískovcové pahorkatiny. Širší okolí je výrazně ovlivněno třetihorními vulkanity. Výrazné tvary pískovce byly ovlivněny denudací, mnohé z nich jsou prokřemenělé nebo prostoupené železitými inkrustacemi.\n\nPoselský rybník slouží k relativně extenzivnímu chovu ryb. Na západním okraji a v jižní části u přítoku jsou rozsáhlé zrašelinělé plochy. Plocha volné hladiny je cca 51 ha (jiný zdroj uvádí 14,6 ha, což odpovídá realitě). Na severním břehu je situován rozlehlý rekreační areál \"Poslův Mlýn\".\n\nMariánský rybník o rozměrech 250x50 m, s volnou vodní hladinou 50x50 m u výpusti, je obklopen borovým lesem, zarostlý rákosem. V přítokové části přechází do rašeliniště, které má podobu dvou ramen ve tvaru podkovy o rozměrech 150x50 a 100x50 m, s odvodňovacími příkopy odvádějícími vodu do rybníka.\n\nPoselský rybník společně s Mariánským rybníkem představují botanicky i zoologicky cennou lokalitu. Je zde výskyt řady zvláště chráněných druhů rostlin a živočichů. Je to jedna z mála lokalit vážky jasnoskvrnné v Libereckém kraji a jedna z mála lokalit vrkoče bažinného v Česku. Je to významné hnízdiště vodního ptactva.\n\nOba rybníky tvoří Evropsky významnou lokalitou s kódem CZ0514669 (rozloha lokality 79,6 ha) v soustavě Natura 2000 a jsou navržené do rozšířené CHKO Kokořínsko – Máchův kraj.\n\nPoselský Rybník je napájen Robečským potokem a několika dalšími menšími přítoky (např. \"Zbynská strouha\"). Na jihovýchodním přítoku leží nejprve právě Mariánský rybník.\n\n"}
{"id": "948178", "url": "https://cs.wikipedia.org/wiki?curid=948178", "title": "Karolína Marie Tereza Parmská", "text": "Karolína Marie Tereza Parmská\n\nKarolína Marie Tereza Josefa Parmská (22. listopadu 1770 Parma – 1. března 1804 Drážďany) byla parmská princezna, po sňatku s princem Maxmiliánem i princezna saská.\n\nKarolína byla nejstarším dítětem toskánského vévody Ferdinanda Parmského a arcivévodkyně Marie Amálie Rakouské, dcery královny Marie Terezie a císaře Františka I. Štěpána.\n\nKmotry princezny Karoliny byli prastrýc Karel III. Španělský a babička královna Marie Terezie. Karolina byla nejstarším z devíti dětí svých rodičů. Princezna zemřela v Dražďaněch ve třiceti třech letech na horečku. Její manžel se více než po dvaceti letech oženil znovu a vzal si neteř své první ženy, princeznu Marii Luisu.\n\nKarolina se za Maxmiliána vdala v zastoupení v Parmě dne 22. dubna 1792. Osobně se svatba konala dne 9. května 1792 v Drážďanech.\nKarolína a Maxmilián spolu měli celkem sedm dětí:\n\n\n"}
