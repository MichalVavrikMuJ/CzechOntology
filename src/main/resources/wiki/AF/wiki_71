{"id": "909534", "url": "https://cs.wikipedia.org/wiki?curid=909534", "title": "Pevník krvavějící", "text": "Pevník krvavějící\n\nPevník krvavějící (\"Stereum sanguinolentum\") je druh houby čeledě pevníkovité (\"Stereaceae\"). Plodnice se tvoří na mrtvém dřevě nebo někdy na odumřelých větvích živých stromů. Tvoří tenké kožovité krusty povrchu dřeva. Čerstvé plodnice roní při poranění tekutinu červené barvy. Může být hostitelem parazitické houby rosolovka průsvitná \"Tremella encephala\".\n\nSTERSA\n\nPodle EPPO a biolib.cz je pro patogena s označením \"Stereum sanguinolentum\" používáno více rozdílných názvů, například \"Auricularia sanguinolenta\" nebo \"Thelephora sericea\" var. \"sanguinolenta\".\n\nDalší synonyma dle Index Fungorum\n\nKosmopolitní druh.\n\nPevník krvavějící patří mezi velmi hojné houby v ČR. Roste po celý rok na jehličnanech na mrtvém i živém dřevě, zvláště ve smrkových monokulturách a přirozených borových porostech, na nevápenatých a kyselejších půdách od nížin po pahorkatiny. Lze jej nalézt i v horách na kleči \"Pinus mugo\". Podíl napadení pevníkem u loupáním a ohryzem poškozených stromů se dle místních podmínek pohybuje v širokém rozpětí. U smrku ztepilého byla v Evropě zjištěna kolonizace pevníkem u 20 % až 100 % poškozených stromů, v podmínkách ČR ve všech nám známých případech napadení přesahovalo (většinou výrazně) hodnotu 45 %. Míra napadení je zřejmě ovlivněna především klimatickými poměry. Jeho růst v Česku na listnáčích je dokládán jen zcela výjimečně (bříza,\nolše, jeřáb). \n\nV blízkém okolí plodnic se a mohou vytvářet i plošně značně rozlehlé povlaky (především na spodních částech hostitelských dřevin. Nejvíce nových plodnic vyrůstá na jaře a na podzim. Fruktifikace je výrazně ovlivňována vlhkostí. Na svisle orientovaném substrátu dochází záhy k odstávání (ohrnutí) horní části plodnice a k tvorbě drobných škeblovitých kloboučků.\n\nPevník krvavějící vytváří obvykle jednoleté rozlité až polorozlité nebo polokloboukaté plodnice, mladé okrouhlé plodnice časem srůstají do rozlehlejších povlaků, z nichž vyrůstají nepravidelné, často vzájemně srostlé klobouky. Při poranění roní červený latex.\nKlobouk drobnější, nepravidelně zprohýbaný, široký do 50 mm, na povrchu přitiskle vláknitě chlupatý až štětinatý, později lysý, u mladších plodnic na okraji bělavý, ve středu hnědý až téměř černý, stářím tmavnoucí. Časté je soustředné pásování šedých a tmavě hnědých pruhů a bělavý ostrý okraj.\nRouško je víceméně hladké, částečně zaobleně hrbolaté, bez pórů, bělavé v odstínech až k hnědé, ve středu tmavší.\nTuhá, kožovitá, červenající.\n\nHyfový systém je dimitický. Jinak korkovitě pružná, později až pevná a tvrdá dužnina (trama) je složena především z generativních bezbarvých a tenkostěnných hyf bez přezek o tloušťce 2–3,5 µm. V hymeniu bývají přítomné cystidy (50–150 × 3–9 µm). Výtrusy jsou hladké, bezbarvé, podlouhle vejčité (až vejčité), většinou 6–11 × 2–3,5(–5) µm velké.\n\nHostitelem jsou obvykle jehličnany, především smrk. Rozkládá především odumřelou dřevní hmotu, například padlé kmeny. Je zaznamenáno ale i poškození listatých dřevin.\n\nPlodnice, nejčastější na poraněných kmenech, plodnice nenarůstají pravidelně každou sezónu, typické je doprovodné prosmolení v okolí rány.\nHniloba je podobná jako u kořenovníku vrstevnatého (\"Heterobasidion annosum\"). U pevníku hniloba ale vzniká v místě poškození na kmeni (sloupnutá borka, mechanická poškození) a u kořenovníku hniloba začíná v místě báze kmene a kořenů, odtud postupuje směrem nahoru. Záměna plodnic je možná za další druhy pevníků, které se při poranění červeně zbarvují, především za pevník horský (Streum rigens), jenž vyrůstá rovněž na dřevě jehličnanů, ale vyznačuje se robustnějšími plodnicemi a růstem ve vysokých nadmořských výškách. Na listnáčích se vykytují plodnice podobných druhů stejného rodu – pevník korkovitý (\"Stereum rugosum\") a pevník dubový (\"Stereum gausapatum\").\n\nPodíl hnilobou poškozeného dříví se u majoritního lesního majetku Lesů ČR pohybuje ročně kolem 20 % celkového objemu těžby. Hospodářsky nejvýznamnější hniloba smrku a jedna ze tří nejvýznamnějších dřevokazných hub v lesním hospodářství vůbec. Ranový parazit, vyskytuje se jako důsledek poškození, často loupání zvěří. Poškozené stromy je třeba odstraňovat, při vážném poškození porostu je třeba provést rekonstrukci porostu.\n\nBasidiospory klíčí na čerstvě obnaženém dřevě, do kterého dále pronikají. Ve směru pronikání hniloby se tvoří tmavá šedavá až šedofialová zóna, široká 1–3 cm. V některých případech může docházet ke společné kolonizaci kořenovníku a pevníku krvavějícího, kdy pevník kolonizuje především okrajovou část hniloby a proniká více do bělové části kmene.\n\nOmezení poškození dřevin při těžbě. Důležité je udržovat stavy lovné zvěře na úrovni dané úživností honitby.\n\n"}
{"id": "909536", "url": "https://cs.wikipedia.org/wiki?curid=909536", "title": "AC4", "text": "AC4\n\nAC4 je hardcorová skupina původem ze Švédska.\n\nPůvodní sestavu tvořili Dennis Lyxzén, David Sandström, Karl Backman a Jens Nordén. AC je krajský kód pro oblast ve kterém se nachází Umeå. V roku 2009 vydali své první album \"AC4\". \n\nV dubnu 2011 kapela vyráží na australský turné. Došlo k výměně na postu basáka, na kterém po odchodu Davida Sandströma zakotvil Christopher Röstlund Jonsson. Skupina poté vydala ještě album \"Burn The World\" 2013. O evropskou edici se postaralo vydavatelství Ny Vag a US verze vychází na Deathwish Inc..\n\nKapelu, která za pár dnů vyráží na evropské turné také náhle opustil původní bubeník Nordén, kterého na nadcházejících koncertech zastoupí Frederik Lyxzén, pod jehož producentskou taktovkou vznikalo aktuální album. V roku 2013 kapela odehrály nespočet koncertů a zúčastnili se i několika festivalů a to mimo jiné Groezrock a Monster Bash. \n\nKapela se odporoučela do stavu časově blíže neohraničeného spánku. Kytarista Karl Backman už rozjel novou punk kapela s názvem The T-55's.\n\n\n\n\n\n"}
{"id": "909537", "url": "https://cs.wikipedia.org/wiki?curid=909537", "title": "Janko Polić Kamov", "text": "Janko Polić Kamov\n\nJanko Polić Kamov (17. listopadu 1886, Rijeka – 8. srpna 1910, Barcelona) byl chorvatský básník, dramatik a romanopisec, představitel chorvatské literární moderny. \n\nKamov se narodil v Rijece v rodině obchodníka jako Janko Mate Vinko Polić. Jeho otec byl liberálně smýšlejícím vlastencem, a tak se malý Janko již v brzkém věku setkával s chorvatskými umělci všeho druhu – v rodině Polićových se často recitovalo básně, hrálo divadlo a zpívaly vlastenecké písně. Budoucí spisovatel od mala četl nejen knihy psané chorvatsky, ale také se seznámil s díly italských revolucionářů či klasickou poezií. Základní školu dokončil v roce 1897 s vyznamenáním, i když na doby svých školních let vzpomíná s odporem jako na dobu, kdy z něj chtěla katolická církev a stát učinit otroka svých zájmů. Již tehdy se začíná projevovat jeho buřičská povaha, kterou podpořilo také svobodomyslné domácí prostředí.\n\nJanko Polić se začal pokoušet o vlastní autorské texty pod pseudonymem Moimir Trsatski v časopise \"Soko\", jenž psal pro obveselení své rodiny se svými bratry Milutinem a Nikolou. Na gymnáziu pak zakládá se spolužáky tajný spolek Cefas, v němž se kromě literatury a kultury jeho členové zabývají myšlenkami anarchismu. Mimo jiné mají šílený plán, podle nějž chtějí od Chorvatů v Americe získat prostředky na nákup výbušnin a vyhodit do povětří celé Chorvatsko, aby v nastalém chaosu uskutečnili revoluci. Janko Polić pro svou odbojnou povahu začíná mít problémy ve škole, až je nakonec z rijeckého gymnázia vyloučen a nucen dostudovat v Senji, kde je ubytován v klášteře. I odtud je však vyloučen a poslední pokus dokončit střední školu uskutečňuje v Záhřebu, což se mu také nepodaří. Seznamuje se s místní bohémou, obchází divoké večírky, nevěstince a jednoho dne se přidá k potulné herecké společnosti, s níž odjíždí z města. Za několik měsíců se vrací do Záhřebu. Tehdy mu je teprve 18 let.\n\nPo smrti rodičů se Janko Polić vydává do Benátek, kde bydlí se svým bratrem, jenž tam studuje hudební kompozici. Již tehdy se u něj objevuje tuberkulóza kostí. Na stejnou nemoc po dvou letech umírá právě jeho bratr Milutin. Polić píše, ale živoří. Během svého benátského pobytu napsal v roce 1906 román \"Isušena kaljuža\" (Vyschlá kaluž), který vychází až o 50 let později. Posléze se toulá Itálií, střídavě žije v Římě, Florencii či Miláně. \n\nV roce 1907 se vrací do Záhřebu poté, co prodělal těžké plicní onemocnění. Marně se pokouší vydat své texty, až mu na pomoc přijde jeho bratr Vladimir. V rychlém sledu vydává dvě sbírky básní \"Psovka\" (\"Nadávka\") a \"Ištipana hartija\" (\"Vyrvaná stránka\") a dvě dramata \"Tragedija mozgova\" (\"Tragédie mozků\") a \"Na rodnoj grudi\" (\"Na rodné hroudě\").\n\nVydání Polićových sbírek způsobilo v Záhřebu šok. Básníkova buřičská povaha se přetavila v jeden z nejoriginálnějších uměleckých opusů dějin chorvatské literatury. Jeho díla jsou naplněná hněvem, nenávistí vůči šosácké maloměšťácké morálce, církvi i dějinám národa, erotikou, sarkasmem a černým humorem. Tehdy také Polić přijímá pseudonym Kamov, tedy Chámův syn, podle biblické postavy Noemova syna Cháma, jehož Noe proklel. Definitivně se tak Kamov stává prvním a jediným prokletým básníkem chorvatské moderny. Dobová kritika jeho díla sepsula jako megalomanské ohavnosti. Bydlí se svým bratrem a dál píše, ale jeho dramata \"Lakrdija naše dobe\" (\"Fraška naší doby\"), \"Žene, žene\" (\"Ženy, ženy\") a \"Mamino srce\" (\"Matčino srdce\") divadla jednoznačně odmítají. Více se mu daří jako novináři – o jeho cestopisné texty mají zájem četné noviny a časopisy. Honoráře však dostává nepravidelně, a tak se vydává opět do zahraničí.\n\nKamov cestuje Itálií, Francií, až se v roce 1910 dostává do Barcelony. Zde napíše poslední články a po třídenní agónii umírá ve špitále pro chudé a sirotky. Pohřben je v neoznačeném masovém hrobě. V budově špitálu, v němž vydechnul naposledy ve věku nedožitých 24 let, se dnes nachází Katalánská národní knihovna. \n\nJanko Polić Kamov po sobě zanechal jen několik literárních textů. Ve své době byl nepochopen, odmítán a označován hanlivými přívlastky jako \"nejstrašlivější chorvatský básník\" či \"mistr temné kletby\". Jeho dílo, vyznačující se originalitou a nesmírným sebevědomím, se však po právu zařadilo do kánonu chorvatské literatury, a snese srovnání s takovými jmény jako byli Charles Baudelaire nebo Arthur Rimbaud.\n\n\nObě Kamovovy sbírky jsou psány v zpěvném duchu a přinášejí šokující témata a obrazy. Jsou plné temnoty, smrti, ironie a znevažování hodnot, které tehdejší kulturní veřejnost zastávala. Je jim cizí vlastenectví a tzv. slavná historie. Naopak, Kamov se upíná k všemocné síle přírody a zejména smrti.\n\n\"Isušena kaljuža\" je formálně těžko uchopitelný román, v němž je minimalizován děj a vypravěč vyjadřuje své pocity zhnusení ze společnosti, v níž žije. Jde o existencialistický filozofický román, v němž autor brilantně buduje osobnost hlavního hrdiny. Kamov se v něm také vypořádává s tehdejšími literárními poměry v Záhřebu. O jeho nepochopení svědčí i to, že byť napsán v letech 1906–1907, vyšel knižně až v roce 1956.\n\n\nNakladatelství Runa vydalo v roce 2012 překlad Kamovovy novely \"Bitanga\" (\"Darmošlap\").\n\n"}
{"id": "909550", "url": "https://cs.wikipedia.org/wiki?curid=909550", "title": "Helen Stephensová", "text": "Helen Stephensová\n\nHelen Herring Stephensová (3. února 1918 Fulton, Missouri – 17. ledna 1994 St. Louis, Missouri) byla americká atletka, sprinterka, dvojnásobná olympijská vítězka.\n\nV osmnácti letech startovala na olympiádě v Berlíně. Zvítězila zde v běhu na 100 metrů a byla členkou vítězné štafety USA na 4 x 100 metrů. Její osobní rekordy na 100 metrů (11,5) a na 200 metrů (24,1) pocházejí také z olympijského roku 1936.\n\nProfil na Sports-reference.com\n"}
{"id": "909553", "url": "https://cs.wikipedia.org/wiki?curid=909553", "title": "Bob Hayes", "text": "Bob Hayes\n\nRobert Lee „Bob“ Hayes (20. prosince 1942 Jacksonville, Florida – 18. září 2002 Jacksonville, Florida) byl americký atlet, sprinter, dvojnásobný olympijský vítěz.\n\nV roce 1962 vytvořil světový rekord v běhu na 100 yardů časem 9,2, který o rok později ještě vylepšil na 9,1. Jako první člověk na světě zaběhl trať 60 yardů v hale pod 6 sekund (5,9). Na olympiádě v Tokiu v roce 1964 zvítězil v běhu na 100 metrů časem 10,0 (elektronicky 10,05). Byl také členem vítězné štafety USA na 4 x 100 metrů, která v olympijském finále vytvořila nový světový rekord časem 39,0. Krátce po olympiádě ukončil atletickou kariéru a stal se hráčem amerického fotbalu.\n\n"}
{"id": "909555", "url": "https://cs.wikipedia.org/wiki?curid=909555", "title": "T'appartenir", "text": "T'appartenir\n\nT'appartenir je belgická divadelní hra napsaná ve francouzském jazyce. Jejími autory jsou Stéphanie Blanchoud a Claude Enuset. Kniha má 52 stran a byla vydána v Belgii v roce 2008. Její překlad do češtiny zatím neexistuje.\n\nStéphanie Blanchoud se narodila 26. září 1981. Absolvovala konzervatoř v Bruselu v roce 2003. Hraje v několika belgických divadlech, ale nejvíce ji baví psaní svých vlastních textů. Za svoji divadelní hru \"Dans tes bras\" obdržela dokonce ocenění. Hrála v divadle \"Théâtre des Martyrs\" ve hře s názvem \"Biographie de la Faim\". V roce 2010 pak vydala svoji novou divadelní hru \"Timing\". Stéphanie Blanchoud je také zpěvačka. V roce 2004 se účastnila několika konkurzů a ten samý rok se zúčastnila i bienále francouzské hudby. V roce 2005 již koncertovala na několika festivalech. Prozatím vydala dvě alba, která představují zajímavé spojení poetických textů s akustickou hudbou. První album s názvem \"A coeur ouvert\" vyšlo v roce 2005. Druhé album s názvem \"insomnies\" vydala v roce 2009. \n\nClaude Enuset je spoluautorem a také režisérem této divadelní hry. Právě režií se zabýval již dříve pro mnohá divadla.\n\nHra byla uvedena na scénu v roce 2008 v belgickém divadle \"Le Public\". Hlavní roli hrála Martine Willequet (v roli zpěvačky Glorie) a vedlejší roli hrála sama autorka dramatu Stéphanie Blanchoud (v roli novinářky). \n\n\nCelá kniha má pouze dvě postavy. Gloria je bývalá pěvecká hvězda, která chystá comeback na scénu ve svých 58 letech. Je to postava sebejistá, arogantní a nevyrovnaná, která žije bohémským životem. Alex je mladá novinářka, která má za úkol napsat Gloriinu biografii. Jedná se o postavu povahově rozdílnou. Alex je dochvilná, puntičkářská a konzervativnější. Ústředním motivem celé knihy je vztah mezi těmito dvěma ženami, který je bližší, než by se na první pohled mohlo zdát.\n\nDrama se skládá ze třinácti scén a je proloženo několika písněmi Glorie. Příběh začíná v momentě, kdy se Alex seznamuje s Glorií a začíná psát její biografii, kterou se tato zpěvačka chystá vydat při příležitosti jejího comebacku na scénu. Gloriina sláva je založena zejména na jejím hitu T'appartenir, ale její minulost je také protkána mnohými těžkými vzpomínkami. Alex, které se práce s Glorií nezamlouvá, dává jasně najevo opovržení nad životem hvězdy, nicméně neustále po Glorii chce nějaké intimnější informace ze života. Tak se pomalu otevírají vrátka do Gloriiny minulosti. Seznamuje nás se vzpomínkou na milovaného muže jejího života, Serže. Získáváme tak poměrně přesnou představu o jejich bohémském vedení života, o jejich lásce i hádkách a také o jeho smrti. Pro Alex je to však málo a stálé naléhá, aby Gloria odhalila něco, co nikdo jiný neví. Gloria se tak rozpovídá o svém problému s alkoholem a o svém největším tajemství, že se stala matkou. Když byla na vrcholu své slávy, otěhotněla a porodila holčičku, kterou však odložila kvůli kariéře, která jí v ten moment přišla lákavější. Nakonec podle otázek novinářů, které jsou umístěny před poslední scénou, pochopíme, že Alex už zřejmě delší dobu nepsala biografii Glorie, ale jinou knihu s názvem Jsem dcera... Chápeme také, že právě Alex je odložená dcera Glorie a že kniha pojednává právě o tomto faktu. Celá hra však končí nezájmem Glorie a pravděpodobným odcizením těchto dvou žen.\n\n\n"}
{"id": "909556", "url": "https://cs.wikipedia.org/wiki?curid=909556", "title": "Přímá norma", "text": "Přímá norma\n\nS přímou normou se setkáváme v mezinárodním právu soukromém. Jde o takovou normu, která přímo upravuje práva a povinnosti účastníků právních vztahů. Tím se podstatně liší od normy kolizní, která v sobě hmotněprávní úpravu vztahů neobsahuje, pouze se jejím prostřednictvím hledá právní řád (a s ním i hmotněprávní úprava) určitého státu.\n\n\nUvedené znaky pomáhají přímou normu odlišit od jiných bezprostředně nutně použitelných norem a od tzv. věcných norem mezinárodního práva soukromého.\n\nCo se týče pramenů přímých norem, obvykle jsou jimi mezinárodní smlouvy. Z ujednání formou mezinárodní smlouvy vyplývá pro zúčastněný stát povinnost uvést sjednané normy do svého právního řádu (na základě postupu stanoveného ústavními předpisy toho kterého státu) a rovněž zajistit jejich užívání. Normy, které se takovouto inkorporací stanou součástí právního řádu daného státu, jsou poté aplikovány na konkrétní právní vztahy jako normy vnitrostátního práva.\nPro určitou oblast právních vztahů s mezinárodním prvkem výše uvedeným postupem vzniká v mezích předmětu úpravy jednotné hmotné právo, dochází zde v podstatě k unifikaci hmotného práva, kdy je dosavadní právní úprava v národním právním řádu nahrazena vzniklou přímou normou.\n\nAsi nejznámějším příkladem přímé normy je v současné době Vídeňská úmluva OSN o smlouvách o mezinárodní koupi zboží, která významnou měrou přispívá k regulaci mezinárodního obchodu.\n\nVedle unifikované přímé normy stále platí pro vztahy téhož druhu vnitrostátní právní úprava, ta se použije v situaci, kdy je třeba upravit vztah ryze národní povahy nebo tehdy, pokud na daný vztah s mezinárodním prvkem přímá norma z nějakého důvodu nedopadá.Takto například vedle sebe existují Vídeňská úmluva OSN o smlouvách o mezinárodní koupi zboží jako přímá norma aplikující se mezi smluvními stranami v situacích přeshraničních kupních smluv a občanské či obchodní zákoníky jednotlivých smluvních států, ve kterých nalezneme příslušná ustanovení o kupní smlouvě.\n\nVztah přímých norem k normám kolizním je vztahem zvláštního a obecného, jinak řečeno vztahem speciality a subsidiarity. Pokud můžeme určitý právní vztah podřadit pod předmět úpravy mezinárodně sjednaného souboru přímých norem, aplikují se na daný vztah tyto normy vždy a kolizní metoda se vůbec nevyužije. Kolizní normy budeme aplikovat až v situaci, kdy nemáme k dispozici žádnou přímou normu, která by daný právní vztah upravovala.\n\nV souvislosti s přímými normami někdy také hovoříme o vnějších a vnitřních mezích přímé úpravy.\n\nVnější meze přímé úpravy určují oblast právních vztahů, kterou daná přímá norma upravuje. Takovéto vymezení oblasti obvykle nacházíme ve zvláštních ustanoveních, případně vyplývá ze samotného textu či smyslu příslušné přímé normy. Přímá norma tak sama v sobě vytváří hranice použití dvou skupin vnitrostátních právních norem - na jedné straně jsou to mezinárodně sjednané přímé normy, které se vtělením do tuzemského právního řádu staly jeho součástí, na straně druhé pak podpůrné normy kolizní, které mají charakter vnitrostátního pramene práva. Je nutno ale vždy pamatovat, že se v rámci těchto hranic použití pohybujeme na úrovni vnitrostátní, přímá norma neprovádí výběr mezi právními řády více států.\n\nVnitřní meze přímé úpravy označují stav, kdy mezinárodně sjednaná přímá norma neobsahuje úpravu všech otázek v rámci svého předmětu úpravy. Jestliže se dostaneme do takové situace a je připuštěna aplikace norem jiných, užije se některá z norem národního právního řádu určeného kolizní metodou. Takto určený právní řád označujeme jako subsidiární statut.\n\n"}
{"id": "909559", "url": "https://cs.wikipedia.org/wiki?curid=909559", "title": "Bill Payne", "text": "Bill Payne\n\nBill Payne (* 12. března 1949 Waco, Texas USA) je americký rockový klávesista a zpěvák. V roce 1969 spolu s Lowell Georgem, Richie Haywardem a Royen Estradou založil skupinu Little Feat. Poslední jmenovaný ze skupiny v roce 1972 odešel a později se zde prostřídalo více hudebníků. Rozpadla se v roce 1979 po Georgeově smrti. O osm let později byla obnovena a od roku 2010, kdy zemřel Hayward, je Payne jejím jediným členem, který v ní rhaje po celou dobu existence. Mimo to v roce 2005 vydal sólové album \"Cielo Norte\", v roce 1973 hrál na albu \"Paris 1919\" Johna Calea a v roce 1987 na \"A Momentary Lapse of Reason\" skupiny Pink Floyd.\n"}
{"id": "909560", "url": "https://cs.wikipedia.org/wiki?curid=909560", "title": "Kalabasa", "text": "Kalabasa\n\nKalabasa je nádoba sloužící ke konzumaci čaje Yerba maté. K jeho pití společně s kalabasou patří speciální kovová či dřevěná tyčinka nazývaná bombilla.\n\nV zemi původu, tj. v Jižní Americe, konkrétně v okolí pohoří And, byla v dávných dobách využívána kalabasa jako nádoba na vodu, na jasanové a lipové esence. Podle zápisků Španělských objevitelů byly kalabasy důležitou součástí rituálů místních domorodců.\n\nV Evropě se kalabasy začaly vyskytovat kolem 17. století, kdy se vyvážely i z Jižní Ameriky. Místo klasického materiálu se v Evropě používala keramika, později se zvyšující se poptávkou a oblibou, začal rozmach kalabas porcelánových a kovových. Změna módních trendů se projevila i v této oblasti, a tak se můžeme setkat s výrobky, které jsou zdobené např. drahými kovy, vyřezávané apod.\n\nZemě, které se specializovaly na výrobu kalabas, byly především Německo a Francie. Mezi dochovanými exempláři však můžeme najít i takové, které byly vyrobeny v Československu či Anglii.\n\nNení nezbytně nutné, aby každá kalabasa byla vyrobena z tykve. Historické podoby kalabas jsou aktuální i dnes, a tak máme k dispozici kalabasy např. ze dřeva či keramiky. Ty jsou vzhledem ke svému materiálu považovány za ty s dlouhou životností. Setkat se můžeme i s takovými, které jsou vyrobeny z dýní. Pro uživatele, kteří si potrpí na estetickou stránku, jsou k dispozici kalabasy zdobené kovem nebo z kovu přímo vyrobené.\n\n"}
{"id": "909561", "url": "https://cs.wikipedia.org/wiki?curid=909561", "title": "Boeing Phantom Eye", "text": "Boeing Phantom Eye\n\nBoeing Phantom Eye je bezpilotní průzkumný letoun s pohonem motoru na kapalný vodík s charakteristikami HALE (High Altitude, Long Endurance). Letoun se vyznačuje vysokou operační výškou letu a dlouhou vytrvalostí. Letoun je vyvíjen zvláštním oddělením Boeing Phantom Works.\n\nPři prvním letu 1. června 2012 se letounu při příliš prudkém přistání poškodil podvozek.\n\nNový let 25. února 2013 proběhl bez problémů.\n\n\nLetoun používá nový systém pohonu na kapalný vodík, s nímž má mít vytrvalost až 4 dny.\n\n\n\n\nČasopis ATM, ročník 2013, číslo 4, strana 59\n\n"}
{"id": "909571", "url": "https://cs.wikipedia.org/wiki?curid=909571", "title": "Schokland", "text": "Schokland\n\nSchokland je název bývalého ostrova, který se nacházel v zálivu Zuiderzee. Ostrov byl severo-jižního tvaru o délce 4 km a šířce 100–500 m. Zanikl v polovině 20. století při rozvoji tzv. Zuiderzeewerken. Podobný osud potkal také i město Urk, které bylo spojeno s pevninou obdobným způsobem.\n\nPo staletí byl malý ostrov ohrožován četnými povodněmi a bouřemi. Jeho obyvatelstvo se živilo rybářstvím a kvůli neustálým změnám výše hladiny moře došlo několikrát i k přemístění původních vesnic. Nakonec však byly životní podmínky natolik těžké, že většina původních obyvatel v polovině 19. století ostrov opustila; zůstalo pouze několik rodin. K definitivnímu opuštění ostrova došlo až během vysoušení okolního moře, které vedlo k dramatickému pádu hladiny spodní vody.\n\nTěsně před koncem druhé světové války byl vybudován polder známý pod názvem Noordoostpolder (vysušen až v roce 1942). Ostrov tak byl najednou obklopen ze všech stran suchou zemí. Vesnice Middelbuurt, která se na ostrově nacházela, je dodnes zachována; původní ostrov vystupuje nad okolní krajinu a v současné době spadá pod chráněnou oblast.\n\n"}
{"id": "909572", "url": "https://cs.wikipedia.org/wiki?curid=909572", "title": "Seznam viennských biskupů a arcibiskupů", "text": "Seznam viennských biskupů a arcibiskupů\n\nSeznam biskupů a arcibiskupů ve Vienne zahrnuje všechny představitele diecéze ve Vienne založené ve 2. století a povýšené v 5. století na arcibiskupství. Diecéze byla zrušena v roce 1790 a posléze připojena ke Grenoblu.\n\n"}
{"id": "909573", "url": "https://cs.wikipedia.org/wiki?curid=909573", "title": "Barevní holubi", "text": "Barevní holubi\n\nBarevní holubi jsou skupinou plemen holuba domácího, která byla vyšlechtěná pro co nejdokonalejší barvu a kresbu opeření. Plemena barevných holubů se velikostí blíží holubovi skalnímu, jejich hmotnost se pohybuje kolem 300-400 g. Původnímu holubovi se podobají též tělesnými tvary. Časté jsou však pernaté ozdoby, rousy a chocholky, a šlechtění klade důraz na přesné, dobře ohraničené kresby opeření a na jasnou, sytou a lesklou barvu peří.\n\nProtože proporce divokého holuba zůstaly u barevných holubů nezměněné, tito holubi jsou chovatelsky nenároční, samostatní a sami odchovávají holoubata. Zachovaná je též létavost a bezrousá plemena mohou polařit. Kromě okrasných chovů se proto hodí též do chovů extenzivně užitkových.\n\nJednotlivá plemena barevných holubů se od sebe liší především zbarvením opeření. Mezi barevné holuby se řadí též bubláci, kteří se od ostatních plemen holubů odlišují hlasovým projevem, bubláním.\n\nHýl je jedním z nejbarevnějších plemen holubů, vyniká bronzovým nebo zlatým opeřením na těle. Holub hýl může být chocholatý nebo hladkohlavý.\n\nNorimberský skřivan je holub podobný hýlovi, liší se od něj ředěnou barvou opeření, místo bronzového nebo zlatého zbarvení je okrově žlutý. Je vždy hladkohlavý a nemá rousy. \n\nLedňák je staré plemeno holubů, typické sivým zbarvením. Ledňák je vždy hladkohlavý, rousný nebo bezrousý.\n\nČejka je jedním z nejznámějších a nejrozšířenějších plemen barevných holubů. V kresbě čejky převládá bílá barva, barevná jsou pouze křídla a tzv. kapka, čelní skvrna velikosti mandle, která nezasahuje oči. Čejka může být chocholatá nebo hladkohlavá. Holub čejka se též rozpadá do mnoha krajových a národních rázů, českým zástupcem je česká čejka, dále existuje čejka saská, durynská či slezská. Zatímco česká čejka může být rousná i bezrousá, saská čejka je pouze rousná a durynská pouze bezrousá. Slezská čejka nikdy nemá chocholku.\n\nVlaštovák je podobný čejce, liší se od ní kresbou hlavy: barevná čepička vlaštováka sahá až k dolnímu okraji očí. Křídla a případné rousy jsou stejně jako u čejek barevné, jinak je opeření bílé. Vlaštovák získal svoje jméno z němčiny: je pojmenován po ptáku rybákovi, kterému se podobá kresbou, a rybák se německy řekne Seeschwalbe, tedy \"mořská vlaštovka\". I vlaštovák se rozpadá do krajových rázů, existuje vlaštovák saský, durynský i norimberský.\n\nKaňka je holub s převážně bílým peřím, barevná je pouze oválná kapka na hlavě a ocas. Mezi rázy kaňky patří kaňka saská, která je rousná, kaňka durynská, jež je vždy bezrousá, a kaňka jihoněmecká, která je bezrousá, avšak chocholatá.\n\nMnich je holub vyznačující se tzv. mniší kresbou. V převládajícím barevném opeření je hlava, ruční letky a ocas bílé, u rousných mnichů jsou bílé i rousy. Jednotlivé krajové rázy mnicha mohou být považovány za samostatná plemena, příkladem je mnich durynský, saský a turgauský.\n\nLyska je typická zbarvením s lyskou, bílou lysinou na hlavě velikosti bobu na jinak barevné hlavě, bílý je u lysek též ocas. Oči jsou většinou tmavé. Holub lyska se též rozpadá do mnoha krajových či národních rázů, českým zástupcem je česká lyska, dále mezi lysky patří saský běloocasý holub, durynský běloocasý holub či jihoněmecký běloocasý holub. Česká lyska je hladkohlavá a může být rousná nebo bezrousá, saský běloocasý holub je hladkohlavý a vždy rousný, durynský je hladkohlavý a bezrousý a jihoněmecký je bezrousý, avšak s lasturovitou chocholkou.\n\nTypickou kresbou špačka je bílý půlměsíc na barevném krku. Špaček se může vyskytovat i v mniší a lysé kresbě a může být chocholatý nebo hladkohlavý.\n\nŠtítník má opeření převážně bílé, barevné jsou pouze štíty křídel včetně křidélka, všechno ostatní peří je bílé. Několik plemen barevných holubů má kresbu štítníka: saský štítník je rousný, durynský a francký štítník je bezrousý.\n\nBarevnohlávek, většinou označovaný jako slezský barevnohlávek, je plemeno holuba vyznačující se barevnou hlavou, obojkem (horní části krku) a barevným ocasem včetně podocasníku. Ostatní opeření je bílé. Chová se v několika formách, v Česku a na Slovensku se chovají barevnohlávci rousní, v Německu především bezrousí, v Polsku se vyskytuje i barevnohlávek chocholatý.\n\nMěsičkový holub je pták s téměř bílým zbarvením peří, které je dáno zesvětlením dominantní červené nebo žluté barvy. Tato popelavá barva je doplněná tmavou skvrnou ve tvaru půlměsíce na voleti. Plamínek je holub bílého opeření s barevnou oválnou skvrnou nad zobákem. Rušvan, též čejčí čápek, je pták s takovým zbarvením peří, kdy se ke kresbě čejky, barevné skvrně na čele a barevnému ocasu přidají ještě barevné letky. Běloocasý holub je celý barevný, pouze ocas zůstává bílý. Kněz je holub podobající se kresbou hlavy lysce, avšak barevné rozhraní mezi bílou skvrnou a základní barvou je až pod očima ptáka. Bělohlávek má celou hlavu bílou, někteří bělohlávci jsou i běloocasí. Běloštítný holub je celý barevný až na štíty křídel. Náprsenkový holub se vyznačuje bílou hlavou, velkou bílou náprsenkou a bílým ocasem a rousy. Sedlatá kresba se skládá z bílé hlavy s barevným plamínkem, bílých křídel a břicha. \n\n"}
{"id": "909578", "url": "https://cs.wikipedia.org/wiki?curid=909578", "title": "Electric Daisy Carnival", "text": "Electric Daisy Carnival\n\nElectric Daisy Carnival (EDC) je každoroční mezinárodní festival elektronické a taneční muziky. Tuto akci zajišťuje Insomniac Events, která jí pořádá v různých státech USA a Portoriku. V roce 2013 se konal premiérově i v Londýně. Ve svých začátcích v roce 1997 byl festival pouze jednodenní záležitostí. Avšak dnes už jde o třídenní akci. V roce 2011 překonal EDC v Las Vegas rekord v počtu návštěvníků. Na akci dorazilo celkem 230 000 lidí. Dnes už festival pojme více jak 300 000 návštěvníků. \n\nPrvní Electric Daisy Carnival se konal v roce 1997. Místem premiérové akce bylo Shrine Expo Hall (dnes už Shrine Auditorium) v Los Angeles, Kalifornii. V Kalifornii se festival konal i na jiných místech jako Memorial Coliseum a Exposition Park v Los Angeles, National Orange Show Events Center v San Bernardino, Queen Mary Events Park v Long Beach, Lake Dolores Waterpark v Barstow, Hansen Dam v Lake View Terrace a International Agri-Center v Tulare. V roce 2010 dostala Kalifornie přezdívku \"americká Ibiza\". Akce od Insomniac se přesunuly i do jiných oblastí – Colorada a Texasu. První EDC akce mimo USA bylo Portoriko v roce 2009. V roce 2010 se k těmto lokacím přidal Dallas v Texasu a následující rok Orlando na Floridě. Od roku 2012 se akce pořádá i v New Yorku a od června 2013 se rozšiřuje na starý kontinent do Evropy – Londýna ve Spojeném království. \n\nPrvní dějištěm v roce 2008 se stalo 14. června Arapahoe County Fairgrounds v Auroře, Coloradu. O zábavu se starala taková jména jako Above & Beyond, Kaskade, Uberzone, Mark Farina, Collete, Andy Caldwell, Fred Everything a DJ Fresh\n\nAkce v Kalifornii se konala 28. června v Los Angeles Memorial Coliseum a Exposition Park. Festival navštívilo přibližně 65 000 lidí. Přesné odhady se nepodařilo zjistit, neboť poptávka a zájem lidí převýšil maximální kapacity. Line-up obsahoval jména jako Paul van Dyk, Rabbit In The Moon, Arman Van Helden, Mark Farina, Z-Trip, DJ Hype, Moby (DJ Set), DJ Dan a Donald Glaude (2x4), Todd Terry, Collette, Dieselboy, Benny Benassi, D. Ramirez, DJ Heather, Shinichi Osawa, Friction, Christopher Lawrence, The Freestylers (DJ Set), Harry \"Choo Choo\" Romero, Andy Caldwell, Goldie, Cid Drake, Krafty Kuts, DJ Reza, Fred Everything, Party Shank, Menno De Jong, Glitch Mob, Lenny Vega, D. I. M. , Evol Intent, Eddie Halliwell, Blake Miller, DJ Fury, Classixx, Hazen, Villains, Deco a mnoho dalších. \n\nEDC 2009 se konal opět v Los Angeles Memorial Coliseum a byl využívání celou jižní polovinou Exposition Park. Na akci vystupovalo mnoho známých jmen taneční hudby jako Groove Armada, Thievery Corporation, ATB, Paul Oakenfold, Aly & Fila, David Guetta, Paul van Dyk, Kaskade, Benny Benassi, Mark Farina, Simian Mobile Disco, Pretty Lights, Major Lazer, Infected Mushroom, Yoji, Kya & Albert, The Crystal Method, Fedde Le Grand, Markus Schulz, Boys Noize, Diplo, DJ AM, Sander van Doorn, Cosmic Gate, DJ Marky, James Zabiela, Friction, Eddie Halliwell, Roger Sanchez, The Martinez Brothers, Dennis Ferrer a Andy Caldwell. \n\nDalší ročník v Coloradu se konal opět v Arapahoe County Fairgrounds v Auroře. Za pultem nechyběl ani Paul van Dyk a Infected Mushroom. \n\nPremiérová EDC mimo USA se konal v Portoriku 14. srpna. Místem akce byla The Arena Fairgrounds v hlavním městě San Juan. \n\nEDC 2010 v Kalifornii se zúčastnilo celkem 185 000 návštěvníků. Akce si však vysloužila kritiku, neboť zde byli účastnící mladší 16 let. Bohužel zemřel jeden člověk na předávkování extází. I když měl festival jeden tragický moment, jméno a renomé tím samozřejmě nekleslo. Od následujících let se akce můžou zúčastnit osoby starší 18 let. Cena lístku byla 60 dolarů. \n\nAkce v Coloradu se tradičně konala na stejných místech jako v minulých předešlých letech s umělci jako Benny Benassi a ATB. \n\nV Texasu se festival konal ve Fair Parku v Dallasu a celkem přišlo 11 000 lidí. \n\nPortoriko mělo EDC i v roce 2010. Akce se konala 28. srpna v Estadio Sixto Escobar v San Juan. Line-up obsahoval jména jako Steve Bug, Moby, will. i. am, apl. de. ap, Tritonal, Ivan Robles, Gulembo, Dano, JFK of MSTRKRFT, Wolfgang Gartner, LA Riots, Manufactured Superstars, Alkalina, Lady Liquid, Xtasys, Joaquin Bamaca, Pendulum, Ed Rush & Optical, Nero, Trixx & PRDC, Rec Deselvy, Chuky, Logo Beat a Acme. \n\nEDC poprvé zavítalo i na Floriduu, přesněji do Orlanda. Festival se konal 27. května a 28. května v Tinker Field a na přilehlých pozemcích Florida Citrus Bowl Stadium. Akce se zúčastnilo přes 20 000 lidí. Vystupovali umělci jako Tiësto, Afrojack, Skrillex, Benny Benassi, Paul van Dyk, Calvin Harris, Ferry Corsten, DJ Baby Anne, Chris Lake, DJ Heavygrinder, Markus Schulz a DJ Icey. \n\nV Coloradu se konal festival tradičně na stejných místech a to 11. června. Mezi umělci nechyběli jména jako Ferry Corsten, Kaskade, Sander Van Doorn, Axwell, Bart B More, Z-Trip, Kraddy, LA Riots, Datsik, 12th Planet, Noisia, Downlink, J Majik, Ana Sia a Eliot Lipp. \n\nFestival v Dallasu byl ještě větší, než předchozí rok. Přišlo celkem 25 000 návštěvníků a měli tu možnost slyšet jména jako Paul van Dyk, Axwell, Avicii, Wolfgang Gartner, Chuckie, Skrillex, Felguk, Green Velvet, 12th Planet, Feed Me, Zedd, Excision, Crizzly, Dirtyphonics, Diplo, Doctor P, Flux Pavilion. \n\nEDC rozšiřovalo své festivaly dál, tentokrát do Las Vegas. Akce se konala v Las Vegas Motor Speedway. O zábavu před 230 000 lidmi se staral našlapaný line-up. Nechyběli Manufactured Superstars, Wolfgang Gartner, Steve Angello, The Crystal Method, Cosmic Gate, Calvin Harris, Steve Aoki, The Bloody Beetroots, David Guetta, Zedd, Skrillex, Laidback Luke, Sidney Samson, Alesso, Dada Life, Boys Noize, Felix Cartal, Green Velvet, MSTRKRFT, Hardwell, Jack Beats, Porter Robinson, High Contrast, 12th Planet, Zed's Dead, Terravita, Paul Oakenfold, Avicii, Swedish House Mafia, Nicky Romero, Bunny, Afrojack, Infected Mushroom, Ferry Corsten, ATB, Rusko, Showtek, Felguk, Datsik, Doctor P, Bingo Players, Benny Benassi, Above & Beyond. \n\nSvoje doposud poslední vystoupení vidělo i Portoriko a to 27. srpna. \n\nEDC Orlando se konalo 9. a 10. listopadu na tradičních místech v Tinker Fieldu. \n\nDalší premiérové EDC se konalo v New Jersey na MetLife Stadium. I když je festival pod názvem EDC NYC, tak se nekoná přímo v New Yorku, kvůli bezpečnosti návštěvníků. Festivalu se zúčastnilo celkem 45 000 lidí a nechyběli umělci jako Armin Van Buuren, Steve Angello, Afrojack a Avicii. \n\nEDC v Las Vegas opět nabrala větší obrátky než v předešlém roce a počet účasti se zvýšil o 30% a převršil 300 000 návštěvníků. Na akci vystoupilo přes 100 EDM umělců. \n"}
{"id": "909579", "url": "https://cs.wikipedia.org/wiki?curid=909579", "title": "Desider Galský", "text": "Desider Galský\n\nDesider Galský (25. března 1921, Michalovce, Slovensko – 24. listopadu 1990, Praha) byl československý spisovatel a publicista židovského původu pocházející ze Slovenska.\n\nPo studiu historie v Praze pracoval v rozhlase a na ministerstvu zahraničních věcí. Od roku 1951 se však musel osm let živit jako dělník v ČKD Praha. V roce 1959 mohl začít pracovat jako nakladatelský redaktor a začal také publikovat. Postupně se také stal význačným činitelem české židovské komunity. Od roku 1979 řídil \"Věstník Židovských náboženských obcí\" a \"Židovskou ročenku\" a roku 1980 byl zvolen předsedou Rady židovských náboženských obcí v České republice. Zemřel na následky automobilové nehody.\nJako spisovatel se zaměřoval na historické náměty a jako publicista řešil především problematiku mezinárodních vztahů.\n\n\n"}
{"id": "909583", "url": "https://cs.wikipedia.org/wiki?curid=909583", "title": "Seznam biskupů v Châlons-en-Champagne", "text": "Seznam biskupů v Châlons-en-Champagne\n\nSeznam biskupů v Châlons-en-Champagne zahrnuje všechny představitele diecéze v Châlons-en-Champagne založené ve 3. století.\n\n"}
{"id": "909589", "url": "https://cs.wikipedia.org/wiki?curid=909589", "title": "Nedosažitelný kód", "text": "Nedosažitelný kód\n\nNedosažitelný kód je v programování část zdrojového kódu programu, která není nikdy vykonána, protože neexistuje žádná cesta, která by k ní vedla ze zbytku programu.\n\nNedosažitelný kód je někdy nesprávně označován jako mrtvý kód, avšak mrtvým kódem se rozumí kód, který je vykonán, ale jeho výsledek nemá žádný vliv na výstup programu.\n\nObecně je nedosažitelný kód považován za nežádoucí například z následujících důvodů:\n\n\nVznik nedosažitelného kódu může mít mnoho různých důvodů, jako jsou:\n\n\nUvažujme následující část kódu v jazyce C:\n\nDeklarace codice_1 nebylo nikdy dosaženo, protože dříve nastal návrat z funkce. Deklarace proměnné codice_2 proto může být odstraněna.\n\nDetekce nedosažitelného kódu je forma statické analýzy a zahrnuje provedení analýzy řídícího toku k nalezení částí, které nebyly nikdy dosaženy bez ohledu na hodnoty proměnných a jiných podmínek při běhu. V některých jazycích (např. Java) jsou určité formy nedosažitelného kódu explicitně zakázány. Optimalizace odstraňující nedosažitelný kód se nazývá eliminace nedosažitelného kódu.\n\nKód se může stát nedosažitelným v důsledku optimalizací provedených kompilátorem (např. eliminace společných podvýrazů). V praxi má na odhalování nedosažitelného kódu značný vliv míra důmyslnosti provedené analýzy. Například výpočet konstantních výrazů a jednoduchá analýza toku dat snadno odhalí, že volání funkce codice_3 je nedosažitelné.\n\nAvšak mnohem komplexnější a důmyslnější analýzy musí být provedeny, aby odhalily nedosažitelné volání funkce codice_3 v tomto příkladu:\n\nTechnika eliminace nedosažitelného kódu je ve stejné třídě optimalizací jako eliminace mrtvého kódu a redundantního kódu.\n\nV některých případech může být praktický přístup vyřešit snadná kritéria neodosažitelnosti a na komplexnější použít profiler. Profilování samo o sobě nedokazuje cokoli o nedosažitelnosti kusu kódu, ale může být dobrý vodítkem k potenciálně nedosažitelnému kódu. Když je ten nalezen, nedosažitelnost je třeba ověřit komplexnějším nástrojem nebo i ruční analýzou a rozhodnout, zdali je podezřelá část skutečně nedosažitelná.\n"}
{"id": "909590", "url": "https://cs.wikipedia.org/wiki?curid=909590", "title": "Fletcher Henderson", "text": "Fletcher Henderson\n\nFletcher Henderson (18. prosince 1897, Cuthbert, Georgie, USA − 29. prosince 1952, New York City, New York, USA) byl americký jazzový klavírista, hudební skladatel a aranžér. Měl velký vliv na vývoj swingové hudby. Jeho mladší bratr Horace Henderson byl rovněž klavíristou. Poté, co se přestěhoval do New Yorku začal nahrávat pro různá vydavatelství, jako byly například Vocalion Records, Columbia Records a Paramount Records. Během existence jeho orchestru se v něm vystřídala řada hudebníků, mezi které patří Rex Stewart, Coleman Hawkins, Roy Eldridge nebo Benny Carter. Roku 1950 utrpěl mozkovou mrtvici, kvůli které musel ukončit kariéru a v roce 1952 zemřel.\n"}
{"id": "909592", "url": "https://cs.wikipedia.org/wiki?curid=909592", "title": "Luc Nilis", "text": "Luc Nilis\n\nLuc Gilbert Cyrille Nilis (* 25. května 1967, Hasselt, Belgie) je bývalý belgický fotbalový útočník a reprezentant a současný fotbalový trenér. Působí jako asistent v tureckém klubu Gençlerbirliği SK.\n\nV roce 1995 získal ocenění nizozemský fotbalista roku.\n\nV dresu PSV Eindhoven byl dvakrát nejlepším střelcem Eredivisie, v sezónách 1995/96 a 1996/1997 vsítil shodně po 21 brankách.\n\nV červenci 2000 mu skončil kontrakt s PSV a Luc odešel do anglického klubu Aston Villa. Debutoval 27. srpna 2000 v utkání proti Chelsea FC, kde svým gólem zařídil remízu 1:1. Během svého třetího ligového utkání proti mužstvu Ipswich Town se srazil s jejich brankářem Richardem Wrightem, následkem čehož si zlomil nohu. V době úrazu mu bylo 33 let, po této události ukončil kariéru.\n\nLuc působil v belgických mládežnických reprezentacích od kategorie do 16 let.\n\nV A-mužstvu Belgie debutoval 26. března 1988 v utkání proti Maďarsku (výhra 3:0), kde odehrál jeden poločas. Svůj první gól vstřelil až ve 24. zápase 3. června 1994 proti Zambii (výhra Belgie 9:0). Zúčastnil se Mistrovství světa 1994 v USA, Mistrovství světa 1998 ve Francii a Eura 2000, které se konalo právě v Belgii a také v Nizozemsku. Nilis odehrál za A-tým Belgie celkem 56 zápasů, v nichž vstřelil 10 gólů.\n\nPo ukončení aktivní hráčské kariéry se stal od srpna 2007 do června 2010 členem trenérského týmu v PSV Eindhoven. Pro klub pracoval i jako skaut. V lednu 2011 se stal asistentem trenéra v tureckém klubu Kasımpaşa Spor Kulübü. Koncem května 2011 z funkce odchází a mění působiště, v červnu 2011 se stává asistentem v jiném tureckém klubu Gençlerbirliği SK.\n\n"}
{"id": "909593", "url": "https://cs.wikipedia.org/wiki?curid=909593", "title": "Seznam biskupů z Glandèves", "text": "Seznam biskupů z Glandèves\n\nSeznam biskupů z Glandèves zahrnuje všechny představitele bývalé diecéze zaniklého města Glandèves sídlící ve městě Entrevaux, která byla založena v 5. století a zrušena roku 1801, v důsledku konkordátu z roku 1801.\n\n"}
{"id": "909596", "url": "https://cs.wikipedia.org/wiki?curid=909596", "title": "Mary Elizabeth Winstead", "text": "Mary Elizabeth Winstead\n\nMary Elizabeth Winstead (* 28. listopadu 1984 Rocky Mount, Severní Karolína, USA) je americká herečka. Vyrůstala se čtyřmi staršími sourozenci ve městě Sandy v Utahu, kde se začala věnovat baletu. Hereckou kariéru zahájila rolí v jedné epizodě seriálu \"Dotek anděla\" a později ještě v několika dalších seriálech. Později hrála například ve filmech \"Nezvratný osud 3\", \"Černé Vánoce\", \"Smrtonosná past 4.0\" nebo v životopisném \"Warholka\", kde ztvárnila Ingrid Superstar.\n\n"}
{"id": "909600", "url": "https://cs.wikipedia.org/wiki?curid=909600", "title": "Diskografie The Who", "text": "Diskografie The Who\n\nToto je diskografie britské rockové kapely The Who.\n\nSingly\nPřínosy na jiná alba\n\nFilmy\n\nDokumenty\n\nDalší vystoupení\n\nKoncerty\n"}
{"id": "909603", "url": "https://cs.wikipedia.org/wiki?curid=909603", "title": "Crown (hudební skupina)", "text": "Crown (hudební skupina)\n\nCrown byla švýcarská rocková skupina, kterou v roce 1978 založili čeští emigranti baskytarista Jiří Kozel, bubeník Karel Káša Jahn a kytarista Petr Netopil, které doplnil zpěvák a kytarista Patrick Mason. Své první album nazvané \"Crown\" skupina vydala v roce 1979 u vydavatelství Polydor Records a druhé \"We Need You\" následovalo o dva roky později.\n\nPo vydání druhé desky ze skupiny odešel Mason a na krátký čas jej nahradil David Byron ze skupiny Uriah Heep, ale ani tato sestava dlouho nevydržela. Roku 1983, kdy ve skupině již opět Mason hrál, skupina podepsala smlouvu s vydavatelstvím Thunderbolt Records a v následujícím roce vyšlo album \"Red Zone\". Ještě před vydáním alba ze skupiny Mason opět odešel a krátce hrál ve skupině Krokus. Role zpěváka se na albu ujal Jahn a když ze skupiny odešel i Netopil, jeho roli převzal Marc Portmann. Skupina se rozpadla v roce 1990.\n\n\n\n"}
{"id": "909604", "url": "https://cs.wikipedia.org/wiki?curid=909604", "title": "Crown", "text": "Crown\n\nCrown může být:\n\n"}
{"id": "909605", "url": "https://cs.wikipedia.org/wiki?curid=909605", "title": "Fiskální oblast", "text": "Fiskální oblast\n\nFiskální oblasti (, doslova „cesta“) byly historické správní celky v některých čínských státech v 10.–14. století. Zřídila je vláda říše Sung, převzaly je i říše Liao, Ťin a Jüan.\n\nZáhy po vzniku říše Sung její vláda zřídila instituci fiskálních komisařů \"čuan-jün-š’\" (), Jejich úřad se nazýval \"čuan-jün-s’\" (). Zkrácené označení pro fiskální komisaře, resp. jejich úřady bylo \"cchao-s’\" (). Původně dozírali na místní úřady s úkolem zajistit zásobování armády pro tažení při sjednocování Číny, která probíhala v letech 963–978. Záhy se jejich pravomoc rozšířila na celkovou správu svěřené oblasti a stali se významnou částí sungské administrativy.\n\nObvod působnosti fiskálního komisaře nesl označení \"tao\" (), doslova „cesta“. Roku 997 byly oblasti \"tao\" přejmenovány na \"lu\" () se stejným významem.\n\nRoku 991 vláda zřídila dalšího komisaře, pro justiční záležitosti. Jeho titul zněl \"tchi-tien sing-jü kung-š’\" (). Zkráceně \"sien-s’\". Justiční komisař kontroloval právní a trestní politiku podřízených krajů a prefektur, s fiskálním komisařem hodnotil úředníky ve svěřené oblasti \"lu\". Zprvu byl podřízen fiskálnímu komisaři, od roku 1007 mu byl postaven na roveň. V letech 1020–26 měl zodpovědnost i za rozvoj zemědělství. V letech 1028–33 a 1064–69 byl úřad justičního komisaře zrušen.\n\nZa třetího císaře Čen-cunga (vládl 997–1022) začali působit i komisaři pro vojenské záležitosti. Úřad byl průběžně přejmenováván. Nazývali se \"ťing-lüe an-fu-š’\", či \"šuaj-s’\" (), nebo též \"šuaj-čchen\", \"an-fu š’\" atd. V pohraničních oblastech se vojenští komisaři stávali dominantní postavou koordinující civilní i vojenské úřady, zvláště v období jižní Sung (1127–1279), kdy občas tento post zastávali i \"caj-siangové\", to jest členové císařské rady. Naopak ve vnitrozemí byli vlivnější fiskální komisaři.\n\nCísař Šen-cung (vládl 1067–1085) zřídil ještě funkci komisaře pro zásobování, který měl na starosti vládní sýpky. Nazýval se \"fa-jün-š’\" (), či \"tchi-ťü čchang-pching kung-š’\" (), zkráceně \"cchang-s’\" () Dozíral na spravování státních monopolů, tedy těžbu a distribuci soli a železa. Odpovídal za provoz státních sýpek, to jest dohlížel nad zásobami zrna, jeho dopravou do metropole a velkých měst. Řídil regulaci cen potravin prostřednictvím intervenčních nákupů (v dobách přebytku) a prodejů (v obdobích neúrody) obilí. Pečoval o rozvoj zemědělství. \n\nV čele fiskálních oblastí \"lu\" pak stáli čtyři rovnoprávní, vzájemně se hlídající, hodnostáři. Souhrnně byli komisaři oblastí \"lu\", případně jejich kanceláře, označováni za „čtyři dozorčí úřady“ \"s’-ťien-s’\" (), jednotlivě za „dozorčí úřad“ \"ťien-s’\" ().\n\nFiskálních oblastí bylo k roku 997 patnáct, do roku 1101 se jejich počet zvýšil na sedmnáct, roku 1125 jich bylo už dvacet pět. Po ztrátě severní Číny se jejich počet snížil, v jihosungském období jich bylo kolem šestnácti.\n\nV říši Liao byla \"lu\" oblast kmenové armády \"pu-cu čun\". Dělení státu na oblasti \"lu\" převzala i říše Ťin. V ní existovalo devatenáct oblastí v čele kterých stáli komisaři fiskální, justiční atd. V říši Jüan existovalo 185 oblastí \"lu\", kterým podléhalo 360 prefektur a krajů. Oblasti samy byly podřízeny provinčním pobočkám ústředního sekretariátu. Oblastní úřad se nazýval \"lu-cung-kuan-fu\", v jeho čele stál vrchní dohlížitel \"ta-lu-chua-čch’\" a velitel \"cung-kuan\". Oblasti \"lu\" byly rozděleny na malé a velké podle počtu obyvatel. \n"}
{"id": "909606", "url": "https://cs.wikipedia.org/wiki?curid=909606", "title": "Fotbalista roku (Lotyšsko)", "text": "Fotbalista roku (Lotyšsko)\n\nV Lotyšsku ocenění Fotbalista roku vyhlašují sportovní novináři od roku 1995. \nAktuálním vítězem (za rok 2014) je Aleksandrs Koļinko.\n\n"}
{"id": "909610", "url": "https://cs.wikipedia.org/wiki?curid=909610", "title": "Vicente Enrique y Tarancón", "text": "Vicente Enrique y Tarancón\n\nVicente Enrique y Tarancon (14. května 1907 Burriana – 28. listopadu 1994 Valencie) byl španělský římskokatolický kněz, arcibiskup Toleda a Madridu, kardinál.\n\nKněžské svěcení přijal 1. listopadu 1929. Působil jako duchovní v diecézi Tortosa. V listopadu 1945 byl jmenován biskupem diecéze Solsona, biskupské svěcení přijal 24. března 1946.\nÚčastnil se jednání Druhého vatikánského koncilu. V dubnu 1964 byl jmenován arcibiskupem arcidiecéze Oviedo, v lednu 1969 arcibiskupem toledským. Při konzistoři 28. dubna 1969 ho papež Pavel VI. jmenoval kardinálem. Od roku 1971 vykonával funkci arcibiskupa madridského, na odpočinek odešel po dovršení kanonického věku v dubnu 1983. Účastnil se obou konkláve v roce 1978.\n\n\n"}
{"id": "909611", "url": "https://cs.wikipedia.org/wiki?curid=909611", "title": "Screwdriver", "text": "Screwdriver\n\nScrewdriver (doslova šroubovák) je označení používané v anglicky mluvících zemích pro vodku smíchanou s pomerančovou šťávou, obvykle v poměru 1:2. Za svůj název vděčí americkým naftařům pracujícím v arabských zemích, kteří obcházeli tamní přísné protialkoholní předpisy tím, že lili vodku do plechovek s džusem a míchali směs šroubovákem.\n\nScrewdriver patří mezi koktejly oficiálně uznávané \"Mezinárodní barmanskou asociací\" (IBA). Podává se s ledem a pije se slámkou. Existují také různé obměny základního receptu:\n\n"}
{"id": "909615", "url": "https://cs.wikipedia.org/wiki?curid=909615", "title": "Miloš Švácha", "text": "Miloš Švácha\n\nMiloš Švácha (6. května 1921, Lubná u Rakovníka – 26. června 2003) byl český novinář, prozaik a publicista.\n\nRoku 1949 redigoval \"Zábavnou ročenku čs. odboráře\", v letech 1951–1952 vedl redakci členského časopisu pro odběratele odborářské knižnice \"Romány doby\" nakladatelství Práce \"Dar\". Poté působil na Ostravsku jako redaktor regionálních časopisů (například v letech 1960–1966 byl vedoucím redaktorem ostravského kulturněpolitického měsíčníku \"Červený květ\").\nJako prozaik i jako publicista se zaměřoval především na dějiny a problémy průmyslového prostředí na Ostravsku.\n\n\n"}
{"id": "909616", "url": "https://cs.wikipedia.org/wiki?curid=909616", "title": "George Hickenlooper", "text": "George Hickenlooper\n\nGeorge Hickenlooper (25. května 1963 St. Louis, Missouri, USA − 29. října 2010 Denver, Colorado, USA) byl americký filmový režisér, producent a scenárista. V roce 1986 vystudoval Yaleovu univerzitu a v roce 1991 natočil svůj první celovečerní dokumentární film \"Srdce temnoty: režisérská apokalypsa\". V roce 2006 natočil životopisný film \"Warholka\" pojednávající o herečky Edie Sedgwick. Zemřel ve spánku ve svých sedmačtyřiceti letech. Jeho bratrancem byl politik John Hickenlooper.\n\n"}
{"id": "909617", "url": "https://cs.wikipedia.org/wiki?curid=909617", "title": "The Matthew Shepard Story", "text": "The Matthew Shepard Story\n\nThe Matthew Shepard Story (tj. \"Příběh Matthewa Sheparda\") je kanadsko-americký televizní film z roku 2002, který režíroval Roger Spottiswoode. Film rekonstruuje skutečnou událost z roku 1998, kdy byl jednadvacetiletý student Matthew Shepard zabit svými dvěma vrstevníky za to, že byl gay. Zachyceno je především období po rozsudku, kdy se rodiče rozhodují, zda žádat pro vrahy svého syna trest smrti.\n\nNa jaře 1999 začíná ve městě Laramie (Wyoming) soudní proces se dvěma mladíky Aaronem McKinney a Russelem Hendersonem, kteří se v noci ze 6. na 7. října 1998 seznámili v baru Matthewem Shepardem. Usoudili, že Shepard je homosexuál a nabídli mu odvoz. zavezli ho za město, kde jej tloukli tak silně, až Matthew o několik dní později v nemocnici zemřel. Film popisuje soudní líčení a zároveň se vrací zpět do Shepardova života. Líčí tak vnitřní pocity introvertního mladíka, který má strach se vyoutovat, ale přesto se snaží žít se svou sexualitou. Film rovněž zaznamenává úsilí ultrakonzervativního kansaského baptistického kazatele Freda Phelpse kázajícího před soudní budovou o tvrdších trestech za homosexualitu a nenávisti proti homosexuálům.\nShepardovi rodiče dali souhlas ke zfilmování příběhu. Film byl natáčen v Kanadě a premiéru měl v USA 16. března 2002. Hlavní roli ztvárnil kanadský herec Shane Meier. Ve stejném roce měl v USA premiéru další film zabývající se vraždou Matthewa Sheparda: \"The Laramie Project\".\n\n"}
{"id": "909618", "url": "https://cs.wikipedia.org/wiki?curid=909618", "title": "Jack Huston", "text": "Jack Huston\n\nJack Huston (* 7. prosince 1982 Londýn) je britský herec. Pochází z filmové rodiny; je vnukem režiséra Johna Hustona a synovcem herce Dannyho Hustona. V roce 2006 hrál Gerarda Malangu v životopisném filmu \"Warholka\" a později hrál mimo jiné v horroru \"Houbičky\" (2007), \"Vikingové II\" (2008) a \"Cvokař\" (2009). V roce 2013 hrál Jacka Kerouaca v dalším životopisném filmu \"Kill Your Darlings\". V roce 2011 se oženil s modelkou Shannan Click a v dubnu 2013 se jim narodila dcera Sage Lavinia Hustonová. O necelé tři roky později, v lednu 2016, se páru narodil i syn: Cypress Night Huston.\n\n"}
{"id": "909630", "url": "https://cs.wikipedia.org/wiki?curid=909630", "title": "Josef Kubelka", "text": "Josef Kubelka\n\nJosef Kubelka (21. listopadu 1868 Přestavlky u Kostelce n. Orl. – 20. července 1894 Chrudim) byl český básník, humoristický publicista a překladatel.\n\nNarodil se 21. listopadu 1868 v Přestavlkách u Kostelce nad Orlicí. Studoval na gymnáziu v Rychnově nad Kněžnou, poté deset let pracoval jako účetní adjunkt v chrudimském cukrovaru.\n\n20. července 1894 náhle zemřel po krátké nemoci na zástavu srdce. Smuteční řeč na jeho pohřbu pronesl Karel Pippich.\n\nPsal krátké básně a popěvky, nesené zdravým a radostným tónem, vyznačující se prostou, svěží lyrikou a upřímnými city. Byl básníkem veselého mládí. Využil orientální formu gazelu, tradičně zasvěcenou vínu, lásce a bezstarostné životní filosofii, a přiblížil ji podobě národního českého popěvku. Vedle humorných básní psal i vážné, jemně procítěné lyrické básně, zejména milostné. Jeho styl byl v té době už anachronický, ale přesto oblíbený pro své radostné, optimistické vyznění.\n\nPřispíval do časopisů, např. \"Lumír, Světozor, Paleček, Niva\" a \"Nové proudy\". Knižně vydal dvě sbírky:\n\nPublikoval i společenskou hru \"Nový pravdomluvec\" : zábavná hra při kteréž dle udaných otázek vhodnou odpověď lze obdržeti (1887).\n\nNěkteré své práce podepisoval pseudonymy G. Bodláček a Kňourek Kos. Rovněž překládal z francouzštiny, španělštiny a němčiny.\n"}
{"id": "909632", "url": "https://cs.wikipedia.org/wiki?curid=909632", "title": "Gabriela Dabrowská", "text": "Gabriela Dabrowská\n\nGabriela Dabrowská, nepřechýleně Gabriela Dabrowski (* 1. dubna 1992 Ottawa) je kanadská profesionální tenistka. Ve své dosavadní kariéře na okruhu WTA Tour vyhrála devět deblových turnajů. V rámci okruhu ITF získala do května 2015 dva tituly ve dvouhře\n\nNa žebříčku WTA byla ve dvouhře nejvýše klasifikována v listopadu 2014 na 164. místě a ve čtyřhře pak v dubnu roku 2019 na 7. místě. Trénuje ji otec Yurek Dabrowski.\n\nV kanadském fedcupovém týmu debutovala v roce 2013 základním blokem 1. skupiny americké zóny proti Peru, v němž vyhrála se Sharon Fichmanovou čtyřhru a pomohla tak výhře družstva 3:0 na zápasy. Do května 2015 v soutěži nastoupila k sedmi mezistátním utkáním s bilancí 0–2 ve dvouhře a 4–3 ve čtyřhře.\n\nKariéru mezi dospělými zahájila na turnaji v Hamiltonu, kde v prvním kole porazila americkou kvalifikantku Kit Carsonovou 6–3, 6–3. Ve druhém kole prohrála s nasazenou jedničkou a krajankou Aleksandrou Wozniakovou poměrem 1–6 a 2-6. Pak se přesunula na turnaj v Quebecu, kde startovala v kvalifikaci na divokou kartu. V prvním zápase zdolala Američanku Story Tweedie-Yatesovou 6–2 a 7–5. Ve druhém kole nestačila na další krajanku Abigail Spearsovou ve dvou setech 0–6 a 3–6.\n\nRok zakončila prohrou v prvním kole turnaje okruhu ITF v Torontu, v němž nestačila na Valerií Tetreaultovou 3–6 a 4–6.\n\nSezónu otevřela na okruhu ITF v polském Olecku. V prvním kole vypadla s Volhou Dukovou 6–1, 3–6 a 6–7. Po roce se vrátila do Hamiltonu, kde obhajovala druhé kolo. Úvodní duel proti kvalifikantce Daniele Cowellové otočila výsledkem 3–6, 7–5 a 6–1. Ve druhém kole nestačila na Irinu Falconiovou po hladkém průběhu 0–6, 2–6.\n\nPoté odcestovala na torontský Canada Masters, kde odešla poražena z prvního kola kvalifikace od osmé nasazené Caroliny Wozniacké 0–6, 3–6. Na Bell Challenge v Quebecu vyřadila v kvalifikaci krajanku Heidi El Tabakhovou 7–5 a 6–2. Ve druhém kvalifikačním kole ji však stopku do hlavní soutěže vystavila druhá nasazená Švédka Sofia Arvidssonová po setech 1–6, 2–6.\n\nRok zakončila na turnaji ITF v Torontu, kde v prvním kvalifikačním kole přehrála Alexandru Odelovou Michelsovou poměrem 6–1 a 7–6. Ve druhém ji oplatila čerstvou porážku Heidi El Tabakhová 7–6, 6–7 a 2–6.\n\nSezónu rozehrála na turnaji ITF v St. Leo, kde skončila v prvním kole kvalifikace po prohře s Kimberly Coutsovou 2–6, 6–2 a 4–6. Následoval turnajem v Cali. V kvalifikaci porazila Gabi Rojasovou 6–2, 6–2 a Gabrielu Mejiu Tenoriovou 6–2 a 7–6, Na úvod hlavní soutěže podlehla nejvýše nasazené Martině Müllerové 6–2, 2–6 a 5–7. Dalším z turnajů okruhu ITF se stala událost ve Fort Walton Beach. V kvalifikaci porazila Gabrielu Pazovou po setech 7–6, 6–3 a také Irinu Falconiovou 7-6, 1-6 a 7-6. V hlavní soutěži ji vyřadila druhá nasazená Barbora Záhlavová-Strýcová výsledkem 1–6 a 4–6.\n\nV kvalifikaci události ITF v Pelhamu oplatila porážku ze začátku roku Kimberly Coutsové poměrem 6–3, 6–3. Ve druhém kvalifikačním kole podlehla zkušené Mirjaně Lučićové 6–2, 1–6 a 2–6. Do hlavní soutěže prošla jako šťastná poražená. V úvodní fázi však za stavu 6–4, 1–6 a 0–4 skrečovala duel proti Carle Gulliksonové. V kvalifikaci turnaje ITF v Palm Beach znovu zdolala Heidi El Tabakhovou 6–1 a 6–2. Ve druhém kole kvalifikace vyřadila Nicole Leimbachovou 6–2 a 6–3, aby v hlavní soutěži nestačila na Marii Iryogenovou poměrem 4–6 a 1–6.\n\nNásledná akce IT v Landisville znamenala rychlou porážku od Alexandry Müllerové ve dvou sadách 2–6, 4–6. Opět si zahrála kvalifikaci Rogers Cupu, kde v prvním kole prohrála 4–6 a 2–6 s Chanelle Scheepersovou. Na dalších čtyřech událostech túry ITF nepřešla přes první kola, nebo vypadla již v kvalifikaci. Také v Torontu skončila v kvalifikaci s Raquel Kopsovou-Jonesovou po debaklu 0–6 a 1–6.\n\nSezóna nepřinesla výkonnostní zlepšení. Z jedenácti turnajů, na kterých startovala, postoupila pouze na jediném do hlavní soutěže.\n\nV Lutzu prohrála s izraelskou hráčkou Julií Gluškovou hladce 2–6 a 1–6. V Charletosville prošla jedinkrát z kvalifikace. V prvním kole ji však uštědřila drtivou porážku Carly Gullicksonová po setech 0–6, 1–6. Kvalifikační fáze události v Raleigh znamenala porážku od Mirjany Lučićové výsledkem 2–6 a 0–6. Na závěrečné akci okruhu ITF v Toronu podlehla Rebecce Marinové 4–6 a 2–6.\n\nSezónu zahájila úspěšnou kvalifikací v Osprey, kde vyřadila Megan Falconovou 6–3, 6–2 a poté si poradila s Tiffany Wetfordovou poměrem 4–6, 6–1 a 7–5. V prvním kole skončila na raketě Marie Iryogenové 2–6, 2–6. V Charlettosvile jí na úvod zastavila nasazená Johanna Kontaová po setech 4–6 a 4–6.\n\nV Indian Harbour Beach odešla poražena od Tamaryn Handlerové 3–6, 6–2 a 2–6. Vítězného zápasu dosáhla nad Lenou Litvakovou v ontarijském Waterloo, když vyhrála 6–4 a 6–4. Následně jí vyřadila Tiffany Wetfordova 4-6 a 3-6. Vancouverský turnaj znamenal výhru nad osmdesátou osmou hráčkou žebříčku Aliciou Molikovou z Austrálie výsledkem 6–3, 6–1. Další zápas proti Christině McHaleové však nezvládla po sadách 1–6 a 4–6. Získané body jí pomohly do kvalifikace montréalského Rogers Cupu, kde přešla přes Stephanii Cohenovou-Alorovou 6–3, 6–2. Ve druhé fázi ukončila její naděje na hlavní soutěž Alizé Cornetová ve dvou setech 1–6 a 3–6.\n\nQuebecký Bell Challenge znamenal kvalifikační výhru nad Ashley Weinholdovou 6–4, 4–6 a 6–4, aby ji do hlavní soutěže nepustila zkušenější Stéphanie Foretzová Gaconová po výsledku 3–6 a 3–6. Na události ITF v Saguenay na úvod zdolala Chloe Jonesovou 7–5 a 6–3, aby její cestu pavoukem ukončila Valerie Tetraveultová po setech 2–6, 6–4 a 3–6. Rok zakončila senzační výhrou nad Christinou McHaleovou 6–3 a 6–4. Ve druhém kole nestačila na Jelenu Pandzicovou, poměrem 7–5, 2–6 a 3–6.\n\nRok začala na turnaji ITF v Plantanion, tam v prvním kole kvalifikace porazila Sonyu Latychevovou 6-1/6-3. Olga Pučkovová ji ve druhém kole kvalifikace porazila 6-4/6-3. V Midlandu v kvalifikaci podlehla 6-4/6-4 Alexe Glatchové. V Hammondu v 1. kole kvalifikace porazila Nidiyu Kichenokovou 2-6/7-5/6-0. Ve druhém kole kvalifikace prohrála s Marií Fernandou Alvarezovou Teranovou 4-6/3-6. V Clearwaterské kvalifikaci porazila náhradnici Alexandru Šivcovou 6-1/6-0. Ve druhém kvalifikačním kole prohrála s Melindou Czinkovou 4-6/2-6. Na turnaji WTA v Charlestonu porazila v kvalifikaci 3. nasazenou Džunri Namigatovou 6-4/1-6/6-2. Ve druhém kole kvalifikace prohrála se 13.nasazenou Sloane Stephensovou 3-6/1-6. Na turnaji ITF v Osprey vyhrála kvalifikaci, porazila Idu Krnicovou 6-1/6-1, a Taru Moorovou 4-6/7-5/6-0. V prvním kole hlavní soutěže prohrála s Caroline Garciaovou 2-6/0-6. V kvalifikaci v Dothanu porazila Erin Stephensovou 6-3/6-1 a Vivian Segnini 6-2/6-3. V posledním kole kvalifikace porazila Melindu Czinkovou 6-0/6-3. V 1. kole hlavní soutěže prohrála s Alison Riske 1-6/3-6.\n\nRok začala na turnaji ITF v Innisbrook, kde v prvním kole podlehla první nasazené Camile Giorgiové 4-6/6-4/2-6. V kvalifikaci ITF v Plantanionu prohrála s Lauren Embreeovou 3-6/4-6.\nNa dalších dvou turnajích ITF v Midlandu a Nassau neprošla kvalifikací, nejdříve po prohře s Lindsay Lee-Watersovou 3-6/6-3/2-6 a poté po prohře s Valerií Solovjevovou 6-7(8)/1-6. Na dalším turnaji ITF, prošla kvalifikací, aby v prvním kole prohrála s 6.nasazenou Monicou Puigovou 5-7/1-6. V Pelhamu také kvalifikaci zvládla, ale znovu v prvním kole prohrála, tentokrát s Marianou Duquovou-Marinovou 1-6/2-6. V Indian Beach prohrála ve 2. kole se Samanthou Crawfordovou 3-6/1-6. V Raleigh prohrála znovu ve 2. kole s Heidi El Tabakhovou 4-6/6-4/3-6. Další dva turnaje ITF prohrává v 1. kolech, ale pak se probojovává do čtvrtfinále turnaje ITF, když nejdřív poráží Victorii Larrieriovou a Šúko Aojamovou aby ve čtvrtfinále podlehla Julii Gluškové 3-6/2-6. S Gluškovou se utkává i na dalším turnaji ITF ve Vancouveru. Tam v 1. kole poráží Alexu Glatčovou 6-3/6-4 a ve 2. kole po setech 5-7/1-6 nestačila na Julii Gluškovou. Jako držitelka divoké karty se ukázala v kvalifikaci turnaje WTA v Montrealu, kde prohrává hned první zápas s Melanií Oudínovou 3-6/0-6. Na dalším turnaji WTA v Dallasu vyhrává první zápas proti Angelině Gabuevaové 6-3/6-2 a v posledním kvalifikačním kole nestačila na Pauline Parmentierovou 5-7/4-6. Na turnaji WTA v Quebecu též postupuje do posledního kole kvalifikace když poráží Amru Sadikovičovou ze Švýcarska a Aisu Muhhamedovou z USA aby nakonec podlehla Kristině Mladenovičové 4-6/6-2/4-6. Na turnaji ITF v Rock Hill poráží v prvním kole Lenu Litvakouvou 6-0/6-1. A ve druhém kole končí na raketě Grace Minové 4-6/6-7(4). V Saguenay končí v 1. kole na raketě Michaely Hončové po setech 6-3/3-6/6-7(3). V Torontu postupuje do čtvrtfinále, výhrami nad Samanthou Crawfordovou a Rebbecou Marinovou a ve čtvrtfinále končí na raketě 1.nasazené Marie Sanchezové 5-7/6-4/0-6. Poté na turnaji ITF ve Phoenixu postupuje z kvalifikace až do semifinále. V kvalifikaci přes Asiu Muhhamedovou, Jacquelin Cakovou a Romanou Tedjakusumuovou. V hlavní soutěži poráží Alexu Glatčovou, Kristie Ahnovou a Michelle Larcherovou aby v semifinále po setech 2-6/2-6 zase nestačila na Marii Sanchezovou. V Dubaji vyhrává jeden zápas proti Emily Webleyové-Smithové a podléhá Cristině Dinuové z Rumunska 6-7(5)/2-6. Rok zakončuje na 313.místě světového žebříčku.\n\nRok začíná na turnaji ITF v Innisbrooku. Tam si v prvním kole připisuje cenný skalp když poráží Catalinu Castanovou 7-5/6-4. Ve druhém kole končí na raketě Slovinky Maši Zec-Pekiričové poměrem 4-6/4-6. Jako divoká karta soutěží v kvalifikaci turnaje v Indian Wells kde v prvním kole kvalifikace podléhá Garbiñe Muguruzaové 3-6/3-6. Na své šňůře po turnajích WTA pokračuje na turnaji v Monterrey. Tam poráží v 1. kole kvalifikace Tamarine Tanasugarnovou 6-1/6-2. Ve 2. kole prohrává s Argentinkou Marií Irigoyenovou 1-6/2-6. Pak hraje na turnaji ITF v Německém Wiesbadenu. Tam 1. kole kvalifikace smetla Verenu Schmidovou 6-1/6-0 a ve 2. kole přešla přes Annu Shkudunovou 6-0/6-7/6-2. V 1. kole hlavní soutěže nezvládla zápas s další úspěšnou kvalifikantkou Gabrielou Ce po setech 6-4/4-6/4-6. Poté hrála znovu kvalifikaci na turnaji ITF v Trnavě. Porazila Terezu Smítkovou 6-3/6-0 a Jill Craybasovou 5-7/6-1/7-5. V posledním kole kvalifikace podlehla polce Katarzyně Kawaové 2-6/6-7. Poté hrála na turnaji ITF v Praze. Tam postoupila z kvalifikace, ve které porazila Dianu Markincevicovou z Lotyšska, Mayyu Katsitadzeovou z Ruska a Alexandru Sasnovichovou z Běloruska. V hlavní soutěži ji v prvním kole za stavu 5-1 skrečovala Alexa Glatchová. Ve 2. kole nestačila poměrem 4-6/6-1/5-7 na Janu Čepelovou. Poté hrála na turnaji WTA v Bruselu. Tam sice ve druhém kole kvalifikace prohrála s Alexandrou Sasnovichovou, ale po boku Šachar Peerové si došla pro své první finále na okruhu WTA. V něm, ale podlehly páru Anna-Lena Grönefeldová a Květa Peschkeová 0-6/3-6. Po boku Sharon Fichmanové hrála finále na turnaji ITF v Nottinghamu. Ve dvouhře zde vrátila prohru Čepelové, kterou porazila 2-6/6-4/7-6. Ve 2. kole prohrála s Petrou Martičovou po setech 6-1/1-6/6-7. Potom si zahrála v kvalifikaci turnaje WTA v Birminghamu, kde poráží Olivii Rogowskou 6-3/7-6 v 1. kole kvalifikace. Ve 2. kole prohrává s Alison Riskeovou 2-6/1-6. V Eastbourne na turnaji WTA dochází do posledního kola kvalifikace. Poráží Mandy Minellaovou 7-5/6-1 a Mirjanu Lučičovou 7-5/4-6/6-1. Ve 3. fázi nestačila na pozdější finalistku Jamie Hamptonovou 2-6/1-6. Pak si došla pro finále na domácím turnaji ve Waterloo. Porazila Alexandru Muellerovou 7-6/6-3, Lenu Litvakovou 6-4/6-3, Šaron Fichmanovou 6-4/1-6/7-5, Ons Jabeurovou 6-4/6-3. Ve finále prohrává s Julií Gluškovovou 1-6/3-6. Pak na turnaji ITF v Yakimě porazila Robin Andersonovou 6-3/6-2, ale v osmifinále ji porazila Shelby Rogersová 1-6/3-6. Ve Stanfordu si zahrála kvalifikaci. Nejdřív poráží Tori Kinardovou 6-4/2-6/7-5, ale v posledním kole kvalifikace prohrává s loňskou finalistkou Coco Vandeweghovou 4-6/1-6. Na domácím turnaji ITF ve Vancouveru nestačila hned v 1. kole na Kurumi Naraovou 1-6/3-6. Na turnaji v Torontu porazila Karolínu Plíškovou 6-4/6-2, pak ale znovu podlehla Julii Gluškové, tentokrát 3-6/4-6.\n\n"}
{"id": "909635", "url": "https://cs.wikipedia.org/wiki?curid=909635", "title": "Jaderná fotografie", "text": "Jaderná fotografie\n\nJaderná fotografie je technika pro záznam stop atomů, které vznikají během jaderných reakcí. Jaderná fotografie je součástí vědecké fotografie.\n\nPro tento typ snímání se používají filmy s mimořádně hustou fotografickou emulzí.\n\n"}
{"id": "909636", "url": "https://cs.wikipedia.org/wiki?curid=909636", "title": "Dvojštítek hladkoplodý", "text": "Dvojštítek hladkoplodý\n\nDvojštítek hladkoplodý (\"Biscutella laevigata\") je druh rodu dvojštítek, středně vysoká, drobně žlutě kvetoucí bylina z čeledi brukvovitých.\n\nJedná se o proměnlivý druh, jenž je taxonomicky velmi obtížný. Jeho populace se od sebe liší tvarem a velikosti listů i ochlupením a dále se vyskytují v podobě diploidní (2n = 18), tetraploidní (2n = 36) i hexaploidní (2n = 54). Předpokládá se, že toto je následek evolučních události které nastaly po ústupu poslední doby ledové, kdy došlo k oteplení a silnému rozšíření stromů. Původně souvislé rostlinné populace byly od sebe odděleny a vzhledem k rozdílným podmínkách nového prostředí a genetickému driftu vznikaly nezávislé sub-populace odlišující se od svých prarodičů a dále se nezávisle rozšiřovaly.\n\nDvojštítek hladkoplodý je taxonomicky členěn do řady poddruhů a variet na jejichž hodnotu mají odborníci nestejný názor. Jediný poddruh který v České republice roste byl českými botaniky určen jako:\n\nO velké variabilitě ve vzhledu ( velikost, tvar a odění listů) a rozdílů ve výsledcích karyologických studií u dvojštítku hladkoplodého svědčí fakt, že v Evropě je rozeznáváno 12 jeho poddruhů:\n\nJe rozšířen ve vyšších polohách téměř celé Evropy, nevyskytuje se pouze ve Skandinávii a na jihu Balkánského poloostrova. Tato světlomilná rostlina se v České republice vyskytuje převážně v termofytiku. Vyrůstá jen ojediněle a to nejčastěji ve středních a severních Čechách a na střední a jižní Moravě.\n\nRoste na výslunných, suchých i vlhkých (ne však zamokřených), neutrálních půdách, které mohou být jílovité i hlinité, mnohdy i s bazickým podkladem. Nejčastěji se vyskytuje na prohřátých teplých kamenitých svazích a pasekách.\n\nVytrvalá rostlina s vícehlavým dřevnatějícím kořenem z kterého vyrůstá rozličně ochlupená listová růžice s variabilní zužujícími se řapíkatými listy dlouhými až 12 cm. Z jejího středu roste jedna nebo několik přímých či vystoupavých lodyh vysokých 10 až 40 cm které se obvykle větví jen v horní části. Holé nebo chlupaté lodyhy jsou porostlé malými, přisedlými, mírně objímavými, úzkými a vždy celistvými listy.\n\nOboupohlavné pravidelné čtyřčetné stopkaté květy s prostoplátečnou korunou vyrůstají v hroznech. Mají odstávající žlutozelené kališní a žluté korunní lístky které mají vespod ploché lalůčky kryjící medové žlázky. V květu je šest tyčinek s prašníky a dvoudílný semeník s jednou bliznou. Vykvétají v širokém rozmezí od dubna do července, za příznivého počasí nejprve dozrávají blizny a teprve později prašníky (opylování hmyzem), za deštivého dozrávají blizny i prašníky současně (dochází k samoopylení).\n\nPlodem je lysá, jednosemenná diskovitá šešulka o průměru 3 až 7 mm. Z dvoudílného semeníku se vyvinou dvě vztyčené šešulky společně připojené ke stopce takže působí brýlovitým dojmem. Kulovité semeno uvnitř je hladké, mírně vrásčité nebo je pokryto drobnými dolíčky. Při uzrání se obě šešulky oddělí, ale semena v nich zůstávají uzavřená.\n\n\n \n"}
{"id": "909639", "url": "https://cs.wikipedia.org/wiki?curid=909639", "title": "Never Say Die", "text": "Never Say Die\n\nNever Say Die je kompilační album umělců, kteří patří pod stejnojmenný label. Bylo vydáno na podporu těchto umělců.\n\n"}
{"id": "909640", "url": "https://cs.wikipedia.org/wiki?curid=909640", "title": "Dvojštítek hladkoplodý proměnlivý", "text": "Dvojštítek hladkoplodý proměnlivý\n\nDvojštítek hladkoplodý proměnlivý (\"Biscutella laevigata subsp. varia\") je středně vysoká, žlutě kvetoucí bylina z čeledi brukvovitých. Je to poddruh náležející do druhu dvojštítek hladkoplodý, který je pro svůj polymorfismus taxonomicky poměrně problematický.\n\nDvojštítek hladkoplodý proměnlivý vyrůstá převážně v teplých oblastech na nezastíněných svazích nebo ostrožnách kde se díky svému zakřivenému, dřevnatému oddenku dobře ukotvuje. Vyskytuje se často na bazických horninách jako je vápenec, spilit, čedič, diabas, hadec a ojediněle i na dalších. Orientace těchto svahů je severní nebo západní, což zajišťuje stejnoměrnější vlhkost půdy. Obvykle se objevuje na místech která nebylá od glaciálu porostlá souvislými lesy. Roste poměrně řídce na místech kam se pravděpodobně rozšířil z Alp. Mimo Českou republiku je zjištěn v zemích jako např. Francie, Itálie, Německo, Rakousko, Slovensko, Švýcarsko ale i Belgie a Polsko.\n\nV ČR vyrůstá jen řídce a to nejčastěji ve středních a severních Čechách a na střední a jižní Moravě. Dvojštítek hladkoplodý proměnlivý je diagnostickým druhem společenstev svazu \"Alysso-Festucion pallentis\".\n\nRostlina je trvalka pokrytá štětinatými chlupy s přízemní růžici listů a lodyhou dorůstající do výšky od 20 do 40 cm a je v horní části lysá. Růžice roste z trvalého, vícehlavého podzemního oddenku a vyrůstá z ní jedna nebo několik řídce olistěných lodyh které jsou vystoupavé či přímé a větví se až ve svrchní části. Přízemní listy s dlouhými řapíky mají tvar podlouhlý až obkopinatý, po obvodu jsou celokrajné nebo oddáleně zubaté, hustě chlupaté či olysalé. Po lodyze pak roste jen několik drobných, přisedlých, poloobjímavých čárkovitých listů.\n\nNa lodyhách vyrůstají stopkaté čtyřčetné oboupohlavné květy a vytvářejí hroznovitá květenství. Pravidelné květy mají žlutozelené kališní lístky dlouhé asi 3 mm a žluté rozestálé korunní lístky o délkách 4 až 8 mm které jsou uspořádány do kříže. V květu vyrůstá šest žlutých tyčinek s nahnědlými prašníky. Semeník je dvoudílný a má čnělku s jednou bliznou. Vykvétá od května do června, opylování probíhá převážně entomogamicky.\n\nPlodem jsou nepukavé šešulky diskovitého tvaru obsahující po jednom semeni. Z dvoupouzdrého semeníku se vytvoří tyto šešulky dvě a vztyčené jsou do uzrání připojené ke stopce, plod je tehdy tvarem podobný brýlím. Lysá šešulka má v průměru 3 až 7 mm, kulovité semeno uvnitř je pokryto drobnými důlky. Ploidie je 2n = 18.\n\nDvojštítek hladkoplodý proměnlivý je \"vyhláškou č. 395/1992 Sb. ve znění vyhl. č. 175/2006 Sb.\" stejně jako \"seznamem cévnatých rostlin květeny České republiky r. 2012\" prohlášen za ohrožený druh.\n\n"}
{"id": "909643", "url": "https://cs.wikipedia.org/wiki?curid=909643", "title": "Nejdek (hrad)", "text": "Nejdek (hrad)\n\nNejdek je zřícenina hradu na ostrožně nad řekou Rolavou ve stejnojmenném městě. Z hradu založeného ve 13. století se dochovala zejména Černá věž, od roku 1964 chráněná jako kulturní památka.\n\nHrad byl založen buď ve druhé polovině 13. století, či na počátku 14. století. Jeho funkcí patrně bylo střežit zemskou stezku z Chodova do Saska. Jeho zakladatel byl zřejmě Konrád Plik z Plikenštejna. V září 1341 dostal hrad jeho syn Petr Plik společně s dvěma vesnicemi Suchá a Heřmanov (dnes vesnice u Jindřichovic) od Jana Lucemburského v léno. V tomto případě se zároveň jedná i o první písemnou zmínku o hradu. Originál lenní listiny je uložen ve dvorním archívu ve Vídni. V držení Pliků zůstal do konce 14. století. V následujících letech se na něm vystřídala řada majitelů (mj. Bušek z Prohoře či Frenclové), než se v roce 1410 dostal do držení chebského purkrabího Hanuše Fortera. Od něho jej ovšem už v roce 1413 odkoupil loketský purkrabí Janek Maleřík. V roce 1419 měnil hrad majitele znovu, když jej odkoupili Mikuláš a Hanuš Frasové spolu s Jindřichem Koppem z Tannberka. V roce 1430 Nejdek prodali Frasové a v roce 1440 i Koppové. Další zmínka pochází z roku 1446, kdy jej od Hanuše Henigara ze Seeberka zakoupil Matyáš Šlik. Ačkoliv podle ujednání s Jiřím z Poděbrad byl Nejdek připojen k loketskému panství, ve skutečnosti zůstal v majetku Šliků až do 17. století.\n\nPo smrti Matyáše v roce 1489 jej zdědil Mikuláš Šlik, držitel sokolovského panství, po něm v roce 1522 Albín Šlik a ten jej roku 1530 prodal Jeronýmu Šlikovi, od něhož Nejdek v roce 1548 přešel na Lorence Šlika. V roce 1602 hrad Štěpán Šlik prodal Bedřichovi Colonovi z Felsu. V této době však hrad již nebyl obýván, neboť majitelé využívali zdejší zámek, a postupně se měnil ve zříceninu. V roce 1623 (podle Augusta Sedláčka až po roce 1632) Nejdek zakoupil Heřman Černín z Chudenic, ale z hradu zbývala už jen Černá věž, která sloužila jako zvonice kostela svatého Martina.\n\nHrad v Nejdku býval dvoudílný. První oddíl byl od zbytku ostrožny oddělen příkopem. Za druhým příkopem stojí Černá věž a za ní se dochovaly drobné fragmenty obvodového opevnění jádra. Samotná věž je výsledkem složitějšího stavebního vývoje. V první fázi měla tři patra a obdélníkový vstup ve druhém patře. Později došlo k jejímu poškození, po kterém ještě nějakou dobu chátrala a opravena byla až v patnáctém století. Nejvyšší dochované patro pochází až ze šlikovské přestavby na počátku 16. století. Nad ním bývalo další patro vysazené na konzolách.\n\n"}
{"id": "909646", "url": "https://cs.wikipedia.org/wiki?curid=909646", "title": "Marcelo Salas", "text": "Marcelo Salas\n\nJosé Marcelo Salas Melinao (* 24. prosinec 1974, Temuco, Chile) je bývalý chilský fotbalový útočník, společně s Elíasem Figueroa a Ivánem Zamoranem patří mezi nejznámější chilské fotbalisty vůbec. V roce 1997 získal ocenění Fotbalista roku Jižní Ameriky. Získal ligový titul v každém klubu, ve kterém během své profesionální kariéry působil.\n\nSalas hrál doma v Chile za Universidad de Chile, s nímž získal dva ligové tituly v roce 1994 a 1995. Poté odešel do sousední Argentiny do klubu CA River Plate a i zde získal tituly v argentinské Apertuře i Clausuře. V roce 1998 jej koupilo italské Lazio Řím, kde posbíral celou řadu trofejí, scudetto, italský fotbalový pohár, italský Superpohár, prvenství v Poháru vítězů pohárů 1998/99 a v Superpoháru UEFA. Jeho spoluhráčem byl mj. český záložník Karel Poborský. V roce 2001 byl prodán do Juventusu, kde však zažil stinnější okamžiky kariéry, neboť ho často sužovala zranění, přesto byl i u významných úspěchů tohoto italského celku. V roce 2003 odešel z Juve zpět do CA River Plate na hostování a kariéru ukončil ve věku 33 let v klubu, z něhož odešel do zahraničí, v Universidad de Chile.\nV letech 1994–2007 nastupoval v reprezentaci Chile. Zúčastnil se Mistrovství světa 1998 ve Francii, kde Chile vypadlo v osmifinále po prohře 1:4 s jihoamerickým rivalem Brazílií. Salas ve čtyřech zápasech vstřelil 4 góly a získal tak se dvěma dalšími fotbalisty \"Bronzovou kopačku (Bronze Boot)\", která se uděluje třetím nejlepším střelcům šampionátu.\n\n\n"}
{"id": "909647", "url": "https://cs.wikipedia.org/wiki?curid=909647", "title": "Společenství neuznaných států", "text": "Společenství neuznaných států\n\nSpolečenství neuznaných států (rusky Содружество непризнанных государств) je společenství Abcházie, Podněstří, Náhorního Karabachu a Jižní Osetie.\nPrvní návrh na vytvoření podobného společenství byl pronesen v roce 2001 na zasedání v Stěpanakertu (hlavním městě Náhorního Karabachu). Společenství vzniklo až v roce 2006 na jednání v Suchumi. Původní smlouvu podepsali prezidenti Jižní Osetie, Abcházie a Podněstří, Náhorní Karabach se připojil až v roce 2007.\nDo roku 2008 nebyl žádný z členských států uznán ani jedním členským státem OSN a do roku 2006 se členské státy neuznávaly ani mezi sebou. Po založení společenství se všechny čtyři státy navzájem uznaly a dohodly se na vzájemné pomoci. Cílem společenství je získat mezinárodní uznání a nenechat se vydírat pomocí ekonomického ani vojenského nátlaku. Největším úspěchem společenství bylo zavedení bezvízového styku v roce 2009.\n\n"}
{"id": "909648", "url": "https://cs.wikipedia.org/wiki?curid=909648", "title": "Ladislav Dvořák (básník)", "text": "Ladislav Dvořák (básník)\n\nLadislav Dvořák (1. prosince 1920, Krásněves u Velkého Meziříčí - 22. června 1983, Rokycany) byl český básník a spisovatel, autor literatury pro děti.\n\nNarodil se v početné rodině kováře, maturoval 1943 ve Velkém Meziříčí a pak byl totálně nasazen. V květnu 1945 se účastnil pražského povstání a studoval na Filozofické fakultě UK bohemistiku, filosofii a srovnávací literaturu. Roku 1948 byl ze studia vyloučen a s krátkými přestávkami pracoval jako dělník. V letech 1970-1977 pracoval ve Slovanské knihovně v Praze, v této době také mj. uveřejnil svým rozsahem ojedinělou knihu o znamenitém českém slavistovi Josefu Perwolfovi, ale po podpisu Charty 77 byl opět propuštěn a pracoval jako dělník.\n\nPublikoval v různých časopisech, jeho první sbírka nesměla roku 1948 vyjít, roku 1952 vyšla sbírka „Kterési noci“ jako bibliofilie. Básně pro děti publikoval ve Sluníčku, Mateřídoušce a dětská knížka „Kam chodí slunce spat“ byla oceněna v roce 1963. V 70. letech publikoval pod jménem Jana Zábrany, další knihy vyšly v samizdatu: „Jak skákat panáka“ (1975), „Dílo“ (1983) a „Prózy“ (1987). Přispíval do mnoha samizdatových sborníků a podílel se na rozhlasových pořadech pro děti.\n\n"}
{"id": "909649", "url": "https://cs.wikipedia.org/wiki?curid=909649", "title": "Jaroslav Pecháček (spisovatel)", "text": "Jaroslav Pecháček (spisovatel)\n\nJaroslav Pecháček (11. dubna 1909, Praha – 22. března 1984, tamtéž) byl český prozaik, výtvarník a publicista.\n\nPocházel z chudé rodiny. Jeho otec byl obuvník, který pracoval většinou jako pomocný dělník, matka byla posluhovačkou. Po ukončení měšťanky v roce 1924, když nebyl přijat na Uměleckoprůmyslovou školu, vystudoval dvouletou obchodní školu a pak v letech 1926-1931 pracoval jako úředník v různých firmách. Přitom navštěvoval večerní kursy na Uměleckoprůmyslové škole a na soukromé škole malířů Maxmiliána Boháče a Jaroslava Masáka.\n\nPo vojenské službě (1931–1933) pracoval jako reklamní kreslič a jako ilustrátor obrázkových časopisů a nedělních novinových příloh (např. \"Pestrý týden\", \"Pražský ilustrovaný zpravodaj\", \"Mladý hlasatel\", \"České slovo\" a \"Lidové noviny\").\n\nBěhem německé okupace byl totálně nasazen v karlínské Elektrotechně, po skončení druhé světové války působil například jako instruktor kreslení večerních kurzů Ústřední školy dělnické a Národní odborové ústředny zaměstnanecké a po vystřídání některých dalších zaměstnání se roku 1954 stal spisovatelem z povolání. \n\nJako prozaik psal převážně pro mládež a od současných námětů přešel postupně k historicko-dobrodružné beletrii.\n\n\n"}
{"id": "909656", "url": "https://cs.wikipedia.org/wiki?curid=909656", "title": "Julius Nepos", "text": "Julius Nepos\n\nJulius Nepos († 480) byl západořímský císař v letech 474 až 475. Před uchopením moci působil jako vojenský velitel a faktický vládce polonezávislé provincie Dalmácie. Oženil se s neteří manželky východořímského císaře Leona I., který ho podpořil jako uchazeče západního trůnu proti císaři Glyceriovi. V červnu 474 se vylodil nedaleko Říma, načež Glyceria bez boje sesadil.\n\nNepotovo panování nemělo dlouhé trvání, neboť již v srpnu dalšího roku ho ukončila vzpoura generála Oresta. Ten dosadil na trůn v Itálii svého nedospělého syna Romula Augusta, zatímco Nepos odplul zpět do Dalmácie. Tam setrval až do své smrti o pět let později, kdy ho zavraždili vlastní vojáci. Nepos byl i po svém svržení uznáván Východem za legitimního císaře a tento titul nepřestal užívat do konce svého života. Někteří historikové ho proto považují za posledního západořímského panovníka.\n\nJulius Nepos byl synem římského generála (\"magister militum\") Nepotiana, sloužícího kolem roku 460 v Hispánii. Jeho strýcem z matčiny strany byl magister militum Marcellinus, jenž si na přelomu padesátých a šedesátých let 5. století vytvořil vlastní mocenskou základnu v římské provincii Dalmácii. Po Marcellinově zavraždění v roce 468 získal Nepos kontrolu nad Dalmácií a velení nad tamějšími vojenskými silami. Když byl o čtyři roky později v Itálii zabit západní císař Anthemius, východořímský vládce Leon I. oženil Nepota s neteří své manželky Veriny. Někdy v této době ho rovněž obdařil titulem patricia a ustavil ho vrchním velitelem v Dalmácii (\"magister militum Dalmatiae\").\n\nV březnu 473 patricius Gundobad pozvedl na západní trůn velitele gardy Glyceria, přestože právo vybrat nového císaře příslušelo Leonovi, tehdejšímu jedinému římskému panovníkovi. Leon se v reakci na to rozhodl jmenovat Nepota do čela výpravy, jež měla Glyceria zbavit vlády. Pravděpodobně tak učinil až po několikaměsíčním váhání, protože příchod zimy zabránil Nepotovi v zahájení akce ještě v témže roce. Třebaže Leon mezitím zemřel, Nepos si udržel podporu východního dvora pro chystané tažení i za jeho nástupce Zenona.\n\nNa jaře následujícího roku dalmatský velitel vyrazil po moři do Itálie a přistál v Portu, v nevelké vzdálenosti od Říma. Glycerius nekladl žádný odpor a vzdal se Nepotovi, který ho dal vysvětit na biskupa v dalmatském městě Salona (dnešní Solin). Krátce nato, 19. nebo 24. června 474, byl Nepos prohlášen v Římě za císaře. Prameny se vesměs shodují, že se chopil moci až po svržení Glyceria. Jordanes ovšem uvádí, že východní císař prostřednictvím svého klienta nejprve ustavil Nepota v Ravenně za císaře a ten poté sesadil uzurpátora Glyceria.\n\nO Nepotově činnosti během jeho krátkého panování se zachovaly jen velmi omezené informace. V Itálii nechal razit solidy v Římě, Ravenně a Mediolanu (Milán). Malé množství mincí bylo vyraženo také v galském městě Arelate (Arles), což svědčí o císařově zájmu o tuto oblast. Stříbrné mince s jeho jménem se objevily i v severní Galii, ovládané galorománským vojevůdcem Syagriem. Úzké vztahy mezi dvory v Ravenně a Konstantinopoli dokládají Nepotem ražené mince se jmény východních císařů Zenona a Leona II. Navzdory tomu ale Nepos neobdržel z Východu žádnou vojenskou pomoc.\n\nRostoucí lhostejnost Konstantinopole k vývoji na Západě potvrdila mírová smlouva uzavřená v roce 474 mezi Zenonem a vandalským králem Geiserichem. Pokračující útoky Vandalů a drancování pobřeží Itálie přiměly Nepota k vyjednávání. Vzhledem k zjevné slabosti západní říše císaři nezbylo než uznat nadvládu Vandalů nad Afrikou, Sicílií, Sardinií, Korsikou a Baleárskými ostrovy.\n\nJakmile polevilo nebezpečí vandalských nájezdů, Nepos se pokusil o obnovení autority říše v Galii. Při tom se musel potýkat s výbojnými Vizigóty, vedenými králem Eurichem, kteří v letech 473 až 474 obsadili většinu dnešní Provence a ohrožovali i Itálii. Nepos jmenoval Ecdicia, syna někdejšího císaře Avita, proslulého odhodlanou obranou města Arvernum (Clermont-Ferrand), patriciem a povýšil ho do hodnosti magister militum praesentalis. Z líčení Ecdiciova švagra, básníka Sidonia Apollinara, je patrné, že tímto krokem vyvolal značný entuziasmus v řadách loajální galské aristokracie. V roce 475 císař zahájil diplomatické jednání s Eurichem, vedené prostřednictvím biskupa Epifania z Pavie. V něm pak pokračovala delegace čtyř biskupů z jižní Galie vyslaná v témže roce k vizigótskému dvoru v Tolose (Toulouse). Veškeré naděje Sidonia nicméně pohasly, když emisaři odsouhlasili odstoupení oblasti Auvergne Vizigótům výměnou za jejich stažení z Provence. Nepos poté povolal Ecdicia do Itálie, kde ho nahradil magister militum Orestes.\n\nNepos jmenoval Oresta, bývalého tajemníka hunského krále Attily, aby posílil loajalitu italského vojska a upevnil tak svoji pozici. Generál se však záhy vzbouřil a v čele ozbrojené moci vyrazil k Ravenně, kde se zdržoval císař. Za těchto okolností se Nepos rozhodl opustit svoji rezidenci a 28. srpna 475 odplul přes Jaderské moře zpět do Dalmácie. Orestes o dva měsíce později učinil svého nedospělého syna Romula v Ravenně císařem. Prameny se takřka nezmiňují o příčinách vzpoury proti Nepotovi. Moderní badatelé zmiňují jako pravděpodobný důvod nespokojenost armády nebo spekulují o zapojení římského senátu.\n\nV Konstantinopoli odmítli akceptovat Romula Augusta jako nového západního císaře, neboť za něho nadále považovali Nepota, vypuzeného do Dalmácie. Koncem srpna 476 barbarský velitel italského vojska Odoaker porazil a zabil Oresta a zanedlouho sesadil Romula Augusta. Následně vyslal poselstvo do Konstantinopole, aby sdělilo Zenonovi, že na Západě již není třeba žádného císaře. V témže čase se Nepos obrátil na Zenona se žádostí o finanční prostředky a vojsko, s jehož pomocí by mohl znovu získat kontrolu nad Itálií. Zenon ve své odpovědi Odoakerovi fakticky uznal jeho vedoucí postavení v Itálii, když ho oslovil jako patricia, a zároveň ho vyzval, aby Nepota uvedl zpět na trůn. Nepotovi zaslal dopis plný sympatií, v němž vyjádřil pochopení pro jeho složitou situaci. Přes naléhání císařovny Veriny mu však neposkytl žádnou hmatatelnou podporu.\n\nOdoaker projevoval formální respekt vůči Nepotovi a nechal v Mediolanu a Ravenně razit solidy se jmény obou císařů. Ve skutečnosti vládl Itálii zcela nezávisle jako suverénní král a neměl zájem učinit cokoli, čím by Nepotovi dopomohl k moci. Nepos se přesto nevzdal svého nároku na trůn a dokonce snad konal přípravy k jeho opětnému získání. Tomuto záměru se ale vzepřeli jeho vlastní stoupenci v Dalmácii. Na jaře 480 komité Viator a Ovida zavraždili Nepota v jeho venkovském sídle nedaleko Salony. Byzantský historik Malchos tvrdí, že do spiknutí proti němu se zapojil také jeho předchůdce Glycerius. Prameny se rozcházejí ohledně data Nepotova usmrcení, k němuž mělo dojít 25. dubna či 9. května případně 22. června 480. Odoaker brzy využil Nepotovy smrti jako záminky ke vpádu do Dalmácie a po vítězství nad Ovidou ji připojil ke svému království.\n\nAčkoli posledních pět let svého života strávil Nepos mimo Itálii, po celou dobu stále užíval císařský titul. Někteří novodobí historikové ho tak vnímají jako posledního západořímského císaře.\n\n\n"}
{"id": "909657", "url": "https://cs.wikipedia.org/wiki?curid=909657", "title": "František Josef Kinský (1879–1975)", "text": "František Josef Kinský (1879–1975)\n\nHrabě František Josef Kinský z Vchynic a Tetova, celým jménem \"Maria Franz Joseph Aloysius Ignatius von Nepomuk Paschalis\" (11. května 1879, Kostelec nad Orlicí – 1. září 1975, tamtéž) byl český šlechtic, císařský a královský komoří.\n\nV roce 1938 byl mluvčím delegace české šlechty, která se před podpisem mnichovské dohody dostavila 17. září 1938 na Pražský hrad k prezidentu Edvardu Benešovi. Přečetl tam \"Prohlášení příslušníků českých rodů\" vyjadřující podporu celistvosti republiky a obdobnou roli měl i 24. ledna 1939 při audienci u prezidenta Emila Háchy. V září 1939 pak podepsal Národnostní prohlášení české šlechty. \n\nZa války byl v roce 1943 zatčen gestapem a 6 měsíců vězněn v Praze a pak v Goleniówě v blízkosti Štětína. V roce 1949 byl majetek rodu zestátněn a v roce 1951 byl s manželkou vystěhován ze zámku v Kostelci nad Orlicí. Bydlení si našel na faře v Kostelci, kde žil i po smrti své manželky až do roku 1975.\n\n\n\n"}
{"id": "909660", "url": "https://cs.wikipedia.org/wiki?curid=909660", "title": "Destinační společnost", "text": "Destinační společnost\n\nDestinační společnost je organizace, která má za úkol zajišťovat koordinaci a kooperaci poskytovatelů služeb cestovního ruchu na daném území (destinaci) za účelem efektivnějšího řízení turismu v regionu. Snaží se zajistit udržitelný rozvoj území, konkurenceschopnost na trhu, ucelenou nabídku aktivit a spolupráci jednotlivých subjektů. Využívá k tomu nástrojů managementu.\n\nDůvody k zakládání destinačních společností jsou různé. Často se může jednat pouze o způsob jak získat různé finanční podpory a dotace, za tímto účelem založené organizace však většinou nemají dlouhou životnost. Lepším podnětem je snaha nějakým způsobem zlepšit podmínky pro rozvoj cestovního ruchu a zajištění spolupráce.\n\nNa začátku je potřeba zhodnotit situaci destinace, rozmyslet si plán budoucí činnosti, stanovit si cíle, úkoly a především strategii řízení. K tomu jsou zapotřebí jak znalosti samotného prostředí (příroda, společnost, podnikatelské subjekty, místí obyvatelé…) tak zkušenosti z oblasti managementu. V destinační společnosti navíc není zapotřebí řídit jen vlastní zaměstnance, ale zkoordinovat činnost i dalších organizací v destinaci.\nZakládání destinační společnosti probíhá podobně jako u jiných organizací. Je zde několik důležitých bodů, které je si třeba předem dobře rozmyslet:\nOd toho se pak bude odvíjet budoucí fungování celé společnosti.\n\nJedná se o proces řízení, jehož základ tvoří komunikace, koordinace a kooperace a to nejen v rámci společnosti, ale v rámci celého regionu. Je tedy důležité, aby se jednotlivé subjekty chovaly spíše jako spojenci a rovnocenní partneři, než jako konkurence. Jen to může zajistit vytvoření ucelené nabídky produktu cestovního ruchu. Je daleko efektivnější propagovat oblast jako harmonický celek, než jako separovaná střediska.\n\nČasto se destinační společnosti zapojují do tak zvaného systému řízení destinace (DMS). Jedná se o komplexní a integrovaný systém v elektronické podobě, který pomáhá usnadňovat komunikaci, koordinaci a kooperaci jednotlivých složek destinace. Pomocí tohoto systému je možné sbírat data, analyzovat je a rychleji vyhodnocovat. Užitečný je nejen pro subjekty cestovního ruchu, ale i pro návštěvníky. Na jednom místě mohou získat informace o místních střediscích, hotelích, restauracích a tak dále. Bývají tam také uvedeny základní údaje o destinaci obecně a v neposlední řadě je možná také rezervace ubytování.\n\nDůležité je také aby management společnosti stanovil své cíle a vize, jak se má organizace, ale i samotná destinace v budoucnu vyvíjet. Za jeden z nejzákladnějších předpokladů je uváděn udržitelný rozvoj. To znamená rozvíjet cestovní ruch takovým způsobem, aby z toho měli užitek současní, ale i budoucí návštěvníci. K přesnému naplánování činnosti a způsobů jak toho dosáhnout slouží strategický dokument, ten je obvykle sestaven už při zakládání společnosti.\n\nDestinační společnost je alespoň na území České republiky poměrně nová záležitost. První organizace začaly vznikat kolem roku 2000. Inspirací byl především zahraniční úspěch (Švýcarsko, Rakousko) a potřeba rozvoje a podpory cestovního ruchu na daných územích.\nObecně se dá vývoj destinačních společností rozdělit do 3 fází:\nV zahraničí se organizace nacházejí převážně v poslední koncentrační fázi. Díky pozdějšímu startu v České republice můžeme najít zatím formy všechny.\n\n"}
{"id": "909661", "url": "https://cs.wikipedia.org/wiki?curid=909661", "title": "Lokomotiva ČS4", "text": "Lokomotiva ČS4\n\nČS4 ( jako československá) je elektrická lokomotiva vyráběná v letech 1965–1970 v Československu v podniku Škoda (tovární typ 52E, celkový počet 230 kusů) pro export do Sovětského svazu. Tyto šestinápravové stroje byly určeny pro provoz pod střídavým napětím 25 kV, 50 Hz.\n\nJeden kus řady ČS4 byl v roce 1968 rekonstruován na řadu S 699.1 (později řada 260) a využíván na ŽZO Cerhenice až do roku 1990, kdy byl zrušen.\n\nOd roku 1971 byla vyráběna modernizovaná verze ČS4T s plechovou skříní a elektrodynamickou brzdou.\n"}
{"id": "909662", "url": "https://cs.wikipedia.org/wiki?curid=909662", "title": "Jindřich II. Kastilský", "text": "Jindřich II. Kastilský\n\nJindřich II. Kastilský, známý jako Jindřich Trastámara (španělsky \"Enrique II de Trastámara\", 13. ledna 1333, Sevilla – 29. května 1379, Santo Domingo de la Calzada) byl král Kastilie a Leónu v letech 1369–1379, zakladatel dynastie Trastámara.\n\nNarodil se jako třetí syn z deseti nemanželských dětí (devíti synů a jedné dcery) kastilského krále Alfonsa XI. a jeho milenky Eleonory z Guzmánu, prapravnučky leónského krále Alfonse IX. Leónského; dva jeho starší bratři však zemřeli v dětském věku.\n\nPo narození ho adoptoval Rodrigo Álvarez de las Asturias, pokrevní příbuzný Alfonse XI., který zemřel již následujícího roku; malý Jindřich po něm zdědil hrabství Noreña. Později mu\njeho královský otec udělil hrabství Trastámara a panství Lemos a Sarría v Galicii a města Cabrera a Ribera, čímž se z Jindřicha stal největší a nejvýznamnější držitel statků na severovýchodě Iberského poloostrova. Jako hrabě Trastámara později položil počátek dynastii králů panujících v Kastilii a Leónu a později i v Aragonii, jež podle jeho titulu byla nazvána dynastií Trastámara.\n\nDokud žil Alfons XI., zahrnoval svou milenku Eleonoru tituly, privilegii a statky za každé dítě, jež mu porodila. To bylo příčinou nespokojenosti v řadách šlechty a především ze strany legitimní královny Marie Portugalské a Alfonsova legitimního dědice a následníka infanta Petra. Čas jejich odplaty nastal, když Alfons XI. zemřel.\n\nSituace Jindřicha a jeho sourozenců se radikálně změnila po smrti jejich otce, který v březnu roku 1350 padl za oběť epidemie moru při obléhání Gibraltaru. Král nebyl ještě ani pohřben a od Eleonory a jejích dětí se začali odtahovat jejich dosavadní přívrženci. Eleonora i s dětmi zůstali se souhlasem nového krále, jímž se stal o rok mladší nevlastní Jindřichův bratr, jediný legitimní syn Alfonse XI. Petr I. Krutý, u královského dvora. Situace však byla stále méně stabilní a Jindřich a jeho sourozenci utekli a rozprchli se v obavách z toho, co by mohli očekávat ze strany nového krále. Obavy byly zcela namístě. Královna vdova Marie Portugalská, matka Petra I., rozkázala zakrátko Eleonoru z Guzmánu uvěznit, načež (pravděpodobně rovněž z jejího rozkazu) byla bývalá králova milenka roku 1351 zavražděna. To vyvolalo povstání Jindřicha a jeho bratra Fadriqua Alfonse proti králi a jeho matce. Mladý král svou vládu opíral o drobnou šlechtu, měšťanstvo a úředníky, popudiv tak proti sobě velké rody vysoké šlechty. V čele vzmáhající se opozice stanul bývalý rádce krále Alfonsa XI. Jan Alfons de Albuquerque, který se spojil s Jindřichem a jeho bratry. Povstání však bylo potlačeno a vzbouřenci prchli do Aragonie, kde získali podporu krále Petra IV. Aragonského. Mezi Kastilií a Aragonií vypukl dlouholetý konflikt zvaný Válka dvou Petrů. V této válce získal převahu Petr I., který v bitvě u Araviany (1359) Jindřicha Trastámaru a jeho stoupence porazil. Jindřich se uchýlil do Francie, kde hledal další spojence proti nevlastnímu bratrovi.\nDo roku 1365 probíhala válka pouze mezi Aragonií a Kastilií, jíž se Jindřich aktivně neúčastnil a jež měla charakter vnitřního hispánského konfliktu. Situace se změnila, když se do něj zapojily francouzské a anglické síly, což z něj učinilo jednu z front stoleté války. Jindřich získal podporu své věci ve Francii a roku 1366 vtáhl znovu do Hispánie s francouzskými jednotkami pod velením Bertranda du Guesclina. Díky tomu donutil Petra uprchnout a získal v Kastilii převahu, což mu umožnilo nechat se 29. března téhož roku korunovat v Burgosu. Petr I. však získal podporu Anglie a zakrátko vtáhl do země z Gaskoňska doprovázeje anglické jednotky pod velením nástupce anglického trůnu, Černého prince Eduarda. Přes značnou převahu kastilsko-francouzských sil byl Jindřich Trastámara poražen ve velké bitvě u Nájery (1367). Petr I., který triumfoval především díky jednotce anglických lučištníků, však nedokázal využit konfliktu ve svůj prospěch. Když pak Angličané, s nimiž se mezitím nepohodl, opustili Kastilii, Jindřich nevlastního bratra napadl znovu a tentokrát ho v bitvě u Montielu (1369) porazil. Petr se uchýlil do hradu v Montiel, kde byl silami Jindřichovými obklíčen. Při osobních jednáním mezi bratry Jindřich vlastnoručně Petra zavraždil (probodl ho při souboji dýkou), což mu otevřelo cestu k trůnu.\n\nI jako král zůstal Jindřich spojencem Francie a protivníkem Anglie a Portugalska. Ve vnitřní politice pokračoval v centralistickém kursu svého nevlastního bratra a předchůdce. Svou vládu upevnil po odražení dvou pretendentů trůnu Kastilie a Leónu:\nMezinárodní pozice Jindřichova se stabilizovala roku 1375, kdy se mu podařilo uzavřít mír s Anglií a Aragonií. Ve své zemi upevňoval svou vládu tím, že si získával přívržence udělováním hodností, titulů a statků (tzv. \"Mercedes enriqueñas\").\n\nPo vizigótském králi Egikovi z konce 7. století byl Jindřich prvním hispánský panovníkem, který použil antisemitismu jako nástroje politického boje. Souviselo to mj. s tím, že židovská menšina v Kastilii významně sympatizovala s jeho protivníkem Petrem I. Znamenalo to konec koexistence s nimi a začátek období pogromů, za sto let pak vyhnání Židů a v konečném výsledku i vznik inkvizice.\n\nJindřich se roku 1350 oženil na popud své matky s Juanou Manuel, dcerou Juana Manuela, příslušníka mladší větve kastilského královského domu, a Blanky de Lara de la Cerda, vnučky Ferdinanda de la Cerda. (Předpokládá se, že právě tento sňatek byl impulsem k tomu, že královna-vdova nechala Eleonoru z Guzmánu zabít). Z jejich manželství se narodily tři děti, nejstarší syn a dvě dcery, z nichž mladší zemřela jako sedmileté dítě.\nZ mimomanželských vztahů měl král ještě dalších čtrnáct dětí.\n\nJindřich zemřel 29. května 1379 v Santo Domingo de la Calzada. Na kastilský trůn po něm nastoupil jeho syn Jan jako Jan I. Kastilský. Po Jindřichově smrti byly jeho ostatky přepraveny do Burgosu, poté do Valladolidu a nakonec do Toleda, kde byly uloženy v královské kryptě katedrály Panny Marie. Jeho útroby však byly pohřbeny v katedrále v Santo Domingo de la Calzada, místě jeho smrti.\n\n"}
{"id": "909666", "url": "https://cs.wikipedia.org/wiki?curid=909666", "title": "Ruud Geels", "text": "Ruud Geels\n\nGeertruida „Ruud“ Maria Geels známý jako Ruud Geels (* 28. července 1948, Haarlem, Nizozemsko) je bývalý nizozemský fotbalista a reprezentant. Hrával na pozici druhého útočníka nebo ofenzivního záložníka. S 265 góly je druhým nejlepším střelcem Eredivisie v historii, před ním je pouze Willy van der Kuijlen (311 gólů).\n\nVedle Ronalda Koemana je jedním z mála hráčů, kteří působili ve všech klubech nizozemské „silné trojky“ - AFC Ajax, Feyenoord a PSV Eindhoven.\n\nOd roku 1966 do roku 2013 držel rekord jako nejmladší hráč (17 let a 234 dní), který vstřelil hattrick v Eredivisie (jeho SC Telstar proti MVV Maastricht, výhra 3:1). 10. srpna 2013 jej překonal Belgičan marockého původu Zakaria Bakkali, kterému se podařilo nastřílet tři branky v nizozemské první lize v utkání s NEC Nijmegen (výhra 5:0).\n\nRuud Geels se stal celkem pětkrát nejlepším střelcem nizozemské ligy:\n\nZa nizozemskou fotbalovou reprezentaci odehrál v letech 1974–1981 celkem 20 zápasů, v nichž vstřelil 11 gólů. Byl v kádru úspěšného nizozemského týmu, který skončil stříbrný na Mistrovství světa 1974 v Západním Německu, když ve finále podlehl domácímu mužstvu 1:2. Hrál i na Mistrovství Evropy 1976 v Jugoslávii, kde Nizozemsko vypadlo v semifinále s Československem.\n\n"}
{"id": "909670", "url": "https://cs.wikipedia.org/wiki?curid=909670", "title": "Žebříček IIHF 2013", "text": "Žebříček IIHF 2013\n\nŽebříček IIHF mužů pro rok 2013.\n\nDivize III Q. – Mongolsko a Gruzie se nekvalifikovali do Divize III na MS 2013 (Divize III)\n\n"}
{"id": "909674", "url": "https://cs.wikipedia.org/wiki?curid=909674", "title": "Robert Büchler", "text": "Robert Büchler\n\nRobert Jehošua Büchler (1. ledna 1929, Topoľčany, Československo – 14. srpna 2009, Lahavot Chaviva, Šaronská planina, Izrael) byl slovensko-izraelský historik, mírový aktivista a člen mezinárodního výboru vězňů koncentračního tábora Buchenwald-Dora.\n\nRobert Büchler se narodil jako syn židovských rodičů v západoslovenských Topoľčanech v roce 1929. Roku 1942 bylo 57 jeho příbuzných odvlečeno do koncentračního tábora v Osvětimi, kde byli posléze povražděni. On sám se spolu s rodiči a sestrou do Osvětimského vyhlazovacího tábora dostal až v roce 1944.\n\n23. ledna 1945 dorazil s pochodem smrti do koncentračního tábora Buchenwald, kde byl spolu s dalšími 900 dětí a dospívajících umístěn do dětského bloku 66 takzvaného „Malého tábora“. Krátce před osvobozením tábora jednotkami americké 3. armády byl odeslán na další pochod smrti, z něhož se mu však u durynského Eisenbergu podařilo prchnout.\n\nPo svém návratu do Topoľčan zjistil, že z celé široké rodiny přežili holokaust pouze jedna teta a jeden strýc..\nV roce 1949 emigroval do Izraele, kde společně s asi stovkou dalších, kteří přežili koncentrační tábory, založil kibuc „Lahavot Haviva“.\n\nJako historik a ředitel archivu se věnoval studiu a dokumentaci holokaustu (\"Shoah\"). Napsal řadu článků o svých zážitcích a několik odborných prací pojednávajících o dějinách evropského Židovstva. Büchler zpracoval jako jeden z prvních dějiny dětského bloku 66 v buchenwaldském lágru, jimž se po léta věnovala jen malá pozornost. V 80. létech předal svoji vzpomínkovou práci archivu tamějšího památníku..\n\nOd 60. let byl členem mezinárodního výboru vězňů koncentračního tábora Buchenwald-Dora. V posledních letech svého života byl jeho služebně nejstarším členem.\n"}
{"id": "909675", "url": "https://cs.wikipedia.org/wiki?curid=909675", "title": "Monkey D. Luffy", "text": "Monkey D. Luffy\n\nMonkey D. Luffy je fiktivní postava a hlavní protagonista pirátské mangy One Piece. Jeho hlavním životním cílem, který se stává také jednou z dějových linek celé mangy, je snaha stát se králem všech pirátů. Tento jeho životní cíl není motivován touhou po moci nebo slávě, nebo po obrovském bohatství (One Piece je název velkého pokladu ukrytého předchozím pirátským králem). Luffy se domnívá, že hlavní myšlenkou pirátství je svoboda, a že tedy pirátský král musí být nejsvobodnějším člověkem na světě. Tato myšlenka je pro Luffyho natolik lákavá, že za ní díky své vrozené tvrdohlavosti a často i naivním názorům, jde s překvapivým odhodláním. Celá manga je pak v podstatě vyprávěním toho, co se s Luffym děje po cestě k tomuto cíli.\n\nLuffyho hlavním poznávacím znakem je jednoduchý, kulatý, slaměný klobouk. Podle něj dostal i svůj pseudonym „Slaměný klobouk“ (angl. Strawhat Luffy). Zbytek jeho typické garderoby tvoří obvykle jednobarevná vesta a kalhoty s krátkými nohavicemi. Na nohou Luffy nosí plážovou obuv známou jako žabky. Volba těchto šatů je z části dána prostředím, v němž se manga odehrává – na moři a v přímořských ostrovních oblastech – z části pak Luffyho zvláštními schopnostmi, kvůli kterým by pro něj jiné oblečení bylo zbytečně omezující.\nSám Lufy je 172 cm vysoký, hubený chlapec, s dlouhýma rukama a nohama. Pod svým nerozlučným slaměným kloboukem skrývá delší černé vlasy, které obvykle nosí neupravené a rozcuchané. I Luffyho stavba těla odpovídá jeho zvláštním schopnostem. Zvláště patrné jsou právě jeho dlouhé končetiny, ale také schopnost spořádat obrovské množství jídla, přičemž i v takových situacích působí celkovým dojmem hubeného člověka (ruce a nohy má stále dlouhé a hubené), ovšem s neskutečně plným břichem (břicho má v takových chvílích kulaté, takže vypadá jako balón).\n\nMonkey D. Luffy je charakterizován dvěma hlavními vlastnostmi, které jsou patrné v průběhu celého příběhu. Jde o pevný charakter a naopak naprostý nedostatek inteligence a zdravého rozumu. Luffy je často udiven a fascinován zdánlivě banálními věcmi, triviální věci se mu zdají nepochopitelné a záhadné. Často pokládá nesmyslné otazky, podobně jako malé děti. Je-li to ovšem potřeba, opouští Luffy svou bezstarostnost a nerozvážnost. V takových chvílích se naopak plně soustřední na daný cíl, pro který je schopen i značného sebeobětování. Zvláště jde-li o morální hodnoty, jako je přátelství, důvěra, důstojnost a svoboda, stává se Luffy velice odhodlaným a vytrvalým, přičemž je za tyto hodnoty ochoten bojovat až do konce. A protože je One Piece mangou pro dospívající mužskou populaci, Luffy bojuje doslova, v původním slova smyslu.\n\nMonkey D. Luffy má gumové tělo. Tuto zvláštní vlastnost získal v dětství, kdy omylem snědl zvláštní druh ovoce (d+dábelské ovoce, angl. devil fruit), které člověku propůjčuje zvláštní schopnosti. Luffyho gumovost se projevuje jak v komických situacích, kdy je schopen roztáhnout si ústa a tváře, stejně jako břicho, do obrovských rozměrů a tak se najíst téměř doslova k prasknutí, tak i ve vážných chvílích. Své gumovitosti využívá Luffy hlavně v boji, kdy díky možnosti natáhnout své končetiny je schopen zasáhnout i velmi vzdáleného soupeře. Díky týž vlastnosti svých rukou je rovněž schopen velice efektivně šplhat. Jeho gumové tělo rovněž odráží kulky ze střelných zbraní. A v případě, že si hlubokým nádechem naplní břicho vzduchem (opět podobnost s balonem), je schopen odrážet i dělové koule.\nĎábelské ovoce však nepřineslo Luffymu jen pozitiva. Jako vedlejší účinek jeho požití je nyní Moneky D. Luffy neschopen plavání. Při rozsáhlejším kontaktu s vodou se stává neschopným jakéhokoli pohybu a volně klesá ke dnu. Tato vlastnost je pro piráta na moři mimořádně nepříjemná. A později umí používat HAKI.\nV rámci mangy je jí navíc využíváno pro tvorbu komických situací v kombinaci s Luffyho zapomnětlivostí a bezstarostností – Luffy jednoduše občas zapomíná, že neumí plavat. Tak někdy skáče do moře aby zachránil své přátele, ale stejně ho pak musí zachraňovat oni.\n\n"}
{"id": "909684", "url": "https://cs.wikipedia.org/wiki?curid=909684", "title": "Jan Poláček (sběratel)", "text": "Jan Poláček (sběratel)\n\nJan Poláček (12. listopadu 1896 Jaroměřice nad Rokytnou – 10. března 1968 Prostějov) je znám především jako sběratel hanáckých a slováckých lidových písní. K jeho nejvýznamnějším dílům patří 7 dílů zpěvníku \"Slovácké pěsničky\" a 2 díly souboru \"Lidové písně z Hané\". Svojí zásluhou se zasadil o objevení hanácké lidové písně v její pravé podobě a množství, jaké dosud nikdo nezaznamenal. Dvoudílná sbírka hanáckých lidových písní je považována za kulturní poklad národopisného regionu Haná.\n\nJan Poláček se narodil 12. listopadu 1896 v Jaroměřicích nad Rokytnou, nicméně o rok později se jeho rodina přestěhovala do Strážnice. Ve Strážnici vystudoval gymnázium a po maturitě se roku 1915 rozhodl pro další studium na Vysoké škole zemědělské ve Vídni. Jeho studia zde narušil hned v prvním semestru nástup na vojenskou službu z důvodu probíhající války. Na frontě byl raněn a poté již nebyl schopen vojenské služby. Po uzdravení nastoupil v Praze na práva, kde roku 1924 získal doktorát. Jako právník pracoval u soudu ve Strážnici, poté u krajského soudu v Uherském Hradišti, od roku 1926 pak u zemského soudu v Brně. Tam také během let 1928–1929 působil jako vice-sekretář a komisař politické správy.\n\nV roce 1929 dostává Poláček místo konceptního úředníka a stěhuje se do Prostějova. Zde se později stává ředitelem městských úřadů. V roce 1950 odchází ze zdravotních důvodů do důchodu a věnuje se dle možností sbírání lidových písní. Umírá 10. března 1968 v Prostějově a je pochován na místním hřbitově.\n\nOd roku 1928 jej životem provázela manželka Růžena Doležalová, s níž se seznámil v Uherském Hradišti. Společně měli dvě děti, dceru Evu a syna Jana.\n\nJan Poláček měl přístup k hudbě už od dětství. Obdivoval zejména legendárního myjavského primáše Samka Dudíka. Sám vystupoval jako cimbálista v muzice Slováckého krúžku v Brně. Tam vznikl i podnět pro sepsání a zaznamenání písní, které se v krúžku zpívaly, aby tak neupadly v zapomnění. Jan Poláček však do zpěvníků zahrnul i písně získané vlastním sběrem v terénu, zejména do 5. až 7. dílu. První 4 díly zpěvníku vyšly až po přesunu do Prostějova v letech 1936–1947 jako publikace Slováckého krúžku. V celkem 7 svazcích s názvem \"Slovácké pěsničky\" vyšlo 1670 jednohlasých nápěvů, z nichž velká většina není zaznamenána v žádném jiném zpěvníku.\n\nV penzi od roku 1950 spolupracoval s Ústavem pro lidovou píseň (dnešní Etnologický ústav AV ČR) při pátrání po lidových písní na Hané, které neměly dle dosavadních informací ve své autentické podobě vůbec existovat. Díky tomu Poláček sesbíral během let 1950–1960 přes 3000 záznamů hanáckých písní, z nichž 800 vyšlo ve dvou svazcích Lidových písní z Hané. Ze sesbíraných hanáckých písní byla asi polovina písní zlidovělých, umělých, tedy kramářských, špalíčkových, náboženských, ap. Tyto písně nebyly zveřejněny. Protože sběratel zanechal řadu dalších hanáckých lidových písní v písemné pozůstalosti, vydal v roce 2010 jeho syn Ing. Jan Poláček třetí díl hanáckého zpěvníku, který obsahuje asi 400 hanáckých lidových písní nalezených v řečené pozůstalosti.\n\n\n6 dílů sborníku lze získat i jako e-knihy např. na portálu Digibooks.cz.\n\nNapř. Když jsem já šel okolo vrat\n\nSbírky jednohlasých lidových písní. Z ústního podání zapsal a ve zpěvník uspořádal Jan Poláček.\n\nV roce 2011 vyšel reprint prvních dvou dílů zpěvníku.\n\n\n"}
{"id": "909687", "url": "https://cs.wikipedia.org/wiki?curid=909687", "title": "Obvod obce s rozšířenou působností Tišnov", "text": "Obvod obce s rozšířenou působností Tišnov\n\nSprávní obvod rozšířené působnosti státní správy svěřené obci Tišnov vznikl v dnešním rozsahu 1. ledna 2003. Leží v Jihomoravském kraji v severozápadní části okresu Brno-venkov a čítá 59 obcí.\n\nMěsto Tišnov je zároveň obcí s pověřeným obecním úřadem, přičemž oba správní obvody se kryjí.\n\nPoznámka: Města jsou vyznačena tučně, městyse \"kurzívou\".\n\n"}
{"id": "909688", "url": "https://cs.wikipedia.org/wiki?curid=909688", "title": "Sabena", "text": "Sabena\n\nSabena (akronym oficiálního francouzského názvu \"Societé Anonyme Belge d'Exploitation de la Navigation Aérienne\") byl v letech 1923 až 2001 belgický národní letecký dopravce, jehož domovským letištěm bylo Bruselské národní letiště. Po bankrotu společnosti v roce 2001 převzala v únoru následujícího roku její majetek společnost SN Brussels Airlines. Ta se v roce 2007 sloučila s Virgin Express a od té doby je pod názvem Brussels Airlines belgickým národním leteckým dopravcem.\n"}
{"id": "909691", "url": "https://cs.wikipedia.org/wiki?curid=909691", "title": "Internazionali BNL d'Italia 2013 – ženská čtyřhra", "text": "Internazionali BNL d'Italia 2013 – ženská čtyřhra\n\nDo soutěže ženské čtyřhry na tenisovém turnaji Internazionali BNL d'Italia 2013 nastoupilo dvacet osm dvojic. Obhájcem titulu byl první pár deblového žebříčku WTA složený z italských světových jedniček Sary Erraniové a Roberty Vinciové.\n\nTitul ve čtyřhře získala nenasazená tchajwansko-čínská dvojice Sie Su-wej a Pcheng Šuaj, která ve finále přehrála nejvýše nasazený pár Sara Erraniová a Roberta Vinciová po rovnocenném zisku prvních dvou sad 4–6 a 6–3, až dvoubodovým rozdílem v  supertiebreaku [10–8].\n\nČtyři nejvýše nasazené páry měly volný los do druhého kola.\n\n"}
{"id": "909693", "url": "https://cs.wikipedia.org/wiki?curid=909693", "title": "Internazionali BNL d'Italia 2013 – mužská čtyřhra", "text": "Internazionali BNL d'Italia 2013 – mužská čtyřhra\n\nDo soutěže mužské čtyřhry na tenisovém turnaji Internazionali BNL d'Italia 2013 nastoupilo dvacet čtyři dvojic. Obhájcem titulu byl španělský pár Marc López a Marcel Granollers, který ve čtvrtfinále vyřadila mexisko-americká dvojice Santiago González a Scott Lipsky.\n\nVítězem se stal první pár světa amerických dvojčat Boba a Mika Bryanových, který ve finále přehrál šestou nasazenou dvojici Indů Maheshe Bhupathiho a Rohana Bopanny po hladkém dvousetovém průběhu 6–2 a 6–3.\n\nVšech osm nasazených párů mělo volný los do druhého kola.\n\n"}
{"id": "909694", "url": "https://cs.wikipedia.org/wiki?curid=909694", "title": "Kolbovce", "text": "Kolbovce\n\nKolbovce jsou obec na Slovensku v okrese Stropkov. Leží ve střední části Ondavské vrchoviny. První zmínka o obci je z roku 1408.\n\nNa modrém štítu vpravo stojící basista vlevo zlatá basa.\n"}
{"id": "909699", "url": "https://cs.wikipedia.org/wiki?curid=909699", "title": "Peter Šolin", "text": "Peter Šolin\n\nPeter Šolin (15. července 1946, Bratislava – 4. prosince 2017) byl slovenský fotbalista, obránce.\n\nV československé lize hrál za Inter Bratislava. Nastoupil ve 109 ligových utkáních a dal 3 góly. Za juniorskou reprezentaci nastoupil v roce 1967 v 1 utkání.\n\n\n"}
{"id": "909700", "url": "https://cs.wikipedia.org/wiki?curid=909700", "title": "Nejdek (zámek)", "text": "Nejdek (zámek)\n\nZámek Nejdek stojí nedaleko centra města Nejdek, v Karlovarské ulici.\n\nNa počátku 17. století byl Šliky vystavěn v Nejdku renesanční zámek, který nahradil zdejší hrad. V roce 1623 se dostal do držení Černínů z Chudenic, přičemž Heřman a Humprecht Černínové jej nechali v letech 1650-1653 upravit, a po nich jej vlastnili Hartigové. V roce 1786 za Johanna Nepomuka Hartiga prošel rozšířením, dalších úprav se dočkal v roce 1841. 26. června roku 1857 vypukl na zámku požár. Díky velkému úsilí při hasičském zásahu shořela jenom střecha, avšak stropy místností prohořely a zdi hrozily zřícením, proto musely být strženy. Tehdejší majitel Nejdku, baron Jindřich Kleist, jej nechal obnovit ve stylu novobaroka s prvky novorenesance a novogotiky. Současnou novorenesanční podobu získal panský zámek v roce 1889 za továrníka Mořice z Königswarteru, který 14. listopadu 1893 zemřel. Dědicem se stal jeho syn baron Heřman z Königswarteru. Ten v únoru 1908 prodal nejdecké panství Českému církevnímu fondu a později bylo převzato Československou republikou. Od května 1909 byl zámek ve vlastnictví Severoněmecké česárny vlny a přádelny česané příze. Tímto přešlo panství do vlastnictví novodobé velkoprůmyslové mocnosti. \n\nBudova zámku sloužila dlouhá léta po roce 1909 k obytným účelům, a to až do roku 1950, kdy byl objekt využíván jako domov výchovy mládeže (nejdříve jako pobočka Výchovného ústavu mládeže v Kostomlatech, později šlo o samostatný ústav). V roce 1966 byl ústav přestěhován do Nové Role. Následně budovu využívala Nejdecká česárna vlny (Přádelny česané příze) jako výpočetní středisko, a to až do počátku 90. let, kdy ji převzala firma ZPA. V současné době je ve vlastnictví akciové společnosti WOODROL.\n\n\n\n"}
{"id": "909701", "url": "https://cs.wikipedia.org/wiki?curid=909701", "title": "Hýl (holub)", "text": "Hýl (holub)\n\nHýl, též holub hýl, je plemeno holuba domácího, které patří mezi nejstarší a nejbarevnější ze všech barevných holubů. Plemeno pochází z Dalmácie a do dnešní podoby bylo prošlechtěno především v Německu. Rozšířený je po celém světě.\n\nHýlové se tělesnými tvary podobají holubům skalním. Jejich hlava je mírně protáhne klenutá, úzká, zobák je dlouhý a rovný, nejčastěji rohové nebo světlé barvy. Modrokřídlí hýlové mají zobáky tmavé. Oční duhovka je oranžová a oči jsou obkrouženy úzkou, jemnou a narůžovělou obočnicí. Holubi se chovají v hladkohlavé i chocholaté formě, chocholka je jednoduchá, špičatá a na týlu přechází ve zřetelný hřeben. Krk je středně dlouhý, s hladce vykrojeným hrdlem a plynule přechází v přiměřeně širokou a vyklenutou hruď. Záda jsou středně široká a mírně se svažují nazad. Křídla jsou sevřená a jejich letky se nad ocasem nekříží, ocas je úzce složený a jen mírně přesahuje konce křídel. Nohy jsou středně vysoké, běháky jsou červené, bez rousů.\n\nTento holub je nápadný svým peřím. Tmavý pigment hýla je na celém těle s výjimkou křídel a ocasu redukován na tmavší bronzovou nebo světlejší zlatou barvu, která se vyznačuje výrazným leskem. Křídla a ocas jsou buď černé s výrazným zeleným leskem, modré nebo bílé. U černokřídlých a modrokřídlých ptáků je zbarvení někdy doplněno bělohrotostí, bílými ručními letkami. Všechny barvy jsou syté, čisté, vysoce zářivé a lesklé.\n\nJsou to plodní ptáci, kteří sami a dobře odchovávají holoubata, dobře létají a mohou i polařit, takže se hodí i do extenzivních užitkových chovů. K dosažení výstavní kondice však potřebují větší péči, vzdušný a suchý holubník, kvalitní krmení a dostatek příležitostí ke koupání.\n\n"}
{"id": "909708", "url": "https://cs.wikipedia.org/wiki?curid=909708", "title": "Norimberský skřivan", "text": "Norimberský skřivan\n\nNorimberský skřivan je plemeno holuba domácího, náležející mezi barevné holuby, kteří jsou okrasní barvou svého peří. Chová se především v Německu.\n\nJe podobný hýlovi a to i zbarvením, barva norimberského skřivana je ředěná forma zbarvení hýla. Peří na celém těle s výjimkou křídla a ocasu je okrové nebo sírové, břicho bývá světle žluté. Křídla a ocas jsou šedohnědě plavé. Podle kresby na křídelních štítech se norimberský skřívan dělí na skřivany skřivánčí, s kapratou kresbou, a mlynáře, kteří jsou bezpruzí a pruhoví. Oko je tmavé, vikvové, a zobák světle rohově zbarvený. Norimberský skřivan je na rozdíl od hýla vždy hladkohlavý. \n\nJe chovatelsky nenáročný, dobře létá a polaří. V Česku se ale moc nechová.\n\n"}
{"id": "909715", "url": "https://cs.wikipedia.org/wiki?curid=909715", "title": "Heda Halířová", "text": "Heda Halířová\n\nHeda Halířová, rozená Hedvika Mazáčová, křtěná Hedvika Filoména (13. září 1914, Plzeň – 1. ledna 2000, tamtéž) byla česká prozaička, autorka knih pro mládež, především dívčích románů. \n\n\n"}
{"id": "909718", "url": "https://cs.wikipedia.org/wiki?curid=909718", "title": "Volby v Bulharsku", "text": "Volby v Bulharsku\n\nVolby v Bulharsku jsou svobodné. Volí se do parlamentu včetně evropského parlamentu a každých pět let se konají prezidentské volby. Voliči volí do jednokomorového Národního shromáždění 240 poslanců na čtyřleté volební období. Prezident je volen přímo na pětileté období.\n\n"}
{"id": "909721", "url": "https://cs.wikipedia.org/wiki?curid=909721", "title": "Divize C 2012/13", "text": "Divize C 2012/13\n\nDivizi C hrálo stejně jako v předešlé sezoně 16 klubů. Tento rok se Divize C zúčastnilo 8 loňských aktérů a 8 nováčků, kteří buďto postoupili z krajských přeborů nebo byli přeřazeni z Divize A nebo Divize B. Celkový vítěz divize C v této sezóně a postupující do ČFL, SK Viktorie Jirny, byl před sezónou přeřazen z divize B, kde před tím možnost postupu již 5x odmítl. Po skončení sezóny se ze soutěže odhlásily kluby Mšena a Lhoty pod Libčany.\n\nHrálo se 30 kol, každý klub se s každým soupeřem střetl 2x, jednou doma a jednou venku. Vítězný tým postoupil do ČFL, sestoupily poslední tři týmy (počet sestupujicích není každoročně předem znám, protože závisí na počtu klubů sestupujících z ČFL).\n\nZ ČFL 2011/12 sestoupil tým FK OEZ Letohrad. Z krajských přeborů postoupila vítězná mužstva ročníku 2011/12: TJ Sokol Lhota pod Libčany z Královéhradeckého přeboru, SK Holice z Pardubického přeboru, SK Sparta Kutná Hora z Středočeského přeboru a SK Semily z Libereckého přeboru, z druhých míst pak postoupila mužstva TJ Svitavy z Pardubického přeboru a FK Dobrovice z Středočeského přeboru.Z Divize B sem bylo přeřazeno mužstvo SK Viktoria Jirny.\n\n"}
{"id": "909724", "url": "https://cs.wikipedia.org/wiki?curid=909724", "title": "Loznica", "text": "Loznica\n\nLoznica (v srbské cyrilici Лозница) je město v severozápadní části centrálního Srbska poblíž hranice s Bosnou a Hercegovinou. Má necelých 20 tisíc obyvatel (2002 – 19 863; 2011 – 19 212), a tak patří k menším městům. Administrativně je součástí Mačvanského okruhu a historicky jedním z center regionu Mačva, který ohraničuje ze severu řeka Sáva a ze západu řeka Drina. Samo město se nachází v blízkosti řeky Driny i hranice s Bosnou.\n\nOpština Loznica, která zahrnuje kromě města dalších 53 sídel (většinou vesnic) měla v roce 2002 celkem 86 413 obyvatel.\n\nMěsto má železniční spojení (trať Šabac–Zvornik–Tuzla). Ve stejném směru prochází i hlavní tah pro silniční dopravu.\n\n"}
{"id": "909725", "url": "https://cs.wikipedia.org/wiki?curid=909725", "title": "Sombor", "text": "Sombor\n\nSombor (v srbské cyrilici Сомбор, maďarsky Zombor) je město v severozápadní části Srbska, v autonomní oblasti Vojvodina, poblíž hranice s Chorvatskem. Patří k středně velkým městům; v roce 2011 měl 47 623 obyvatel. Administrativně je součástí Západobačského okruhu, jehož je hlavním městem a historicky jedním z center regionu Bačka. Opština Sombor, jejíž je město součástí, měla v roce 2011 celkem 87 815 obyvatel.\n\nSombor nejspíše vznikl ve 14. století na pozemku šlechtické maďarské rodiny Combor. První písemná zmínka o vesnici na tomto místě pochází z roku 1364. Tehdy nesla název \"Szentmihály\". Postupem času se vesnice stále rozšiřovala, což vlastníkům vyhovovalo, neboť těžili z obchodní výměny místního obyvatelstva se zbytkem Uher. Roku 1443 poničilo město zemětřesení. Vzhledem k expanzi Turků bylo v roce 1478 rozhodnuto o vybudování hradeb. V roce 1478 souhlasil tehdejší maďarský král Matyáš Korvín s výstavbou.\n\nTurci město obsadili v roce 1541 a až do roku 1687, tj. do Velké turecké války je drželi. Soustředil se zde obchod pro okupované Uhry, nacházela se zde turecká vojenská posádka. Město mělo dva tisíce obyvatel a asi dvě stě dílen. Sombor byl sídlem největší náchie v Segedínském sandžaku. V letech 1596 až 1687 bylo součástí Egerského vilájetu. Po porážce Turků ze Somboru odešlo muslimské obyvatelstvo a na jeho místo se dosídlili Srbové (v rámci stěhování Srbů z centrálního a jižního Srbska) a Bunjevci. Místní srbské obyvatelstvo organizovalo skupiny, které později bojovaly proti Turkům i jinde, např. u Slankamenu (1691) a Zenty (1697). V roce 1702 získalo město speciální status v rámci Vojenské hranice. Od roku 1717 mělo také status vojenského města (latinsky \"Oppidum militare Somboriensis\")Dne 17. února 1749 se město za vysokou cenu (150 000 forintů) stalo svobodným královským městem. V roce 1722 zde vznikla katolická škola a později, roku 1778 zde byla založena první základní škola se srbským vyučovacím jazykem. Od roku 1786 bylo město sídlem uherské župy Bačka, později Bačka-Bodrog. V polovině 18. století se poté město rozšiřuje o kolonisty ze zbytku Uher a také z Předlitavska. Do Somboru přišli Němci ze Sudet i území dnešního Rakouska.\n\nRozvoj města trval až do přelomu 19. a 20. století. Roku 1831 byla otevřena textilní továrna. V roce 1880 bylo otevřeno místní divadlo, o tři roky později knihovna. V roce 1900 zde žilo 29 607 obyvatel. Obyvatelstvo bylo národnostně smíšené; o deset let později tvořilo obyvatelstvo Somboru celkem 11 881 Srbů, 10 078 Maďarů, 6 234 Bosňáků a Chorvatů a 2 181 Němců. Roku 1905 byl Sombor elektrifikován. Před první světovou válkou nastala ekonomická stagnace. Po roce 1918 se město stalo součástí Království SHS a později Jugoslávie. Sombor byl administrativně součástí Dunajské bánoviny (od roku 1929). To pro město znamenalo odchod regionální správy, která pro celý region dnešní Vojvodiny sídlila v Novém Sadu.\n\nBěhem druhé světové války obsadilo město Maďarsko, které tak realizovalo návrat území, o která přišlo v roce 1918. Maďarské vojsko vstoupilo do Somboru 12. dubna 1941, jen pět dní po vypuknutí války na území jugoslávského království. Město bylo od okupace osvobozeno dne 21. října 1944, nedlouho před zahájením tzv. Batinské operace.\n\nSport má v Somboru dlouhou tradici. Organizované sportovní týmy zde vznikly v závěru 19. století, prvním bylo šachové družstvo (1867), poté šermířský klub (1872). Nejstarší atletický klub v zemi (Maraton) je původem ze Somboru. V roce 1912 zde byl založen fotbalový tým \"Radnički\". Roku 1928 se zde uskutečnil první jugoslávský šampionát v stolním tenisu a následně poté byl založen i Jugoslávský pingpongový svaz.\n\n"}
{"id": "909733", "url": "https://cs.wikipedia.org/wiki?curid=909733", "title": "Dawson (Georgie)", "text": "Dawson (Georgie)\n\nDawson je město v okrese Terrel County, ve státě Georgia, ve Spojených státech amerických. V roce 2011 žilo ve městě 4600 obyvatel.\nPodle sčítání lidí v roce 2000 žilo ve městě 5058 obyvatel, 1791 domácností a 1276 rodin. V roce 2011 žilo ve městě 2088 mužů (45,4 %), a 2512 žen (54,6 %). Průměrný věk obyvatele je 36 let (2011)\n"}
{"id": "909738", "url": "https://cs.wikipedia.org/wiki?curid=909738", "title": "Seznam cizinců v Barys Nur-Sultan", "text": "Seznam cizinců v Barys Nur-Sultan\n\nToto je seznam cizinců, kteří alespoň jednou nastoupili za hokejový tým Barys Nur-Sultan hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "909741", "url": "https://cs.wikipedia.org/wiki?curid=909741", "title": "Abédi Pelé", "text": "Abédi Pelé\n\nAbédi Pelé, vlastním jménem Abédi Ayew (* 5. listopadu 1964) je bývalý ghanský fotbalista, který hrál na postu záložníka nebo útočníka. Pelé ho roku 2004 zařadil mezi 125 nejlepších žijících fotbalistů.\n\nSpolu se svou manželkou vlastní fotbalový klub Nania FC s mládežnickou akademií. Jeho tři synové André, Abdul Rahim a Jordan jsou také fotbalovými reprezentanty Ghany.\n\nKariéru začínal v Real Tamale United football Club, jako jeden z prvních afrických fotbalistů se prosadil v evropských velkoklubech: Olympique de Marseille, s nímž vyhrál Ligu mistrů, později Olympique Lyon a Torino FC. Za ghanský národní tým odehrál 67 zápasů a vstřelil v nich 33 gólů, zúčastnil se s ním pěti kontinentálních šampionátů.\n\n\n\n\n"}
{"id": "909743", "url": "https://cs.wikipedia.org/wiki?curid=909743", "title": "Havarijní pojištění", "text": "Havarijní pojištění\n\nHavarijní pojištění (často označováno pojišťovnami jako \"kasko\"). Na rozdíl od povinného ručení, tedy pojištění odpovědnosti z provozu vozidla, se jedná o dobrovolné smluvní pojištění. Základní pojištění se sjednává pro minimalizaci rizik na vozidle či jeho části pro pojistná nebezpečí typu havárie, odcizení, vandalismu či živelních události (označováno jako All Risk) nebo pouze pro ochranu některých z výše uvedených (např. pouze havárie či pouze odcizení). V pojistných podmínkách či v samotné pojistné smlouvě nalezneme případy, pro které toto pojištění platí.\n\nPodobně jako u povinného ručení si i u tohoto pojištění můžeme vybrat z celé škály doplňkových připojištění. Jako jedny z nejdůležitějších a často nejvyužívanějších jsou zřejmě asistenční služby, pojištění zavazadel či pojištění skel. Doplňkové pojištění lze sjednat pouze k vozidlu uvedenému v pojistné smlouvě, a to společnou pojistnou smlouvou. Tato doplňková pojištění nelze sjednat samostatně. Platnost doplňkových pojištění je shodná s platností smlouvy pojištěného vozidla, se kterým byla sjednána, a to také platí pro územní platnost doplňkových pojištění.\n\nZákladní pojištění se vztahuje na pojistné události, které během trvání pojištění nastanou na území států, ležících na geografickém území Evropy, pokud v pojistné smlouvě není uvedeno jinak. Pojistnou události je nahodilá skutečnost blíže označená v pojistné smlouvě nebo ve zvláštním předpisu, na který se pojistná smlouva odvolává, a se kterou je spojen vznik povinnosti pojistitele poskytnout pojistné plnění. Za pojistnou událost jsou považovány i případy poškození, zničení nebo odcizení pojištěné věci, kterým pojištění nebo oprávněný uživatel pojištěného vozidla prokazatelně nemohl zabránit a které vznikly v příčinné souvislosti s pojistnou události. Za nahodilou skutečnost se nepovažuje skutečnost způsobená pojistným nebezpečím, které je důsledkem úmyslného jednání nebo opomenutí pojistníka, pojištěného, oprávněné osoby, osob jim blízkých nebo jiné osoby z podnětu těchto osob.\n\nPojistné plnění z havarijního pojištění ovšem pojistník nemůže vymáhat kdykoli. Pojistitel nevyplatí plnění za předpokladu, že vozidlo řídila nezletilá osoba nebo osoba bez řidičského oprávnění, popřípadě způsobilá osoba, která je pod vlivem alkoholu a návykových látek. Pro nevyplacení pojistného plnění stačí pojistiteli i pouhé odmítnutí lékařského vyšetření na tyto látky. Pojistitel nebude vyplácet pojistné plnění ani pokud došlo k poškození vozidla v důsledku jaderné reakce, válečných události, chyby konstrukce, vady materiálu nebo výrobní vady pojištěné věci. Pojistitel nebude poskytovat pojistné plnění ani v případě, kdy dojde k pojistné události na pojištěném vozidle v případě použití vozidla k trestné činnosti osobou pojistníka, pojištěného nebo jiné oprávněné osoby.\n\nPojistné plnění je poskytnuto v tuzemské měně, a to do 15 dnů od ukončení šetření. Šetření je skončeno, jakmile pojistitel sdělí jeho výsledky oprávněné osobě. V případě odcizení nebo totální škodě na vozidle, pojistitel vyplatí částku odpovídající obvyklé ceně pojištěného vozidla a jeho výbavy v České republice bezprostředně před pojistnou událostí.\n\nJako jedna z povinností pojistníka je placení pojistného. Výše pojistného stanovená podle sazebníku pojišťovny platného ke dni uzavření pojistné smlouvy je uvedena v pojistné smlouvě. Pojišťovna je povinna nově stanovenou výši pojistného sdělit pojistníkovi nejpozději ve lhůtě 2 měsíců před splatností pojistného za pojistné období, ve kterém se má výše pojistného změnit. Jako další povinnosti pojistníka lze uvést např.: odpovědět pravdivě na všechny dotazy pojistitele, oznámit bez zbytečného odkladu všechny změny týkající se údajů v pojistné smlouvě, uvést další pojistitele vozidla, pokud takoví jsou, před sjednáním pojištění i během jeho trvání umožnit pojistiteli zjištění technického stavu a vlastnických práv k němu aj.\n\nKromě povinností stanovených předpisy má pojistitel dále tyto povinnosti: na žádost pojistníka sdělit zásady pro stanovení výše pojistného, bez zbytečného odkladu zahájit šetření nutné ke zjištění rozsahu povinnosti pojistitele plnit a toto šetření ukončit do 3 měsíců po tom, co událost byla oznámena pojistiteli aj.\n\nHavarijní pojištění se sjednává se spoluúčasti oprávněné osoby na škodě. Spoluúčastí se pak rozumí částka, kterou se oprávněná osoba podílí na úhradě školy vzniklé pojistnou událostí.\n\nSoučástí havarijního pojištění bývají i asistenční služby. Důležité je rozlišovat, které služby vám asistenční služba zdarma proplatí a které jenom zprostředkuje. Mezi běžné služby patří:\n\nJedná se o řadu nadstandardních služeb, které souvisí s pojištěním. Pojišťovny je mají v základní nabídce, nebo je nutné si je zvlášť přiobjednat. Asistenční služby by měly především pomoci řidiči v nouzi. Může se tak jednat například o bezplatnou pomoc technika, bezplatný odtah vozu či zapůjčení nového. Asistenční služba řeší často i přidružené náklady při nehodě, pokud jsou skutečně nezbytné. Rozsah služeb určuje každá pojišťovna individuálně a klient si může vybrat tu, která odpovídá jeho potřebám. :\n\n"}
{"id": "909748", "url": "https://cs.wikipedia.org/wiki?curid=909748", "title": "The Vectors", "text": "The Vectors\n\nThe Vectors je hardcore punková skupina založená roku 1990 kytarista Karl Backman, zpěvák a baskytarista Pelle Backman a bubeník Jens Nordén v Umeå, Švédsko.\n\n\"Fuck MTV\" byl vinylový debut kapely vydaný v Německu na New Lifeshark Records, a najdete tu 4 písničky s odkazy na raný hardcore punk. Po debutu následovalo debutní album \"The Vectors\" na stejném labelu, se kterým se kapela následně rozchází ve zlém, mimo jiné kvůli zcenzorování názvu písničky (\"Adolf Hitler Stroll\").\n\nNásleduje kontroverzní 7\" \"Rape the Pope\", který dík názvu odmítla distribuovat řádka punk dister a druhé album \"Still Ill\" na Busted Heads, třetí velká deska zůstává již léta nedokončena. \n\nKytarista Karl Backman je dnes členem AC4. Poslední nahrávka The Vectors jak už bylo napsáno dosud čeká na dokončení. \n\n\n\n\n\n"}
{"id": "909752", "url": "https://cs.wikipedia.org/wiki?curid=909752", "title": "Autentizace uživatele a řízení přístupu", "text": "Autentizace uživatele a řízení přístupu\n\nProblematika autentizace uživatele je rozsáhlá. Existuje několik druhů autentizačních protokolů. Ovšem ne všechny jsou vhodné pro využití v knihovně. Mezi základní dělení autentizací patří:\n\nObecně je autentizace definována jako „způsob ověření identity uživatele v systému za účelem řízení přístupu k systému či zdrojům“ Primárně však slouží k zajištění přístupu do systému. Nejčastěji užívanou autentizační metodou je autentizace důkazem znalostí, tedy například znalostí hesla. Uživatel je vyzván k zadání předem definovaného hesla. Na jeho základě je umožněn přístup do systému. \n\nAby autentizace byla bezpečná, je potřeba respektovat určitá pravidla nejen při tvorbě hesla. Král ve své publikaci uvádí základní pravidla pro tvorbu silného hesla. Heslo by mělo tvořit více slov, nejlépe v kombinaci s číslicemi a jinými znaky (velká, malá písmena, speciální znaky apod.). Heslo by také mělo mít alespoň 8 znaků. Obecně se doporučuje vyvarovat se jménům, datům narození a podobným osobním údajům, která jsou pro útočníka relativně snadno zjistitelná. Heslo nesmí být lehce uhádnutelné. Dále je vhodné hesla pravidelně měnit (ideální lhůta používání jednoho hesla je 90 dní) Heslo by mělo být vyžadováno u všech uživatelských účtů v počítači, aby se předešlo \"nechtěným návštěvám\" a případnému zneužití dat.\n\nŘízení přístupu je proces, při kterém je ověřována míra oprávnění a uživatelských práv k přístupu ke zdrojům. Ověřují se uživatelé, skupiny uživatelů i počítače. Zdroje jsou vnímány jako sdílené hodnoty, které může počítač nabídnout, např. kapacita pevného disku, tiskárny, operační paměť, procesorový čas apod. Objekty vnímáme jako účelný shluk dat, tedy soubory, skupiny souborů uložené na paměťovém médiu. Oprávnění určuje typ povoleného přístupu k jednotlivým objektům. Oprávnění se liší podle typu objektu, kterému jsou připisována. Jeden uživatel může mít přiřazeno více oprávnění. Zároveň může patřit do skupiny uživatelů, která má přidělená další práva. Oprávnění se přidělují i souborům. Liší podle objektu přidělení. Ovšem existují i společná oprávnění jako: číst, změnit, odstranit, změnit vlastníka. Nastavením oprávnění určujeme míru přístupu k objektům. Uživatelská práva jsou specifikovány souborem oprávnění a přihlašovacími právy v počítačovém prostředí. Mohou být přidělována jednotlivým uživatelským účtům nebo skupinám účtů. \"„Tato práva umožňují uživatelům provádění specifických akcí, jako je interaktivní přihlášení k systému nebo zálohování souborů a adresářů. Uživatelská práva se liší od oprávnění, protože práva se vztahují na uživatelské účty, zatímco oprávnění jsou přiřazována objektům.“\" Přidělováním uživatelských práv skupinám se zjednoduší správa uživatelských účtů. \n\nPojem uživatel je virtuální identita člověka, u kterého je autentizací zajištěno, že je vlastníkem oné identity právě on. Uživateli jsou následně přidělována přístupová práva nebo úroveň ověření. Podle toho, o jaký způsob řízení se jedná. Obecně se řízení přístupu dělí na dva faktory. A to povinné řízení přístupu (MAC) a nepovinné řízení přístupu (DAC). Nepovinné řízení přístupu je nejčastější. Každý uživatel má přidělena určitá přístupová práva k objektům. Jeho výhodou je snadná implementace a administrace. V systému může existovat několik uživatelů s neomezenými právy. Tito uživatelé spravují daný systém, jsou tedy správci. Povinné řízení přístupu je využíváno v organizacích, které operují s tajností informací. Například ve vojenství. Základem je dělení dat podle míry utajení. Normální data jsou určená široké veřejnosti, citlivá data jsou interní data (dané firmy) a důvěrná nebo také tajná data jsou určena jen někomu. Je důležité zabezpečit, aby uživatel neměl přístup k datům z vyššího stupně utajení, než kterému odpovídá jeho prověření. Rozdíl mezi nepovinným řízením přístupu spočívá v tom, že uživatel sám nemůže měnit přístupová práva. Uživatelé například veřejných počítačů v knihovnách mají striktně nastavena uživatelská a přístupová práva k uživatelskému účtu, který je s přístroji propojen právě nepovinným řízením přístupu. \nŘízení přístupu je úzce propojeno s uživatelskými účty. „Řízení přístupu je závislé na schopnosti systému jednoznačně identifikovat uživatele. Tuto jednoznačnou identifikaci poskytují uživatelské účty. \n"}
{"id": "909753", "url": "https://cs.wikipedia.org/wiki?curid=909753", "title": "Ledňák (holub)", "text": "Ledňák (holub)\n\nLedňák je plemeno holuba domácího, originální barvou opeření. Z evropských plemen holubů se ledové zbarvení vyskytuje jen u damascéna a českého voláče sivého, u ledňáka byla však prošlechtěna k dokonalosti a je zvýrazněná bohatým výskytem pudru v peří.\n\nLedňáci jsou vždy hladkohlaví, bez chocholky, a mohou být rousní nebo bezrousí, přičemž bezrousí jsou častější. Jsou to drobní holubi tvarem podobní holubovi skalnímu. Oči kapratých a pruhových ledňáků jsou žluté až oranžové, u všech ostatních barevných rázů vikvové. Obočnice mají tmavě šedou barvu. Krk je spíše kratší a přechází v dobře klenutou, širokou a hlubokou hruď. Letky křídel se nad ocasem nekříží. Běháky jsou červené, u rousných ledňáků jsou rousy i supí pera bohaté, u bezrousých jsou nohy lysé.\n\nZbarvení ledňáků se česky označuje jako zbarvení sivé, v mezinárodní terminologii jako barva ledová. Vzniká působením alely Ic, která zesvětluje modré zbarvení do téměř bílé. Černá kresba křídelních štítů a zbarvení letek zůstávají zachovány. Opeření ledňáka je velmi světle ledově namodralé. Pruhy nebo kaprování křídel jsou téměř černé, žádoucí je i černé zbarvení letek, s výjimkou bělohrotého rázu, který má letky bílé. Kapratí ledňáci se označují jako pstruzi, šupinatí ledňáci dostávají přídomek porcelánoví. Dalšími barevnými rázy jsou ledňáci bezpruzí, pruhoví a bělopruzí.\n\n"}
{"id": "909756", "url": "https://cs.wikipedia.org/wiki?curid=909756", "title": "Otto Janka", "text": "Otto Janka\n\nOtto Janka (4. února 1930, Praha – 28. srpna 2009, tamtéž) byl český skaut, spisovatel, scenárista a publicista.\n\nOtto Janka se stal skautem v roce 1943, když si ho v pražském Klubu českých turistů vybrali vedoucí ilegálního skautského vodního oddílu. Během Pražského povstání působil jako spojka a obdržel Junácký kříž \"Za vlast\". Po komunistickém převratu a zákazu skautingu byl opět členem ilegální skautské skupiny, po jejímž prozrazení se jeho jméno podařilo utajit..\n\nVystudoval ekonomii a stal se vedoucím ekonomického úseku Národního muzea v Praze. Působil také jako redaktor v Československém rozhlase. Zúčastnil se dvou velkých přírodovědeckých expedic Národního muzea – do Anatolie a íránského Balúčistánu.\n\nV roce 1968 v období pražského jara se zasloužil o obnovu skautské hnutí a v roce 1970 byl vyznamenán \"Junáckou medailí díků\". Po opětovném zákazu skautingu jej pak znovu pomáhal obnovovat v roce 1990.\n\nPublikovat začal v časopisech..Napsal na dvacet rozhlasových her a dramatických pásem (zejména o slavných lidech minulosti), pět televizních scénářů a přes dvě desítky knih (dobrodružné příběhy pro mládež, historické práce a sborníky, beletrizující životopisy, některé i o významných skautech).\n\n\n\n"}
{"id": "909763", "url": "https://cs.wikipedia.org/wiki?curid=909763", "title": "Seznam cizinců v Metallurg Novokuzněck", "text": "Seznam cizinců v Metallurg Novokuzněck\n\nToto je seznam cizinců, kteří alespoň jednou nastoupili za hokejový tým Metallurg Novokuzněck hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "909764", "url": "https://cs.wikipedia.org/wiki?curid=909764", "title": "Česká národní fotbalová liga 1979/80", "text": "Česká národní fotbalová liga 1979/80\n\nV soubojích 11. ročníku České národní fotbalové ligy 1979/80 se utkalo 16 týmů po dvou skupinách dvoukolovým systémem podzim – jaro.\n\nZdroj: \n\nPoznámky:\n\nZdroje: \n\nPoznámky:\n\nJiří Balcar (-/0/-),\nJiří Berousek (-/0/-),\nJosef Kružberský (-/0/-) –\nMiroslav Beinhauer (-/1)\nMilan Břenek (-/3),\nLadislav Derych (-/0),\nJiří Knopp (-/6),\nZdeněk Knopp (-/0),\nPavel Kolář (-/0),\nJosef Kotík (-/0),\nFrantišek Metelka (-/4),\nPetr Ondrášek (-/0),\nJindřich Pardy (-/1),\nHerbert Pavera (-/0),\nEmil Peterek (-/1),\nVáclav Poledník (-/3),\nJiří Pospěch (-/2),\nPavel Poštulka (-/2),\nJaroslav Rovňan (-/2),\nPetr Skoumal (-/1),\nJiří Stanovský (-/3),\nOldřich Šafránek (-/2),\nDušan Škrobánek (-/0),\nStanislav Vyletěk (-/0),\nJosef Wolf (-/0) –\ntrenér Petr Hudec, asistent Vilém Hrbáč\n\nTJ Spartak ZVÚ Hradec Králové – TJ Sklo Union Teplice 1:0 (1:0), hráno v úterý 10. června 1980 v Hradci Králové.\nTJ Sklo Union Teplice – TJ Spartak ZVÚ Hradec Králové 1:1 (0:0), hráno v pondělí 16. června 1980 v Teplicích.\n\nDo I. ligy postoupil tým TJ Spartak ZVÚ Hradec Králové\n\n"}
{"id": "909767", "url": "https://cs.wikipedia.org/wiki?curid=909767", "title": "Bačka Palanka", "text": "Bačka Palanka\n\nBačka Palanka (v srbské cyrilici Бачка Паланка, slovensky Báčská Palanka, maďarsky Palánka) je město v severozápadní části Srbska, v autonomní oblasti Vojvodina, poblíž hranice s Chorvatskem. Patří k malým městům; v roce 2011 měla 28 239 obyvatel. Administrativně je součástí Jihobačskýho okruhu a historicky součástí regionu Bačka.\n\nMěsto je spolu s obcemi Hložany a Bački Petrovac jedním z center slovenské menšiny, která žije v Srbsku. Do roku 1944 žilo ve městě i německé obyvatelstvo, které však v závěru války své domy opustilo v souvislosti se stahující se německou armádou. Do města poté bylo dosídleno 3609 lidí z oblasti jižních částí tehdejší Jugoslávie.\n\nBačka Palanka se nachází na břehu řeky Dunaje, jako jedno z nejzápadnějších měst srbské republiky. S nejvýchodnějším městem Chorvatska, Ilokem, je spojena mostem. Přes Bačku Palanku prochází významný silniční tah Novi Sad - Ilok - Osijek. \n\nV Bačce Palance se nachází také nádraží; město je napojeno na železniční síť prostřednictvím odbočky z tratě regionálního významu Novi Sad - Odžaci - Bogojevo - Erdut - Osijek.\n\nSídlí zde srbský fotbalový klub FK Bačka založený roku 1945, hraje na stadionu Slavko Maletin Vava s kapacitou 5500 diváků, který byl slavnostně otevřen 7. července 1951.\n"}
{"id": "909771", "url": "https://cs.wikipedia.org/wiki?curid=909771", "title": "Raymond Moody", "text": "Raymond Moody\n\nRaymond A. Moody, Jr. (30. června 1944, Porterdale, Georgie, USA) je americký spisovatel, psycholog a lékař. Prvním badatelem zabývajícím se tematikou prožitků blízkých smrti. Je známý jako autor knih o posmrtném životě a prožitcích blízkých smrti. Napsal 11 knih. Jeho nejznámější kniha se jmenuje \"Život po životě\" ( ), která byla poprvé vydána v roce 1975 (česky 2005).\n\nMoody vystudoval doktorát z filosofie (1969) na University of Virginia a psychologie na University of West Georgia, kde později působil jako profesor. Dosáhl také lékařského vzdělání (titul M.D. – ekvivalent českého MUDr., 1976, Medical College of Georgia).\n\nPo získání lékařského titulu pracoval Moody jako soudní lékař ve státní nemocnici v Georgii. Od roku 1998 působil na univerzitě Nevada, Las Vegas.\n\nBěhem studií na univerzitě ve Virginii v roce 1965 se Moody setkal s psychiatrem Dr. Georgem Ritchiem, který jej seznámil se svým prožitkem blízké smrti. Ritchie měl tento prožitek ve svých 20 letech, později jej popsal v knize Return From Tomorrow, vydané v roce 1978. Moody začal dokumentovat prožitky blízké smrti dalších lidí a zjistil, že mají některé společné rysy, např. pocit bytí mimo tělo, průchod tunelem, setkání s mrtvými příbuznými a vnímání silného světla. V roce 1975 Moody publikoval mnoho těchto prožitků v knize Život po životě, kde použil pojmu \"prožitek blízký smrti\" (anglicky \"near-death experience\").\n\nV roce 1992 byl natočen televizní dokument založený na knize Život po životě, který vyhrál na filmovém festivalu v New Yorku bronzovou medaili v kategorii mezilidských vztahů.\n\nV rozhovoru s Jeffrey Mishlove, Moody sdělil své osobní závěry o svém výzkumu prožitků blízké smrti:\n\nMoody navštívil Československo (1991) a Česko (2010), kdy s ním Česká televize natočila rozhovor.\n\nV roce 2011 mu Český klub skeptiků Sisyfos udělil negativní cenu Bludný balvan za „pseudovědeckou interpretaci zážitků blízkosti smrti“.\n\nMoody se narodil v Porterdale, Georgii. Byl třikrát ženatý.\n"}
{"id": "909774", "url": "https://cs.wikipedia.org/wiki?curid=909774", "title": "131 (číslo)", "text": "131 (číslo)\n\nSto třicet jedna je přirozené číslo. Následuje po číslu sto třicet a předchází číslu sto třicet dva. Řadová číslovka je \"stý třicátý první\" nebo \"stotřicátý první\". Římskými číslicemi se zapisuje CXXXI.\n\nSto třicet jedna je\n\n\n\n\nSTS-131 byla mise raketoplánu Discovery k Mezinárodní vesmírné stanici ISS. Cílem letu bylo doplnění zásob a vybavení na stanici. V nákladovém prostoru byl logistický MPLM modul Leonardo a nová nádrž ATA s amoniakem pro termoregulační systém ISS. Při misi prpoběhly celkem 3 výstupy do kosmu jejichž hlavním úkolem bylo výměna nádrže ATA na povrchu stanice. Start mise proběhl úspěšně 5. dubna 2010 v 10:21 UTC (12:21 SELČ), přistání proběhlo 20. dubna 2010 v 15:08:35 SELČ.\n\n\n"}
{"id": "909778", "url": "https://cs.wikipedia.org/wiki?curid=909778", "title": "Seznam cizinců v Salavat Julajev Ufa", "text": "Seznam cizinců v Salavat Julajev Ufa\n\nToto je seznam cizinců, kteří alespoň jednou nastoupili za hokejový tým Salavat Julajev Ufa hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "909782", "url": "https://cs.wikipedia.org/wiki?curid=909782", "title": "Česká národní fotbalová liga 1978/79", "text": "Česká národní fotbalová liga 1978/79\n\nV soubojích 10. ročníku České národní fotbalové ligy 1978/79 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nJiří Balcar (-/0/-),\nJiří Berousek (-/0/-),\nJosef Kružberský (-/0/-) –\nMiroslav Beinhauer (-/0),\nLadislav Derych (-/0),\nJosef Hellebrand (-/0),\nJiří Knopp (-/2),\nZdeněk Knopp (-/0),\nJosef Kocur (-/0),\nFrantišek Metelka (-/2),\nPetr Ondrášek (-/0),\nJindřich Pardy (-/5),\nEmil Peterek (-/1),\nVáclav Poledník (-/4),\nJiří Pospěch (-/0),\nJaroslav Rovňan (-/0),\nPetr Skoumal (-/7),\nDušan Škrobánek (-/0),\nJiří Tomeček (-/0),\nJosef Wolf (-/0) –\ntrenér Květoslav Stříž (1.–15. kolo), Milan Pouba (16.–30. kolo), asistent Vilém Hrbáč, vedoucí mužstva Vilém Chalupa\n\nTJ Rudá hvězda Cheb - TJ VP Frýdek-Místek 3:0 (3:0), hráno v sobotu 23. června 1979 v Chebu.\nTJ VP Frýdek-Místek - TJ Rudá hvězda Cheb 1:0 (1:0), hráno ve středu 27. června 1979 ve Frýdku-Místku.\n\nDo I. ligy postoupil tým TJ Rudá hvězda Cheb\n\n"}
{"id": "909783", "url": "https://cs.wikipedia.org/wiki?curid=909783", "title": "Dennis Lyxzén", "text": "Dennis Lyxzén\n\nDennis Lyxzén (* 19. červen 1972, Umeå, Švédsko) je činorodý švédský hudebník a frontman kapel Refused, INVSN, The (International) Noise Conspiracy nebo také AC4. Je veganem a zastáncem hnutí straight edge.\n\nV roce 1987 zakládá svou první skupinu Afro Jetz, která se posléze přetavila ve Step Forward, první švédskou straight edge kapelu. Lyxzén celosvětově proslul jako člen hardcorové skupiny Refused, jež existovala mezi roky 1992 až 1998 a koncertovala také v roce 2012. Hudební časopis Kerrang! umístil jejich album \"The Shape of Punk to Come\" v soutěži o 50 nejvýznamnějších alb historie na 13. místo. Půl roku po rozpadu Refused zakládá skupinu The (International) Noise Conspiracy.\n\nLyxzén je dnes členem velice úspěšně oživeného post-punkového projektu INVSN (dříve Invasionen) a spící hardcore skupiny AC4.\n\n\n\n\n\n\n"}
{"id": "909784", "url": "https://cs.wikipedia.org/wiki?curid=909784", "title": "Svatosávský sjezd", "text": "Svatosávský sjezd\n\nSvatosávský sjezd (srbsky Светосавски конгрес/Svetosavski kongres, známý též jako Sjezd (kongres) ve vesnici Ba - Конгрес у селу Ба/Kongres u selu Ba) bylo zasedání příslušníků četnického hnutí (JVuO), které se konalo v 25. - 28. ledna 1944 v budově základní školy vesnice Ba v západním Srbsku. Bylo odpovědí na partyzány svolané 2. zasedání Antifašistické rady národního osvobození Jugoslávie (AVNOJ).\n\nJugoslávští partyzáni dokázali přesvědčit západní velmoci (kromě Sovětského svazu, jehož podporu měli již od začátku konfliktu, především Velkou Británii), že představují jedinou odbojovou sílu, schopnou úspěšně čelit německé, italské, maďarské a bulharské okupaci. Příslušníci royalistického hnutí odporu, známí jako četnici, dospěli k závěru, že tuto podporu ztrácejí a hledali proto odpověď na události z konce listopadu 1943.\n\nV polovině ledna 1944. se proto shromáždilo na 300 lidí, kteří byli zapojeni do četnických struktur, v západním Srbsku, nedaleko vesnice Ba. Jednání byla přítomna celá četnická elita, včetně např. Dragiši Vasiće, Dragoljuba Mihajloviće, či Stevana Moljeviće. Přicestovali i zástupci z Chorvatska, jeden delegát za Slovinsko a přítomen byl rovněž i jeden bosenský muslim. \n\nPřestože mnohé závěry jednání byly velmi podobné těm, které již před několika měsíci zazněly v bosenském městě Jajce, vyjádřili představitelé četniků rozhodné opovržení nad komunisty. V předslovu závěrů z konference se delegáti o AVNOJi vyjádřili jako o díle ustašovsko-bolševické menšiny. Naopak prohlásili, že jsou jedinými představiteli jugoslávského obyvatelstva a vyjádřili naprostou loajalitu exilové jugoslávské vládě v londýně a králi Petru II. Z hlediska společensko-politických otázek však poprvé četnici připustili budoucí federativní uspořádání země. To počítalo s vytvořením tří jednotek: srbské, chorvatské a slovinské. Na rozdíl od partyzánů však na sjezdu v Ba nebyla uznána ani černohorská ani makedonská národnost. Naopak, srbské země měly být dle četnických ideologů rozšířeny na úkor především Chorvatska. Rozdělení země podle dohody Cvetković-Maček bylo uznáno jako neplatné.\n\nZ hlediska úpravy hranic požadovali zástupci sjezdu územní rozšíření Jugoslávie o ty oblasti, které se nepodařilo získat při mírových rozhovorech na konci první světové války. Mezi ně patřily např. města Skadar, Kjustendil, Temešvár, Pécs, ale také i např. poloostrov Istrie (který po válce Jugoslávie skutečně získala).\n\nZávěrečným textem konference byla tzv. Bašská rezoluce (srbsky Башка резолуција/Baška rezolucija), ve které byly tyto závěry shrnuty. \n\n"}
{"id": "909788", "url": "https://cs.wikipedia.org/wiki?curid=909788", "title": "Yuen Biao", "text": "Yuen Biao\n\nHa Ling Tsan známější pod přezdívkou Biao Yuen (* 26. červenec 1957 Hongkong) je čínský herec, kaskadér, filmový producent a režisér. Ke své přezdívce Biao Yuen přišel po příchodu do tzv. „Seven Little Fortunes“, kde byl i Jackie Chan a Sammo Hung. Později s nimi vytvořil trojici známou jako „Tři bratři“ nebo taky „Tři draci“.\nBiao začínal v pekingské opeře a kaskadérství ho lákalo i jako malého. Jeden z jeho prvních filmů byl \"Hra smrti 2\", kde musel zaskočit již mrtvého Bruce Leeho. Avšak role, které ho vyzdvihli o něco výše patří filmům \"Kung-fu bratři\", \"Mladý mistr\" nebo \"Yong zhe wu ju\".\n\n"}
{"id": "909789", "url": "https://cs.wikipedia.org/wiki?curid=909789", "title": "Česká národní fotbalová liga 1989/90", "text": "Česká národní fotbalová liga 1989/90\n\nV soubojích 21. ročníku České národní fotbalové ligy 1989/90 se utkalo 16 týmů dvoukolovým systémem podzim - jaro.\n\nZdroj: \n\nJiří Lindovský (29/0),\nRoman Pelíšek (1/0) –\nAleš Bedrich (9/0),\nMarian Bedrich (22/1),\nMiroslav Bedrich (23/10),\nJosef Bomba (5/0),\nIvo Farský (25/2),\nRobert Gróff (19/3),\nLadislav Gurecký (21/0),\nPavel Hadaščok (26/0),\nMilan Chabroň (20/1),\nTomáš Kamrád (4/0),\nJiří Kmínek (7/0),\nMartin Komárek (24/3),\nMiroslav Kořistka (23/1),\nRoman Linda (10/1),\nIvan Panáč (26/5),\nJindřich Pardy (12/1),\nLibor Pauliška (2/0),\nPavel Poštulka (25/5),\nJiří Studeník (15/1),\nMartin Vehovský (5/0),\nKamil Vrba (29/0) –\ntrenér Alois Sommer, asistent Zdeněk Knopp\n\n\n"}
{"id": "909790", "url": "https://cs.wikipedia.org/wiki?curid=909790", "title": "Haarbach", "text": "Haarbach\n\nHaarbach je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "909792", "url": "https://cs.wikipedia.org/wiki?curid=909792", "title": "Karl Backman", "text": "Karl Backman\n\nKarl Backman (* 27. října 1970, Umeå, Švédsko) je švédský punkový kytarista, zpěvák a malíř.\n\nOn v současný době hraje v punkrockových kapele AC4 a také v jeho vlastní projektové kapele The Vectors s bratrem Pelle Backman.\n\nV roku 1982 zakládá svou první skupinu Boredom Brothers, která ale dlouho nevydrží.\n\nOn je známý především jako člen hardcoreové skupiny AC4. Je jediný, kdo hraje s Dennisa Lyxzén ve AC4 od jejího založení v roce 2008 až do současnosti.\n\nV létě roku 2013 zakládá svou novou hardcore punk skupinu The T-55's.\n\nMnoho obrazů věnoval kontroverzním námětům a je silně ovlivněn punkem. Navštívil Černobyl a opuštěného města Pripjať v roce 2010.\n\nTaké se věnoval tvorbě portrétů takových známých pornohvězd, např. Ashley Blue, Layla Rivera, Satine Phoenix nebo May Ling Su, pro na výstavě ve \"Museum of Porn in Art\" v Curych, v roce 2011.\n\n\n\n\n"}
{"id": "909793", "url": "https://cs.wikipedia.org/wiki?curid=909793", "title": "Česká národní fotbalová liga 1990/91", "text": "Česká národní fotbalová liga 1990/91\n\nV soubojích 22. ročníku České národní fotbalové ligy 1990/91 se utkalo 16 týmů dvoukolovým systémem podzim – jaro. Od sezóny 1991/92 dochází k přejmenování na Českomoravskou fotbalovou ligu.\n\nZdroj: \n\nPoznámky:\n\nVilém Axmann (-/0/-),\nJiří Lindovský (-/0/-) –\nMilan Barteska (-/0),\nAleš Bedrich (-/1),\nMarian Bedrich (-/1),\nMiroslav Bedrich (-/12),\nIvo Farský (-/1),\nRobert Gróff (-/9),\nLadislav Gurecký (-/0),\nPavel Hadaščok (-/0),\nLumír Havránek (-/1),\nRoman Hon (-/0),\nMilan Chabroň (-/0),\nTomáš Kamrád (-/0),\nJiří Kmínek (-/0),\nMartin Komárek (-/0),\nMiroslav Kořistka (-/2),\nRoman Linda (-/2),\nIvan Panáč (-/2),\nDaniel Pluschke (-/0),\nPavel Poštulka (-/3),\nRadomír Prasek (-/1),\nVítězslav Řehulka (-/0),\nMartin Senaj (-/0),\nPetr Swiech (-/1),\nJiří Studeník (-/1),\nKamil Vrba (-/0) –\ntrenér Petr Žemlík, asistent Josef Kružberský\n\n"}
{"id": "909798", "url": "https://cs.wikipedia.org/wiki?curid=909798", "title": "Českomoravská fotbalová liga 1991/92", "text": "Českomoravská fotbalová liga 1991/92\n\nV soubojích 23. ročníku Českomoravské fotbalové ligy 1991/92 se utkalo 16 týmů dvoukolovým systémem podzim - jaro.\n\nZdroj: \n\nPoznámky:\n\nRadek Rabušic (15/0/8),\nRené Twardzik (15/0/5) –\nMarcel Cupák (2/0),\nPetr Čuhel (10/0),\nEmil Hamar (2/0),\nVladimír Hekerle (24/4),\nFrantišek Chovanec (14/0),\nJaroslav Jakub (2/0),\nIhor Jurčenko (17/2),\nPavel Kobylka (11/0),\nPetr Kocman (20/1),\nPetr Křivánek (6/0),\nMiloslav Kufa (29/4),\nEdvard Lasota (23/7),\nPetr Maléř (28/2),\nVladimír Michal (28/0),\nRené Pastorek (27/13),\nJurij Smotryč (28/0),\nLibor Soldán (29/11),\nDušan Susko (4/0),\nZdeněk Svoboda (14/4),\nRené Wagner (25/6) –\ntrenér Karol Dobiaš, asistent Rostislav Václavíček\n\nVilém Axmann (-/0/-),\nJiří Lindovský (-/0/-) –\nMilan Barteska (-/1),\nMarian Bedrich (-/4),\nMiroslav Bedrich (-/0),\nRadim Dvořák (-/0),\nIvo Farský (-/0),\nRobert Gróff (-/7),\nLadislav Gurecký (-/0),\nPavel Hadaščok (-/0),\nRoman Hon (-/1),\nDušan Christoph (-/1),\nJuraj Ihnatišin (-/0),\nTomáš Kamrád (-/1),\nMartin Komárek (-/4),\nZdeněk Kročil (-/1),\nPatrik Mičkal (-/4),\nVlastimil Molnár (-/2),\nIvan Panáč (-/1),\nPavel Poštulka (-/0),\nRadomír Prasek (-/5),\nAleš Rozsypal (-/4),\nPetr Swiech (-/0),\nMartin Vehovský (-/1),\nKamil Vrba (-/1),\nJiří Zamazal (-/0) –\ntrenér Petr Žemlík, asistent Josef Kružberský\n\n"}
{"id": "909801", "url": "https://cs.wikipedia.org/wiki?curid=909801", "title": "Ultimate Sports Nutrition", "text": "Ultimate Sports Nutrition\n\nUltimate Sports Nutrition (USN) je společnost působící v odvětví doplňků stravy zejména pro profesionální sportovce. Centrála USN je v Jihoafrické republice odkud společnost pochází.\n\nUltimate Sports Nutrition značka původem z Jihoafrické republiky, kterou v roce 2000 založil Albe Geldenhuys.\n\nZnačka USN nabízí ucelenou produktovou řadu produktů pro zdravý a aktivní životní styl. Dělí se do základních skupin:\n\n\n"}
{"id": "909802", "url": "https://cs.wikipedia.org/wiki?curid=909802", "title": "Českomoravská fotbalová liga 1992/93", "text": "Českomoravská fotbalová liga 1992/93\n\nV soubojích 24. ročníku Českomoravské fotbalové ligy 1992/93 se utkalo 16 týmů dvoukolovým systémem podzim - jaro.\n\nZdroj: \n\nPoznámky:\n\nVilém Axmann (-/0/-),\nMichal Kosmál (-/0/-),\nJiří Lindovský (-/0/-) –\nVáclav Cverna (-/1),\nIvo Farský (-/0),\nPavel Hadaščok (-/3),\nRoman Hon (-/1),\nMilan Chabroň (-/3),\nDušan Christoph (-/0),\nJuraj Ihnatišin (-/0),\nTomáš Kamrád (-/0),\nJiří Kmínek (-/0),\nZdeněk Kročil (-/0),\nMartin Komárek (-/1),\nMiroslav Kořistka (-/6),\nPatrik Mičkal (-/0),\nVlastimil Molnár (-/2),\nRadomír Prasek (-/5),\nAleš Rozsypal (-/0),\nPetr Swiech (-/0),\nMarián Varga (-/2),\nJan Vožník (-/2),\nKamil Vrba (-/0) –\ntrenéři Petr Ondrášek (1.–15. kolo), Oldřich Sedláček (16.–23. kolo) a Alois Sommer (24.–30. kolo), asistenti Josef Kružberský (1.–15. kolo), Petr Ondrášek (16.–23. kolo) a Zdeněk Knopp (24.–30. kolo)\n\nJiří Kobr (-/0/-),\nKarel Podhajský (-/0/-),\nVítězslav Trmal (-/0/-) –\nZdeněk Cihlář (-/-),\nVáclav Činčala (-/-),\nVáclav Dvořák (-/-),\n... Fiala (-/-),\nJaroslav Fruhvirt (-/-),\nRoman Gryc (-/-),\nVladimír Hekerle (-/-),\nPavel Holomek (-/5),\n... Hrubčík (-/-),\n... Chudý (-/-),\nJaroslav Jakub (-/-),\n... Jeřábek (-/-),\nLuděk Kokoška (-/-),\nPavel Kubánek (-/-),\nPavel Kubeš (-/-),\n... Lukáč (-/-),\nJaroslav Marx (-/-),\nRoman Nohavica (-/-),\n... Novák (-/-),\n... Palička (-/-),\nRoman Přibyl (-/-),\nMiroslav Steinhauser (-/-),\nKamil Susko (-/-),\nMartin Šourek (27/-),\nMartin Špinar (-/-),\n... Vašíček (-/-),\nRoman Veselý (-/-) –\ntrenéři Jiří Fryš (1.–15. kolo) a Josef Čech (16.–30. kolo), asistenti Jaroslav Chmela a Libor Osladil\n\nV baráži se střetla mužstva Sklobižu Jablonec nad Nisou (7. tým druholigového ročníku 1992/93) a Bohemians Praha (15. tým prvoligového ročníku 1992/93) o místo v prvoligovém ročníku 1993/94. Neplatilo pravidlo o brankách vstřelených na hřišti soupeře, až do Čihákovy branky v odvetném zápase byl tedy výsledek baráže vyrovnaný.\nTJ Sklobižu Jablonec nad Nisou – FC Bohemians Praha 1:1 (0:1)\nBranky: 55. Galbavý – 31. Špak.\nŽluté karty: Sadílek, Klusáček, Vlček (všichni Bohemians).\nRozhodčí: Roman Berbr.\nDiváci: 10 000\n\nJablonec: Miroslav Braniš – Jiří Tymich, Aleš Češek, Prokop Výravský – Petr Čermák, Aleš Vaněček (88. Vladimír Vašák), Josef Just, Václav Budka, Slavomír Galbavý – Radovan Hromádko, Štefan Mihálik. Trenér Jaroslav Dočkal.\n\nBohemians: Juraj Šimurka – Libor Čihák, Vladimír Sadílek, Luděk Klusáček, Miroslav Chytra – Stanislav Vlček (76. Jiří Lang), Tomáš Urban, Rudolf Pavlík, David Šindelář – Jan Sanytrník (84. Miroslav Mlejnek), Alojz Špak. Trenér Petr Packert.\n\nFC Bohemians Praha – TJ Sklobižu Jablonec nad Nisou 2:0 (0:0)\nBranky: 74. Čihák, 87. Pavlík.\nŽluté karty: Mlejnek, Urban – Tymich, Vaněček.\nRozhodčí: Karel Bohuněk.\nDiváci: 4 788\n\nBohemians: Juraj Šimurka – Libor Čihák, Vladimír Sadílek (86. Jiří Lang), Luděk Klusáček, Miroslav Chytra – David Šindelář, Rudolf Pavlík, Miroslav Mlejnek (64. Stanislav Vlček), Tomáš Urban – Jan Sanytrník, Alojz Špak. Trenér Petr Packert.\n\nJablonec: Miroslav Braniš – Jiří Tymich, Aleš Češek, Prokop Výravský – Petr Čermák, Václav Budka, Aleš Vaněček, Josef Just, Slavomír Galbavý – Štefan Mihálik, Radovan Hromádko. Trenér Jaroslav Dočkal.\nBohemians uhájili prvoligovou příslušnost.\n\n"}
{"id": "909805", "url": "https://cs.wikipedia.org/wiki?curid=909805", "title": "Městský stadion v Ostravě-Vítkovicích", "text": "Městský stadion v Ostravě-Vítkovicích\n\nMěstský stadion v Ostravě-Vítkovicích je ostravský atletický a fotbalový stadion, který byl otevřen v létě 1938 a je ve vlastnictví města Ostravy, respektive jeho společnosti Vítkovice Aréna a.s.. Samotný areál, ve kterém se městský stadion nachází, dále čítá fotbalové hřiště s umělou trávou a lehkým atletickým oválem, vrhačské sektory a tělocvičnu.\n\nNa stadionu od září 2012 probíhala rozsáhlá rekonstrukce sportoviště. Na místě betonových ochozů na východní, severní a jižní straně stadionu byly postaveny nové tribuny, které tak spolu s hlavní tribunou vytváří kolem celého stadionu uzavřený prstenec. Hlavní tribuna byla zachována, avšak prošla také rozsáhlou modernizací, zahrnující nové sedačky, audiotechniku a především zcela nové tiskové centrum, jehož budova se nachází mezi jižní a hlavní tribunou. Dráha a sektory dostaly nový tartanový povrch, byl položen nový trávník na hrací plochu, vybudovány vstupní brány a další objekty.\n\nNejslavnější český atlet Emil Zátopek vytvořil na oválu zdejšího stadionu dva světové rekordy v běhu na 10 000 m. Stadion byl dějištěm také mnoha mezistátních zápasů československých fotbalistů, častá byla mezinárodní pohárová střetnutí Baníku Ostrava a také FC Vítkovice, pro něž byl Městský stadion domácím prostředím.\n\nPo sezóně 2014/15 Synot ligy se sem přestěhoval z nevyhovujícího stadionu Bazaly klub FC Baník Ostrava.\n\nCelý stadion má kapacitu 15 123 krytých míst k sezení a je rozdělen na 4 tribuny. Podle kapacity je to pátý největší fotbalový stadion v Česku.\n\nZápadní (hlavní) tribuna má kapacitu 2 667 míst. Západní tribuna je rozdělena na 9 sektorů číslovaných od A1 po A9. Sektor A1 je zejména vyhrazen médiím a novinářům, sektor A5 je určen pro VIP diváky a sektory A8 a A9 jsou koncipovány jako rodinná tribuna pro rodiče s dětmi od 6 do 12 let. V tribuně se nachází dalších 44 míst v celkem 6 skyboxech, když 2 skyboxy mají každý kapacitu 6 míst a 4 skyboxy mají každý kapacitu 8 míst. Tribuna obsahuje další technické zázemí pro televizní přenosy a další zástupce médií o celkové kapacitě 38 míst.\n\nVýchodní tribuna má kapacitu 5 020 míst. Východní tribuna je rozdělena 10 sektorů číslovaných od B1 po B10. Tribuna obsahuje 20 míst pro vozíčkáře.\n\nSeverní tribuna má kapacitu 3 681 míst. Severní tribuna je rozdělena na 8 sektorů číslovaných od C1 po C8. Místa v sektorech C1 až část C4 jsou vyhrazena pro Vlajkonoše hostů při fotbalových utkáních a jsou odděleny plotem od ostatních sedaček. Tribuna obsahuje 10 míst pro vozíčkáře.\n\nJižní tribuna s kapacitou 3 755 míst. Jižní tribuna je rozdělena na 8 sektorů číslovaných od D1 po D8. Místa v sektorech D1 až část D4 jsou vyhrazena pro Vlajkonoše domácího týmu při fotbalových utkáních. Tribuna obsahuje 10 míst pro vozíčkáře.\n\n"}
{"id": "909810", "url": "https://cs.wikipedia.org/wiki?curid=909810", "title": "Operace Chastise", "text": "Operace Chastise\n\nZa operaci Chastise se označuje útok na německé přehrady Möhne, Eder a Sorpe provedený v noci z 16. na 17. května 1943 617. perutí RAF za použití rotačních tzv. skákajících bomb, které zkonstruoval Barnes Wallis. Přehrady Möhne a Edersee byly narušeny, což způsobilo katastrofické záplavy, přehrada Sorpe utrpěla pouze menší škody. Při tomto náletu byl také poprvé nevědomky použit systém tzv. „Master bomber“, což znamenalo, že jeden člověk dirigoval celý nálet a určoval, co kdo má dělat.\n\nKonstruktér Barnes Wallis, který je znám konstrukcí vzducholodě R100 a letadel Vickers Wellesley, tušil, že bomby, které se dosud vyráběly, nejsou tak dostatečně účinné. Původně se začala používat torpéda, která byla jednoduchým útokem. Jako reakci na tyto útoky se však začaly v přehradách instalovat protitorpédové sítě, které eliminovaly šanci na úspěšný útok torpédem. Na podzim 1939 začal Wallis studovat, jak nejcitelněji zasáhnout Hitlerovské Německo a došel k názoru, že nejlépe bude, když se zničí energetické zdroje. Po delším uvažování vyšly nejlépe přehrady v Porúří, a to na řekách Möhne, Eder a Sorpe. Pro tyto akce se rozhodl zkonstruovat nový druh pum: Z jeho snažení vzešla „Bouncing bomb“ (skákající bomba). Skákající puma se shazovala hlavně ze čtyřmotorových bombardérů Avro Lancaster, které musely letět těsně nad hladinou přehrady. Těsně před hrází byla puma shozena, nejdříve ovšem byla pomocí speciálního pohonu v bombardéru roztočena, aby se \"kutálela\" po hladině. Puma po dopadu na vodní hladinu odskočila (podobně jako \"žabka\") a při ideálním útoku takto přelétla všechny protitorpédové sítě a na několikrát doskákala až k hrázi. U hráze se potopila, teprve pak explodovala: Díky podvodní tlakové vlně měla exploze znatelně ničivější účinky.\n\n617. peruť byla díky typu svých operací průkopníkem řady nových bombardovacích postupů – útoku z minimální výšky či řízení a koordinace všech letadel nad cílem pomocí velitelského rádia hlavního bombardéru.\n\nPřed útokem bylo ještě třeba vyřešit několik problémů, mezi nimiž se ocitlo například simulování nočních letů. V Anglii totiž počasí nedovolovalo trénovat v noci, takže bylo třeba vymyslet nástroje, pomocí nichž by bylo možno vidět stejně jako při akci. Řešení spočívalo v namontování tenké jantarové clony přes kabinu a použití modrých brýlí pro pilota, což celkem věrně imitovalo noční světlo. Významnějším problémem se ovšem ukázalo létání v 18 m nad vodou. Barometrické výškoměry byly pro tento účel nepřesné, proto Lockspeiser z programu vojenské pomoci rozhodl, že do přídě a za pumovnici se nainstalují dva reflektory směřující pod letadlo, které se budou sbíhat a ve výšce 18m vytvoří na hladině číslici 8. V této době se také objevily značně znepokojivé zprávy o objevení se lehkého protiletadlového dělostřelectva (flaku) v okolí přehrad. Naštěstí tato aktivita byla pouze domněnkou, Němci si přehradu vyzdobili namalovanými stromy, navíc byly navrženy trasy, jež se vyhýbaly dostřelu největších flaků.\n\nPrvních 9 letounů mělo zaútočit na přehrady Möhne a Eder, druhých 5 letounů na přehradu Sorpe a třetí vlna o 5 bombardérech měla být zálohou pro obě první vlny a zasáhnout tam, kde to bude potřeba. I přes ztrátu jednoho Lancasteru, který byl sestřelen, a mlhu se nakonec (na třetí pokus) podařilo hráz Möhne narušit. Přehrada Eder sice bráněná nebyla, ale kvůli mlze a hlubokému údolí měly posádky Lancasterů taktéž potíže a hráz zničily až třetí bombou. Přehrada Sorpe dopadla z hlediska Němců nejlépe. Mlha ji dlouho velmi dobře skrývala, přesto na ni Lancastery 617. perutě podnikly několik útoků, ale hráz odolala.\n\nŠkody, napáchané německému průmyslu pouhými 19 letouny, byly nedozírné. 330 milionů kubických metrů vody zaplavilo vše do vzdálenosti 80 km. Byly strženy důležité mosty, zaplaveny doly, města, továrny i vojenské objekty. Zničeno bylo 125 továren, odplaveno 3 000 ha orné půdy, 25 mostů strženo a 21 těžce poškozeno, výroba v dalších továrnách byla přerušena na několik měsíců. Následkem operace Chastise během záplav také zahynulo 1294 lidí, z čehož byla více než polovina válečných zajatců a totálně nasazených lidí z okupovaných zemí. \n\n"}
{"id": "909811", "url": "https://cs.wikipedia.org/wiki?curid=909811", "title": "Liturgický svátek", "text": "Liturgický svátek\n\nLiturgický svátek nebo jen svátek (latinsky \"festum\") je v liturgii římskokatolické církve liturgickým dnem prostředního stupně (nižšího než slavnost, ale vyššího než památka). Většinou oslavuje osoby a události zmiňované v Bibli. Má menší význam než neděle. Ve všeobecném římském kalendáři je celkem 25 svátků (z toho dva pohyblivé – svátek Svaté rodiny a svátek Křtu Páně), vedle toho mohou existovat i liturgické svátky pro určitý stát, řád, oblast nebo kostel.\n\n\nV jednotlivých diecézích je svátkem také výroční den konsekrace příslušné katedrály:\n\nDále je v českobudějovické diecézi slaven svátek sv. Mikuláše (6. prosince) a v ostravsko-opavské diecézi svátek sv. Hedviky Slezské (16. října).\n"}
{"id": "909817", "url": "https://cs.wikipedia.org/wiki?curid=909817", "title": "Polnička (rozcestník)", "text": "Polnička (rozcestník)\n\nPolnička může být:\n\n"}
{"id": "909824", "url": "https://cs.wikipedia.org/wiki?curid=909824", "title": "Agapornis Fischerův", "text": "Agapornis Fischerův\n\nAgapornis Fischerův (\"Agapornis fischeri\") je jeden z nejvíce přátelských druhů z rodu agapornisů. Nejde o příliš známý druh, jako jsou ostatní druhy z tohoto rodu. Agapornis fischerův je jeden z papoušků, který se může pyšnit pestrým a barevným peřím. Často u něj dominují pastelově teplé barvy. Je oddaný a spousta chovatelů jej vyhledává pro jeho vřelou povahu.\n\nAgapornis je společensky založený papoušek, který vyhledává společnost a často je skotačivým a švitořivým společníkem. Jde o aktivní a inteligentní druh, který se hodí i jako mazlíček. Jde o odolného a nenáročného papouška. Hodí se i pro začínající chovatele.\n\nPro papouška je nejvhodnější stálá společnost někoho dalšího. Ve volné přírodě žijí agapornisové v hejnech, a proto je možné jej chovat například v páru. Takto jej nejvíce chovají chovatelé, ale je možné mít doma pouze jednoho agapornise. Je však potřeba počítat s tím, že papouškovi je nutné se věnovat každý den nejlépe několik hodin, jinak papoušek strádá. Pokud tedy není takový čas na věnování se papouškovi, je lepší pořídit mu společníka.\n\nAgapornis nepatří mezi velké papoušky, ale držet ho v malé kleci také není příhodné. Je dobré pořídit mu prostornou a vhodnou klec, která mu bude vyhovovat.\nAgapornis fischerův patří k menším druhům papoušků. Dosahuje celkové délky až 15 cm. Často mívá zelené peří, které ve spodní části přechází ve žluté odstíny. Líce, čelo a hrdlo mívá agapornis oranžovo-červené, hlava bývá olivově zelená. Krk a také část hrudi bývá zbarvený do zlatavé barvy. Ocasní pera tvoří žlutá a černá pírka, ale z větší části pírka světle modrá. Tento druh agapornisů mívá tmavě hnědé oči, které jsou obklopené bílým neopeřeným prstencem. Nohy agapornise jsou šedé a zobák červený.\n\nMláďata mívají na hlavě matnější barvu a zobák zbarvený do černa. Agapornis fischeri má dnes nesčetně mnoho podob a barevných mutací. Existují například světle modrá, žlutá, hráškově zelená, lutino, skořicová a albino mutace.\n\nRozdíl ve zbarvení mezi pohlavím není zřetelný.\nTento druh agapornisů je ve volné přírodě rozšířený zejména ve východní Africe a to na severu Tanzanie a na jihu a jihovýchodě Viktoriina jezera. Divocí agapornisové vyhledávají křoviny a koruny stromů, které jsou obklopené travnatými plochami. Seskupují se zejména do menších skupin. Pokud však zrovna dozrávají semena, seskupují se i do větších hejn. Ve volné přírodě se živí hlavně semeny a zemědělskými plodinami jako je proso nebo kukuřice. V zajetí se však krmí širším výběrem různých krmných směsí. Agapornisové přijímají také zeleninu, ovoce a granule pro ptáky.\n\nOdchov agapornise fischeri není tak náročný, a proto se tento druh hodí i pro chovatele začátečníky. Agapornisové fischeri jsou schopni zahnízdit jako samostatný pár, ale také ve větších skupinách. V přírodě si vyhledávají k hnízdění dutiny stromů, také škvíry v lidských staveních, nebo přebírají opuštěné úkryty od ještěrek. V odchovech v zajetí postačí hnízdící budka, důležité je však dodat jim dostatečné množství vrbových větviček, oloupanou kůru nebo jiný podobný materiál, ze kterého si agapornisové staví hnízdo.\n\nPo paření snáší samička snůšku o 4-6 vajíčkách. Na těch sedí samička zhruba 23 dnů. Mláďata poprvé vylétají z budky po pěti až šesti týdnech života. I poté jsou však stále závislá na svých rodičích. Po jejich osamostatnění je vhodné mláďata přestěhovat do jiné klece či voliéry.\n\nMezi chovateli je tento druh agapornise nejen oblíbený, ale také rozšířený. Dá se snadno sehnat u chovatelů, ale také ve zverimexech.\nAgapornis fischeri se dá chovat v prostorných voliérách, které jsou zhotoveny z pevného materiálu. Agapornis má totiž velmi silný zobák. Agapornisové jsou velmi aktivní, je proto dobré vybavit voliéru různými šplhadly, hračkami a větvičkami. V zimě je však důležité si dávat pozor na velké mrazy, je proto vhodné jim poskytnou na zimu úkryt. Také je dobré je zimovat doma, nebo ve speciálních ptačích místnostech, kde je pokojová teplota. Agapornisové se rádi koupou, a proto by jim mělo být umožněno mít přístup k vodě po celý rok.\n\nPrvní zmínka o agapornisovi fischeri byla zapsána na konci devatenáctého století. Jeho úplně první chov v zajetí se odehrál roku 1926 v USA.\n\n"}
{"id": "909825", "url": "https://cs.wikipedia.org/wiki?curid=909825", "title": "Čeladná (hrad)", "text": "Čeladná (hrad)\n\nHrad Čeladná stával na ostrožně Kozinec na svahu Malé Stolové, nedaleko soutoku Čeladenky s Korabským potokem, na okraji obce Čeladná – přibližně 5 km od centra a asi 1 km od místní části Hamry.\n\nPřesná doba existence tohoto strážního hrádku není známa, stejně tak neznáme ani jeho majitele. Jeho funkcí bylo střežit zemskou stezku z Moravy do Uher, čemuž by napovídala i jeho poloha. Nedá se ani vyloučit, že se jednalo o jednu z hradních pevnůstek na moravsko-uherské hranici; stejně jako nedaleký hrad Bílá. Pro odbornou veřejnost nebyla jeho přesná poloha dlouho známa, lokalizaci provedl až amatérský archeolog Milan Boris. Na základě archeologického průzkumu můžeme jeho vznik zařadit do konce 13. či počátku 14. století a zánik do 15. století.\n\n"}
{"id": "909826", "url": "https://cs.wikipedia.org/wiki?curid=909826", "title": "Technistone", "text": "Technistone\n\nTechnistone, a.s. (v překladu technický kámen) je název české akciové společnosti, která již více než 20 let podniká ve výrobě a prodeji technického kamene (též laicky označován jako umělý kámen), který lze použít do interiéru i exteriéru. Její výrobky se prodávají v 75 zemích světa.\n\nV roce 1992 byla zahájena výroba technického kamene v Hradci Králové technologií Bretonstone italského výrobce Breton. V následujícím roce společnost vyvinula produkty na bázi zrcadlových střepů s označením Starlight. V druhé polovině 90. let následovalo období stabilizace výroby a obchodu zakončené vývojem řady Crystal. Produkty této řady jsou vyrobeny z průsvitných či mléčných přírodních křemenů.\n\nOd roku 2001 byla společnost Technistone z s.r.o. převedena na akciovou společnost. O dva roky později vyvinula a uvedla na trh produkt Taurus Brown Pearl, v jehož složení se nachází labradority – minerály využívané ve šperkařství. V následujícím období společnost investovala do vybudování ekologicky šetrných výrobních kapacit.\n\nFirma se během finanční krize 2008, tzv. Velké recese, dostala do ztráty. Jednalo se o 150 milionů, o rok později se její ztráty prohloubily až na 190 milionů. Její tehdejší vlastník, průmyslový holding Sindat Group, jehož generálním ředitelem byl Karel Havlíček (podnikatel), hledal nové investory, kterými se na konci roku 2009 s padesátiprocentním podílem stala investiční skupina M. L. Moran. Dne 18. června 2010 podala akciová společnost Technistone návrh na zahájení insolvenčního řízení spojený s návrhem na povolení reorganizace. Soud vydal usnesení o povolení reorganizace 26. srpna 2010 a reorganizace byla úspěšně ukončena 1. dubna 2011.\n\nV období 2010–2012 společnost vyvinula produkt Crystal Absolute White a řadu Harmonia. V roce 2012 získala prestižní „zelený“ certifikát SCS týkající se minimálního obsahu recyklovaných složek ve výrobku pro 40 různých druhů produktů. \n\n\nTechnistone vyrábí tvrzený kámen různých barev a povrchů lisovaný do desek. Tvrzený kámen tvoří z 93 % rozdrcené přírodní suroviny, především křemen, spojené pryskyřicí a obarvené pigmenty. Deskovina z tvrzeného kamene se následně opracovává na kuchyňské a koupelnové desky, dlažby, schody, obklady, parapety, pulty, bary, fasády aj.\n\n"}
{"id": "909835", "url": "https://cs.wikipedia.org/wiki?curid=909835", "title": "Papp", "text": "Papp\n\nPříjmení Papp, Pappová nosí více různých osobností:\n\n\n"}
{"id": "909839", "url": "https://cs.wikipedia.org/wiki?curid=909839", "title": "Akvaskja", "text": "Akvaskja\n\nAkvaskja nebo Akuaskia ( Акәасқьа, აკვასკია - Akvaskia) je vesnice v Abcházii v Okresu Očamčyra. Leží přibližně 13 km severovýchodně od okresního města Očamčyra. Obec sousedí na jihozápadě s Markulou, na západě s Džalem, na severu s Gupem, na východě a jihovýchodě s Pakvašem a na jihu s Baslachuem. Východní hranici obce tvoří řeka Aaldzga a odděluje obec od Pakvaše. Obcí vede silnice spojující Očamčyru s Tkvarčeli a nachází se zde i železniční zastávka, která se již nevyužívá. \n\nAkvaskja je vesnické správní centrum s oficiálním názvem Vesnický okrsek Akvaskja \"(rusky Акуаскинская сельская администрация, abchazsky Акәасқьа ақыҭа ахадара)\". Dříve byla Akvaskja součástí Gupského selsovětu \"(Гупский сельсовет)\" a Nová Akvaskja součástí někdejšího Beslachubského selsovětu \"(Беслахубский сельсовет)\". Součástí vesnického okrsku Akvaskja jsou následující části:\n\nCelé území současného vesnického okrsku Akvaskja bylo dříve součástí okolních obcí, většina patřila pod pozdější selsovět Gup. Je zde doložen výskyt nejstaršího trvalého osídlení Megrelů na území někdejšího abchazského historického regionu Abžua. Megrelové v 19. století osídlili vesnici Nová Akvaskja na přání abchazského vládnoucího rodu Šervašidze-Čačba, jež byla zčásti opuštěná během mahadžirstva po Kavkazské válce. \n\nPozději za vlády Stalina bylo celé území od Baslachu po Akvaskju řízeně kolonizováno dalšími Megrely ze západní Gruzie. To mělo za následek téměř úplné vytlačení abcházštiny jako dorozumívacího jazyka místního obyvatelstva. Ve všech třech obcích současného vesnického okrsku tak na začátku 90. let dominovaly megrelština a gruzínština, k nimž se hlásila naprostá většina obyvatel. \n\nBěhem války v Abcházii v letech 1992–1993 byla Akvaskja opakovaně ovládnuta abchazskými partyzány a gruzínskými vládními jednotkami, tudíž zde docházelo k častým střetům a obec i její okolí bylo zaminované. Zbylí Abchazové odsud během války uprchli, jakmile se obce poprvé zmocnila gruzínská armáda, ale vrátili se po skončení bojů. Jakmile padla definitivně do abchazským rukou, většina gruzínského a megrelského obyvatelstva uprchla z Abcházie, avšak někteří potomci z megrelských rodin, jež osídlily mezi prvními v 19. století Novou Akvaskju, zde zůstali a žijí tu i v současnosti. Nyní však tvoří velkou menšinu.\n\nPod separatistickou vládou došlo k osamostatnění obce, jež utvořila vlastní vesnický okrsek z částí okrsků Gup a Baslachu.\n\nDle nejnovějšího sčítání lidu z roku 2011 je počet obyvatel vesnického okrsku 575 a jejich složení je následovné:\n\n\nV roce 1989, před válkou v Abcházii žilo v Akvaskji 262 obyvatel a v tehdejším Gupském selsovětu 1759 obyvatel. \n\nV roce 1959 žilo v tomto selsovětu 1984 obyvatel.\n\n"}
{"id": "909840", "url": "https://cs.wikipedia.org/wiki?curid=909840", "title": "Stadion Širůch", "text": "Stadion Širůch\n\nStadion Širůch je fotbalový stadion, který se nachází v moravském Starém Městě. Své domácí zápasy zde odehrává klub TJ Jiskra Staré Město. Stadion byl otevřen v roce 1926 a je ve vlastnictví firmy Synot. Současná maximální kapacita je 560 diváků.\n\nOd začátku osmdesátých let až do roku 1997, kdy staroměstský klub postoupil do druhé ligy, se zde hrála pouze třetí nejvyšší soutěž. V roce 2000 nově založený klub FC SYNOT postoupil do nejvyšší ligové soutěže, kde následně došlo ke sloučení se Slováckou Slavií Uherské Hradiště. Po sloučení obou klubů zde našlo svůj domov nově založené 1. FC Slovácko. Klub zde hrál až do sezóny 2002/03, poté se přestěhoval na zrekonstruovaný městský stadion v nedalekém Uherském Hradišti.\n\n"}
{"id": "909843", "url": "https://cs.wikipedia.org/wiki?curid=909843", "title": "Hotel Bílý koníček", "text": "Hotel Bílý koníček\n\nHotel Bílý koníček se nachází na Masarykově náměstí v Třeboni, v měšťanském domě čp. 97, který je chráněn jako kulturní památka České republiky. Ten byl postaven pravděpodobně v roce 1544, odkud pochází i jeho nejstarší dochovaná část, gotický nárožní pilíř z kamene.\n\nBudova je jedním z nejstarších objektů města Třeboně. Hotel Bílý koníček, dříve hotel \"U koníčka\", byl původně vystavěn jako lovecký zámek rodu Rožmberků kolem roku 1544. Pozdněrenesanční stavba je oblíbenou destinací pro svoji typickou vnější architekturu, zejména ochozy s fortifikačními prvky, s mnoha klíčovými střílnami. Traduje se, že spisovatel Jan Werich v prostorách zdejší restaurace vymyslel postavu Vodníka Čochtana. Známá jsou i jeho povídání o \"Velkém třeboňském požáru\" a o \"Hoteliéru Havlíčkovi, který vyběhl ven z tohoto hotelu a hořely mu kšandy\".\n\nPřibližně od začátku 20. století budova slouží jako hotel.\n\nDům, který stojí na rohu třeboňského náměstí a Husovy ulice, patřil již od pozdního středověku k zástavbě města. Gotická podoba domu není známá, protože zanikla při dalších požárech a následných přestavbách. Pouze arkády podloubí spočívají na goticko-renesančních osmibokých žulových sloupech. Nárožní pilíř, který nese znak pětilisté růže a letopočet 1544, dokládá, že dům byl stavěn již před polovinou 16. století. Nejpozoruhodnější na domě je stupňovitý štít rozdělený římsami do čtyř pater a zdobený ozdobnými klíčovými střílnami a cimbuřím. Objekt s výjimkou průčelí byl v pozdějších obdobích celý radikálně přestavěn včetně sklepů, a tak postrádá původní architektonické zajímavosti raně renesanční budovy. Pravé křídlo je zřejmě z roku 1908.\n\nNejstarší majitel domu je známý z urbáře sepsaného v roce 1520. Byl to Jan Krejčí. Příjmení patrně souvisí s jeho řemeslem. V dalším urbáři sepsaném před rokem 1555 je dům nazvaný Švábovský. V nejstarší dochované městské knize o prodejích domů v Třeboni jsou zápisy vedené až od roku 1665 (starší kniha se zápisy pro 16. století je nezvěstná) je dům nazvaný Kantorovský.\n\nDne 7. srpna 1679 prodává dům stojící na rynku Leonard Cesar Pavlovi Leštinovi za 1000 kop grošů se vším příslušenstvím, které k domu od starodávna náleželo, tedy s jednou zahradou u stoky proti zdím městským, s tím co k ní přikoupeno, se čtyřmi kusy gruntů, jeden nad pazdernou proti gruntu Ondřeje Wolfingera, druhý vedle Alexandra Lindemayera, třetí vedle Benedikta Metzera, čtvrtý vedle Lorenze Männera, na kteréžto 6 strychů obilí ozimního se vseti může, s jednou satbou mezi sousedskými a jedním lůsem Korabovským. V hotovosti Pavel Leština složil 210 kop grošů a zbývajících 790 postupně splácel takto: obci zdejší 51 kop gr., paní Rebece Metzerové 48 kop gr., paní Dorotě Wasserfürtové 43 kop gr., panu Frantovi Böhmovi 342 kop gr. a panu Leonardu Cesarovi 304 kop grošů.\n\nV roce 1690, 13. září za úřadu purkmisterského pana Lihharta Cesara (původního majitele) byů učiněn pořádek v městských knihách a vypočítán Pavlu Leštinovi zbývající dluh k domu. Ze 790 kop, které měl splácet, již vyplatil 117 kop, zbývajících 673 kop měl od sv. Havla roku 1690 splácet po 15 kopách takto:\n\nDne 7. ledna 1692 prodávají dědicové po zemřelém Pavlu Leštinovi dům od starodávna zvaný Kantorovský s jednou zahradou u stoky proti zdím městským se čtyřmi kusy gruntů ve stejném rozsahu jako v roce 1679 opět za sumu 1000 kop grošů. „Kterýžto nadjmenovaný dům se všema nadepsanejma pořádnostmi a se vším právem v témž šacunku ujal jest Martin Beránek, soused zdejší.“ Prodávajícím v hotovosti složil 180 kop grošů míšenských a zbývajících 820 kop grošů splácel. Jednak obci, dále Dorotě Wassserfürtové, dědicům po zemřelém Arnoštovi Böhmovi a dědicům po Pavlu Leštinovi až do roku 1713.\n\nDne 19. prosince 1714 dům někdy nebožtíka Pavla Leštiny, posledně nebožtíka, měšťana a řezníka Martina Beránka je připsán Filipovi Waidmanovi, sedláři, strýci sirotků po Martinovi Beránkovi a jeho ženě Anně Marii za sumu 1100 kop grošů míšenských. V tuto dobu, jak uvádí smlouva o prodeji, nebyla v Třeboni žádná jiná výsadní hospoda k přechovávání pocestných. Tento dům byl v roce 1714 jediným zájezdním hostincem v Třeboni. Tento záznam je současně nejstarším písemným dokladem, že od roku 1714 byl v tomto domě zájezdní hostinec. (SOkA Jindřichův Hradec, fond Archiv města Třeboně, městská kniha č. 29, fol. 122). K domu náleží zahrada a čtyři grunty pod 6 strychů, jak je uvedeno při prodeji v roce 1669.\n\nDne 25. února 1745 převzal dům po svém zemřelém otci Filipovi Weidmanovi jeho vlastní syn Josef Weidman za 1100 kop grošů míšenských, tj. 1283 zlatých 20 krejcarů. Dům je poprvé označen jako u Bílého koníčka. (SOkA Jindřichův Hradec, fond Archiv města Třeboně, městská kniha č. 34, fol. 540). K domu náleží další majetek. Totiž dvoreček na předměstí, jeden kus pole pod 3 strychy. První vedle Lomnický cesty z obojí strany pana Jiříka Körnera, druhý pod tři strychy u Břilickýho rybníka vedle Jakuba Stanglera a vdovy Skopcový, třetí pod jeden strych u Starého rybníka též vedle Jakuba Stanglera a vdovy Skopcový, čtvrtý u téhož Starého rybníka pod 6 strychů vedle Matesa Eignera a Jana Schatze, pátý v malým poli pod 6 strychů k Hlíně vedle pana Mikoláše Šejnohy a Juliusa Fiscali, šestý pod 4 strychy taky v tom místě, vedle pana Václava Háse, sedmý pod dva strychy proti hradecký silnici vedle Jana Pokornýho a Tobiáše Kadečky, osmý pod pět strychů vedle Františka Augenthalera a Matesa Krakovitzera, devátý k bažantnici pod 2 strychy vedle Tomáše Rutha a Šoukalovským, desátý u pazderny vedle Václava Zubáka a Jana Goldvogla pod dva strychy, jedenáctý taky pod dva strychy vedle Bartoloměje Hauera a Václava Háse, dvanáctý pod tři strychy vedle Kašpara Prokše a Tomáše Rutha, jednou stodolou za Hradeckou branou u Dlouhýho mostu i s kolnou, s jednou velkou loukou s dvěma seníky vedle pana Hase a Kadečky též s těmi třemi lúsy co k té již předešlé připsané zahradě za Hradeckou branou proti městským zdím a u splávku ležící od Kašpara Prokše, Pavla Pešiny a Jana Pokornýho přikoupeno jest a to vše v sumě za dva tisíce osm set osm zlatejch rýnskejch 20 krejcarů. To znamená, že k domu u Bílého Beránka v roce 1745 patřilo 39 strychů polí, velká zahrada u hradeb a velká louka na Mokrých lukách se dvěma seníky.\n\nJe zřejmé, že zájezdní hostinec prosperoval, když předešlý majitel Filip Wiedman mohl mezi léty 1714 až 1745 přikoupit tolik polností jak na stranu k Břilicům, tak ke Hlíně. V té době představoval 1 strych = 1 korec = 0,285 ha. Rozloha polí tedy byla něco přes 11 ha, nepočítáme-li louky a zahrady. Hospodářství se provozovalo ze dvora na předměstí. V polovině 18. století předával otec svému synovi opravdu pěkný majetek. Zájezdní hostinec s hospodářským dvorem na předměstí prosperoval také díky tomu, že měl stálé majitele. Celé 18. století patřil jedné rodině, rodině Weidmanových.\n\nTeprve v roce 1796 prodala vdova po Josefu Weidmanovi, Klára, dům s právem várečným novému majiteli, sousedu z města Lomnice, Josefu Eignerovi za 2225 zlatých. Nový majitel zaplatil v hotovosti 1025 zlatých. Zbývající sumu 1200 zlatých splácel postupně. Nový majitel se zavázal ponechat vdovu Kláru se dvěma dcerami Kateřinou a Magdalenou přebývat v zadním pokojíčku se společným komínem, s kuchyňkou a komůrkou do jejich všech třech smrti bez úplatku.\n\nNa kratší dobu pěti let se majitelem domu u Bílého koníčka stal Antonín Weisman, který 24. března 1801 koupil várečný dům u Bílého koníčka od Josefa Eignera za 3000 zlatých. Dále 22. listopadu 1806 prodal Antonín Weisman dům Kašparu Emmerovi, měšťanu a řezníkovi již za 6200 zlatých. Rodina Emmerových vlastnila po tři generace várečný dům s hostincem u Bílého koníčka od roku 1806 až do 80. let 19. století. Dne 17. Března 1820 získal právovárečný dům s várečnou hospodou za celkovou sumu 10 500 zlatých Jan Emmer. Cena se zvýšila nejen díky státnímu bankrotu v roce 1811, ale také vyšším daním, které musel majitel domu s hostincem odvádět do obecního rozpočtu. Vyplácel podíly nejen členům rodiny, ale jmenovitě několika třeboňským sousedům a hlavně institucím v Třeboni. Například obci třeboňské 2000 zl., kostelu sv. Alžběty 56 zl., chudinské kase 300 zl. a pivovarské kase 480 zl. Pivo byl povinen odebírat z měšťanského pivovaru, kořalku mohl brát od pachtýře.\n\nDne 30. listopadu 1830 odstoupuje Jan Emmer s vědomím manželky Veroniky várečný dům s vejsadní hospodou u Bílého koníčka s polnostmi svému synovi Antonínu Emmerovi v ceně 8000 zlatých.\n\nDne 26. května 1850 na základě testamentu a se souhlasem vdovy přejímá dům po Antonínu Emmerovi jeho syn Ferdinand Emmer v ceně 8500 zlatých. Od roku 1858 jsou spolumajitelkami domu s Ferdinandem Emmerem jeho manželka Františka a její sestra Anna. Také ve druhé polovině 19. století hostinec prosperoval, a tak manželé Ferdinand a Františka Emmerovi mohli přikupovat další pozemky a polnosti. Od Marie Fleišmanové koupili v roce 1865 pozemky v hodnotě 1500 zlatých a v roce 1868 od Antonie Volencové dokonce za 6000 zlatých. V letech 1868 až 1881 se dělilo vlastnické právo domu čp. 97 s polnostmi mezi Františku Emmerovou, rozenou Uttlovou, a její sestru Aloisii Uttlovou. Po smrti Aloisie 12. 12. 1881 připadla její polovina Františce Emmerové, která od té doby vlastnila celý majetek.\n\nFerdinand Emmer se narodil v Třeboni 29. května 1831, ženil se v Netolicích 3. února 1857 s Františkou Uttlovou, dcerou ranhojiče Aloise Uttla (matrika oddaných fary Netolice z let 1820–1857, fol. 206). Narodil se jim v Třeboni čp. 97 pouze jeden syn Alois Martin Václav 22. září 1858 (matrika narozených fary Třeboň z let 1857 – 1867, s. 47). Ten zemřel ve věku 5 let dne 25. března 1863. Manželé neměli vlastního dědice. Ferdinand Emmer patřil mezi vážené měšťany. V letech 1880 – 1886 byl předsedou třeboňské měšťanské záložny, která byla založena jako jedna z prvních v Čechách v roce 1864. Ferdinand Emmer zemřel 11. prosince 1898 v Třeboni čp. 107 ve věku 67 let na rozedmu plic. (Matrika zemřelých fary Třeboň, sv. 44(1878 – 1914), fol. 232). Jeho manželka Františka Emmerová zemřela o tři roky později 19. března 1901 také v čp. 107 ve věku 64 let na diabetes melitus. (Matrika zemřelých fary Třeboň sv. 44, fol. 256). Narodila se v Netolicích 7. 4. 1836.\n\nNení asi náhodou, že manželé Emmerovi prodali dům s hostincem Antonínu Břeskému z Birkenfelsu, který byl pokladníkem záložny a setníkem třeboňských ostrostřelců. Ten vlastnil již od roku 1866 rohový dům čp. 84. proti zámku.\n\nAntonín Břeský, syn mlynáře z opatovického mlýna se narodil v roce 1831 v Třeboni. Oženil se až ve svých 39 letech s Adelhaid Gschirhakl, dcerou c. k. okresního hejtmana v Třeboni čp. 68, jíž bylo teprve 23 let. Svatba se konala v Třeboni 2. srpna 1870. (matrika oddaných fary Třeboň, č. 31, fol. 195). Manželé, kteří bydleli v Třeboni čp. 84, měli čtyři děti. Tři syny a jednu dceru, z nichž přežili do dospělosti pouze dva synové. Prvorozený Václav Leopold Jan Karel, nar. 23. 9. 1871 (matr. N fary Třeboň, fol. 279). Otec Antonín Břeský byl již v roce 1872 hejtmanem místního sboru ostrostřelců a 5. května 1879 získal predikát z Birkenfelsu. V 70. a 80. letech je uváděn jako pokladník záložny v Táboře. Antonín Břeský byl také dlouholetým pokladníkem občanské záložny v Třeboni, která tu byla v letech 1864 – 1898. Po zjištění schodku záložny v roce 1897 ve výši 58 000 zlatých byl Antonín Břeský souzen a v roce 1901 nastoupil do vězení v Českých Budějovicích. Majetek mu byl zkonfiskován.\n\nPřestože se zasloužil o založení nové části hřbitova u sv. Alžběty, který budoval s finančním příspěvkem knížete Jana Adolfa Schwarzenberka a přifařených obcí v letech 1882 až 1884 a zřídil tu hrob pro svoji manželku Adelhaid a své potomky, není jisté, zda je v hrobce pochován, protože ani on, ani jeho žena nezemřeli v Třeboni.\n\n1901 – Při restauraci zdiva budovy nalezen vzácný artefakt. Přímo ve zdivu nalezena kamenná hlava, užitá tam jako stavební materiál. Hlava, představující ženu se splývajícím vlasem sepnutým nad čelem vínkem, je pouhým fragmentem volně stojící bysty nebo sochy. Svým charakterem a způsobem modelace byla přivolanými znalci konstatována nápadná podobnost s triforiovou řadou v Katedrále svatého Víta v Praze. Vínek na ženské hlavě je posázen pětilistými růžemi, což svádí k domněnce, že žena náležela k rožmberskému rodu. Mohlo by se jednat o manželku Jana z Rožmberka, Elišku z Halsu. To spustilo vlnu spekulací o možném původu v pražské Parléřovské huti a diskuse o nedozírné hodnotě tohoto nálezu. Pozdější výzkum odhalil, že hlava byla možná součástí jejího epitafu na pilíři vedle presbyteria. Domněnku ale oslabil fakt, že na kamenné tváři zcela chyběl znak Pánů z Halsu (vodorovné břevno). Spekulace trvají dodnes, nicméně hlava je dnes součástí expozice v Alšově jihočeské galerii na zámku Hluboká.\n\nHoteliérka, potomkyně slavného rodu třeboňských hoteliérů, o kterém psal mj. i Jan Werich, byla vnučkou slavného hoteliéra Havlíčka. Provozovala hotel Bílý koníček asi do roku 1940, kdy byl hotel zabrán nacistickými vojsky a zadní část hotelu Bílý koníček nabarvena na růžovo. Paní Havlíčková též se setkala s Janem Werichem a Jiřím Voskovcem, kteří v Třeboni natáčeli film \"Pudr a Benzin\" (1931). Jan Werich si zdejší kraj zamiloval a později jezdíval sem rybařit. Paní Eleonora Havlíčková (rozená Thierová), členka posledního slavného hoteliérského rodu v Třeboni, umírá 26.11. 1984 v Praze ve věku 78 let.\n\nKolem roku 1940–1943 hotel Bílý koníček přejmenován na \"Hotel Rössl\", veškeré české nápisy na fasádách byly přemalovány německým švabachem a z oken byly vyvěšeny vlajky s hákovým křížem.\n\nPřed bývalým domem rodiny Metzlů č. 96/I na Masarykově náměstí, který je v současnosti užíván jako zázemí hotelu Bílý koníček, byly vsazeny tři zlaté kostky tzv. kameny tří bratří – Karla, Viktora a Felixe. Jde o takzvané Kameny zmizelých – Stolpersteine, které mají kolemjdoucím připomínat oběti holokaustu. Na kamenech jsou vyryta jména obětí, rok narození, datum transportu do koncentračního tábora a místo úmrtí. Každý z bratří zahynul v jiném koncentračním táboře.\n\nHotel Bílý koníček zapsán na Ústřední seznam kulturních památek České republiky.\n\nV době od roku 1960 do 1992 byl hotel provozován státním podnikem Hotely a Restaurace Jindřichův Hradec.\n\nRoku 1970 byla uskutečněna poslední zásadní rekonstrukce vnější části budovy hotelu, při které byly zcela přestavěny sklepy, odstraněna většina gotických zdí. Na hotelové restauraci byly položeny desky z bílého mramoru. Strop restaurace byl osazen tehdy moderními dřevěnými deskami, drženými několika masivními příčnými trámy. V době, kdy byla veškerá podloubí na Masarykově náměstí v Třeboni nemilosrdně zazděna, zůstaly kamenné pilíře hotelu jedinou nedotčenou památkou na loubí, které před desítkami let obepínalo dokola celé náměstí.\n\n1992 – stát prodává pozemek a nemovitost hotelu do soukromého vlastnictví českému rodákovi panu Václavu Pechovi ve veřejné dražbě. Třeboňský tisk tehdy napsal: \"Rodina Pechova kupuje Třeboň\". Václav Pech jej pronajal jednomu z hlavních číšníků firmy Hotely a Restaurace, panu Juliovi Rósslerovi, slovenskému romovi, který podnik vytuneloval a zdevastoval. Po vzájemné názorové neshodě vybydlel objekt tak, že nezajistil odsávání spodních vod ve sklepě, následkem čehož byla spodní část hotelu vytopena. Pro chráněnou památku to neznamenalo zásadnější újmu, neboť původní historické sklepy, napojené na starodávné městské katakomby, byly násilím přebudovány již kolem roku 1970.\n\nHotel byl od roku 1993 do roku 2011 provozován nájemcem. Roku 2011 dne 11. listopadu se vedení hotelu a vlastnictví budovy ujímá Ondřej Pech, vnuk pana Václava Pecha. Třeboňský tisk tehdy napsal: \"V rekordním čase 11 dnů se restaurace Bílý koníček proměnila do Bílého. \" Začínají první práce na sběru historických dat o nemovitosti. Součástí je i zisk vzácných historických fotografií, map a půdorysů hotelu a jejich digitalizace. Roku 2005 byla Václavem Pechem zrekonstruována část půdy a vzniklo druhé patro hotelu s osmi hotelovými pokoji.\n\n"}
{"id": "909854", "url": "https://cs.wikipedia.org/wiki?curid=909854", "title": "Eva Kondrysová", "text": "Eva Kondrysová\n\nEva Kondrysová (5. prosince 1926, Praha – 17. září 2017) byla překladatelka zabývající se překlady z angličtiny do češtiny. Zaměřovala se na překlad románů anglických a amerických autorů 19. a 20. století. Mezi autory, kteří vyšli v jejím překladu, patří například Jane Austenová, Arthur Conan Doyle, Saul Bellow, Khaled Hosseini, John Updike či Henry Fielding.\n\nEva Kondrysová se narodila 5. prosince 1926 v Praze jako \"Eva Schwarzová\" do rodiny lékařky a židovského advokáta. V roce 1946 úspěšně složila maturitní zkoušku na reálném gymnáziu v Kolíně a poté studovala anglistiku a psychologii na Filozofické fakultě Univerzity Karlovy v Praze. V letech 1947 až 1949 absolvovala také studijní pobyt na Lynchburg College ve Spojených státech amerických, kde získala titul BA. V roce 1952 získala titul PhDr. a po ukončení studií začala pracovat jako redaktorka ve Státním nakladatelství krásné literatury, hudby a umění (od roku 1966 pod názvem Odeon) a mezi lety 1958–1969 jako redaktorka revue Světová literatura. \n\nPo sovětské okupaci Československa v roce 1968, kdy mnozí překladatelé nesměli překládat, propůjčila své jméno například překladatelům Jiřině a Karlovi Kynclovým nebo Zdeňkovi Urbánkovi. Je také jednou ze zakladatelek anticen Skřipec a Skřipeček za nejhorší překlad, kterou každoročně uděluje Obec překladatelů.\n\n\n\n\n\nV roce 2016 jí byla udělena Cena za statečné občanské postoje v době nacistické okupace a komunistické diktatury.\n\n\n"}
{"id": "909856", "url": "https://cs.wikipedia.org/wiki?curid=909856", "title": "Dick Tol", "text": "Dick Tol\n\nDick Tol (21. srpna 1934, Volendam, Nizozemsko – 13. prosince 1973) byl nizozemský poloprofesionální fotbalista. Hrával na pozici útočníka a celou kariéru strávil v klubu RKSV Volendam.\n\nV sezóně 1961/62 se stal s 27 vstřelenými brankami nejlepším střelcem nizozemské ligy. Po ukončení hráčské kariéry se stal trenérem Volendamu.\n\n"}
{"id": "909858", "url": "https://cs.wikipedia.org/wiki?curid=909858", "title": "Ivo Pospíšil", "text": "Ivo Pospíšil\n\nIvo Pospíšil (* 14. května 1952 v Budišově) je český rusista, literární vědec, překladatel a vysokoškolský učitel, zaměřující se především na teorii a dějiny literatury, zejména románu. Mezi další jeho oblasti působení patří například literární genologie, teorie areálových studií, literární komparatistika, teorie a dějiny slovanských literatur a ruský román. Působí také jako literární kritik a publicista jak v domácích a zahraničních literárních časopisech, tak i v denním tisku. Jako překladatel se věnuje překladu z ruštiny a angličtiny, zabývá se převážně uměleckou prózou a odbornou literaturou.\n\nIvo Pospíšil v roce 1970 složil maturitu na Střední všeobecně vzdělávací škole v Třebíči a v letech 1970–1975 studoval anglistiku a rusistiku na Filozofické fakultě Masarykovy univerzity v Brně (v letech 1988–1990 ještě bohemistiku). V roce 1975 získal titul PhDr. a od tohoto roku působil jako asistent na rusistice Filozofické fakulty Masarykovy univerzity, od roku 1978 do roku 1986 jako odborný asistent tamtéž. V roce 1980 získal titul CSc. a v roce 1986 se stal docentem. Od roku 1990 také působil jako člen redakční rady časopisu \"Československá rusistika\" (až do jeho zániku). V roce 1995 byl jmenován vedoucím Ústavu slavistiky na Filozofické fakultě Masarykovy univerzity v Brně, rok poté byl jmenován profesorem a v roce 1997 získal titul DrSc. v oboru dějiny a teorie slovanských literatur na základě práce \"Genologie a tvar literatury\". V roce 1998 byl zvolen předsedou českého komitétu slavistů a od tohoto roku také působí jako člen Mezinárodního komitétu slavistů. Od 1994 figuruje též jako odpovědný redaktor Sborníku prací Filozofické fakulty Masarykovy univerzity.\n\nMezi významná díla Ivo Pospíšila patří například \"Ruská románová kronika\" (1983), \"Labyrint kroniky\" (1986), \"Rozpětí žánru\" (1992) či \"Proti proudu\" (1992). Přispívá do řady českých i zahraničních odborných sborníků zabývajících se rusistikou a literární teorií. Je také autorem (či spoluautorem) vysokoškolských učebnic (\"Úvod do studia literatury pro rusisty\", \"Současná ruská literatura\"). Dále se autorsky podílel na knize \"Panoráma ruské literatury\" (1995), která se zabývá historií ruské literatury a také obsahuje překlady ruských děl do češtiny. Přispěl také ke vzniku \"Slovníku slovanských spisovatelů\" (1984) a \"Slovníku světových literárních děl\" (1988).\n\n\n\n"}
{"id": "909863", "url": "https://cs.wikipedia.org/wiki?curid=909863", "title": "Bombshell (album)", "text": "Bombshell (album)\n\nBombshell je druhé soundtrackové album z amerického hudebního televizního seriálu \"Smash\". Vyšlo ve Spojených státech dne 12. února 2013 prostřednictvím Columbia Records. Během prvního týdne se prodalo 16 000 kusů alb, ke konci prvního květnového týdne počet prodaných alb vzrostl na 26 000.\n\nAlbum je rozděleno na dvě jednání. Všechny písně jsou původní a zazněly v seriálu během první a druhé série.\n"}
{"id": "909864", "url": "https://cs.wikipedia.org/wiki?curid=909864", "title": "Kožuchovce", "text": "Kožuchovce\n\nKožuchovce jsou obec na Slovensku v okrese Stropkov. První zmínka o obci je z roku 1618.\n"}
{"id": "909865", "url": "https://cs.wikipedia.org/wiki?curid=909865", "title": "Jakušovce", "text": "Jakušovce\n\nJakušovce jsou obec na Slovensku v okrese Stropkov. První zmínka o obci je z roku 1454.\n"}
{"id": "909866", "url": "https://cs.wikipedia.org/wiki?curid=909866", "title": "Povodí Chrudimky", "text": "Povodí Chrudimky\n\nPovodí Chrudimky je povodí řeky 2. řádu a je součástí povodí Labe. Tvoří je oblast, ze které do řeky Chrudimky přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Svratky, na východě povodí Loučné a na západě povodí Doubravy a severu povodí menších přítoků Labe. Nejvyšším bodem povodí je s nadmořskou výškou 805,7 m Šindelný vrch v Žďárských vrších. Rozloha povodí je 866,21 km² a nachází se zcela na území Česka.\n\nNa území Česka se správou povodí zabývá státní podnik Povodí Labe, závod Pardubice, provozní středisko Pardubice.\n\n"}
{"id": "909869", "url": "https://cs.wikipedia.org/wiki?curid=909869", "title": "Ontologické jazyky", "text": "Ontologické jazyky\n\nOntologický jazyk neboli jazyk pro zápis ontologie je v informatice seznam výrazů popisující nějakou ontologii.\n\nV informatice, tedy z informačního pohledu (na rozdíl od filozofické ontologie), se ontologie definuje (podle T. Grubera) jako explicitní specifikaci konceptualizace, tedy jako prezentovaná specifikace systému pojmů modelujících určitou část světa či znalostní modely. Zjednodušeně řečeno jde o vyjádření znalostí ve formě poznatků. Ontologie slouží k podpoře vzájemné komunikace a porozumění.\n\nProtože ontologie slouží k prezentaci nějaké skutečnosti, je nutné, aby byl vytvořen nějaký formát této prezentace, k tomu slouží ontologické jazyky (jazyky pro zápis ontologií). Ty jsou v základu formální (nejběžnější a nejvíce používané; množina konečných slov), semiformální (částečně strukturovaný volný text) nebo neformální (glosáře) a je jich ohromné množství. Níže budou představeny jen ty nejzákladnější, nebo ty, které vytvořily nějaký historický mezník.\n\nCyc je jedním z prvních projektů (od roku 1984) zabývající se zachycováním znalostí. Pro prezentaci používal tento projekt jazyk CycL, který využíval základy funkcionálního jazyka LISP. CycL se skládá z tzv. mikroteorií, které představují vzájemně provázaná dílčí tvrzení. CycL má plnou vyjadřovací účinnost z predikátové logiky kombinovanou s prvky z rámcových jazyků.\n\nJazyk Ontolingua vznikl začátkem 90. let. Vycházel také částečně z jazyka LISP a je nadstavbou jazyka KIF (Knowledge Intarchange Format). Jazyk Ontolingua umožňuje sdílení ontologie v rámci odborných komunit používajících vzájemně nekompatibilní znalostní systémy. Základními konstrukty tohoto jazyka jsou definice tříd, relací a funkcí. Ontolingua byla ve své době velmi rozšířeným jazykem.\n\nOCML (Operational Conceptual Modelling Language) byl vyvinut jako „vylepšený“ jazyk Ontolingua a později byl také někdy nazýván jako „operacionální Ontolingua“. V OCML je možné zapsat i jakoukoliv aplikaci, která nemusí s ontologiemi vůbec souviset. Jazyk OCML se kromě místa svého vzniku (Open Univerzity ve Velké Británii) příliš nerozšířil.\n\nJazyk OKBC (Open Knowledge Base Connectivity) vznikl jako ekvivalentní jazyk k jazyku ODBC (Open Database Connectivity). Tento jazyk, respektive univerzální rozhraní, umožňoval komunikaci mezi rámcově-orientovanými znalostními systémy.\n\nXOL (eXtensible Ontology Language) byl vyvinut hlavně pro sdílení struktury znalostí o genovém výzkumu, pro kteréžto jiný jazyk doposud nevyhovoval. Jednalo se prakticky o odlehčenou verzi jazyka OKBC. Šlo zde o propojení ontologií a značkovacích jazyků, novinkou zde bylo již zakotvení v syntaxi XML.\n\nJazyk SHOE (Simple HTML Ontology Extension) byl prvním jazykem, který vznikl v roce 1996 pro potřebu přidání sémantiky k webovým stránkám. Tento jazyk umožňoval vkládat do zdrojového kódu webových stránek metadata o objektech a ontologie, které definovaly sémantiku těchto metadat. Princip tohoto jazyka byl poměrně jednoduchý, dnes je již nepoužívaný.\n\nJazyk Ontobrooker vznikl ve stejné době a ze stejných důvodů jako jazyk SHOE. Rozdíl je pouze v architektuře těchto jazyků, kdy Ontobrooker je centralizovaný a pro ontologie a anotace nepoužívá jednotný jazyk. Dnes je jazyk Ontobrooker používaný jen pro firemní intranety.\n\nNa konci 90. let dvacátého století po vytvoření metadatového standardu konsorciem W3C – jazyku RDF (Resource Description Framework) – bylo nutné, aby sémantická metadata, respektive ontologické jazyky, byly s tímto standardem kompatibilní. Začaly tedy vznikat sémantické jazyky orientované na RDF, jako například RDFS nebo DAML.\n\nResource Description Framework slouží tedy pro reprezentaci struktury metadat a popisu sémantiky, vzniká tak sémantický web. Jde zde o nahrazení stromové struktury webu grafovou strukturou. RDF používá tři základní prvky, a to subjekt, predikát (vlastnost subjektu) a objekt (hodnota vlastnosti). Subjekt a objekt, tedy zdroj (resource), se specifikuje pomocí URI (Uniform Resource Identifier).\n\nRDFS (RDF Schéma) je prvním (vznikl v roce 1999) sémantickým jazykem orientovaným na RDF. Obohacuje RDF o prvky z objektových systémů (třídy,relace, omezení a další). RDFS definuje specifický význam (způsob interpretace) určitým predikátům a zdrojům, nerozlišuje mezi třídami a individuály. RDFS ale na druhou stranu od původních ontologických jazyků nepodporuje lokalizaci (kontext) subjektů a objektů.\n\nDAML (DARPA Agent Mark-up Language) je projekt, který byl zahájen roku 2000 a byl sponzorován vojenskou institucí DARPA. Účelem tohoto projektu bylo vytvoření jazyku pro RDF, který by měl větší možnosti, nabízel lepší vyjadřovací schopnost než jazyk RDFS.\n\nVznikl nejprve jazyk DAML-ONT, který vycházel z předchozích výzkumů ontologických jazyků. Poté vznikl jazyk OIL (Ontology Inference Layer) založený na kombinaci deskripční logiky, XML, RDF a jazyka OKBC-Lite. Sloučením jazyku DAML-ONT s jazykem OIL pak vznikl jazyk DAML+OIL, který je momentálně stále používán pro psaní webových ontologií.\n\nJazyk OWL (Web Ontology Language) je ontologický jazyk vytvořený pod záštitou konsorcia W3C, který navazuje na formát DAML+OIL. Jazyk OWL poskytuje prostředky definování tříd, jejich vlastností a vzájemných vztahů, to vše v kombinaci s logickými prostředky deskripční logiky umožňuje vyjádření omezení na konceptech (třídách) a poskytuje více prostředků pro definování tříd a odvozování.\n\nJazyk OWL byl předložen poprvé v roce 2001, po úpravách pak pod garancí W3C byl uveden do provozu v roce 2004. OWL Tvoří celou rodinu jazyků pro prezentaci znalostí ve formě ontologií, a to OWL lite, OWL DL a OWL full.\n\nOWL lite verze je ze všech nejjednodušší. Je založena na deskripční logice, její sémantice a inferenčních mechanismech.\n\nOWL DL verze je založena na stejném principu jako OWL lite. Poskytuje tvůrcům ontologií například větší možnosti v odvozování.\n\nOWL full verze je založena na sémantice kompatibilní s RDFS. Je určena vyspělým tvůrcům ontologií. Využívá se zde konstruktorů datových typů, modifikací již hotových OWL ontologií.\n\nWikidata mají vlastní nativní sémantiku, ale podle plánů budou umět export do formátů RDF, OWL, JSON.\n\n"}
{"id": "909873", "url": "https://cs.wikipedia.org/wiki?curid=909873", "title": "Bžany (okres Stropkov)", "text": "Bžany (okres Stropkov)\n\nBžany jsou obec na Slovensku v okrese Stropkov. První zmínka o obci je z roku 1372./\n\n"}
{"id": "909874", "url": "https://cs.wikipedia.org/wiki?curid=909874", "title": "Země Erika Rudého", "text": "Země Erika Rudého\n\nZemě Erika Rudého (\"Eirik Raudes Land\") je označení, které používali Norové pro oblast na východě Grónska, na kterou si činili nárok.\n\nPrvními evropskými osadníky v Grónsku byli Norové, které vedl Erik Rudý. Přesto v roce 1814, když se rozdělili království Dánsko-Norsko, přiřkla Kielská smlouva Dánům zámořská území: Grónsko, Island, Faerské ostrovy a Panenské ostrovy. Když se v roce 1905 rozpadla Švédsko-norská unie, objevily se v norské politice snahy o znovupřipojení Grónska. V roce 1919 norský ministr zahraničí Nils Claus Ihlen potvrdil svrchovanost Dánska nad Grónskem výměnou za to, že Dánové podpořili norský nárok na Špicberky. Roku 1921 vypověděli Dánové z Grónska všechny cizince, ale v roce 1924 dovolili Norům provozovat lov zvěře a velrybářství na severovýchodním pobřeží.\n\n27. června 1931 norský polárník a lovec Hallvard Devold založil v Myggbuktě (Komáří záliv) rozhlasový vysílač a vztyčil nad ním norskou vlajku. Argumentoval tím, že Dánové území nijak nevyužívají, takže z hlediska mezinárodního práva je to země nikoho. 12. července 1932 byla vyhlášena Země Erika Rudého mezi 71° 30' a 75° 40' severní šířky jako součást Norského království (západní hranice nebyla oficiálně stanovena, běžně se za ni pokládal okraj ledovce). Guvernérem se stal cestovatel a spisovatel Helge Ingstad. Dánsko podalo žalobu a 5. dubna 1933 rozhodl Stálý dvůr mezinárodní spravedlnosti v jeho prospěch a nařídil Norům, aby území vyklidili. Za druhé světové války znovu vznesl nárok na Zemi Erika Rudého Vidkun Quisling, ale nacistické Německo ho nepodpořilo.\n\n"}
{"id": "909875", "url": "https://cs.wikipedia.org/wiki?curid=909875", "title": "Grip Games", "text": "Grip Games\n\nGrip Games je české vývojářské studio soustřeďující se na tvorbu her pro konzole Playstation. Nejúspěšnějšími tituly studia jsou Foosball 2012 a One Epic Game, které vyšlo i pro mobilní zařízení.\n\n\n"}
{"id": "909876", "url": "https://cs.wikipedia.org/wiki?curid=909876", "title": "Daniel Sunjata", "text": "Daniel Sunjata\n\nDaniel Sunjata (* 30. prosince 1971, Evanston, Illinois, Spojené státy americké, jako Daniel Sunjata Condon) je americký filmový, televizní a divadelní herec. Jeho nejznámější rolí je Franco Rivera v televizním seriálu \"Zachraň mě.\"V roce 2013 se objevil v roli Paula Briggse v seriálu \"Graceland\". Aktuálně hraje jednu z hlavních rolí v seriálu \"Notorious\".\n\nNarodil se a vyrostl v Chicagu ve státě Illinois. Je adoptovaným synem policejního dispečera a pracovníka zabývajícího se občanskými právy. Má irské, německé a africko-americké kořeny.\n\nAbsolvoval na Mount Carmel High School v Chicagu, kde se hrál na dvou celostátních fotbalových mistrovství. Vystudoval bakalářské studium na Florida A&M University a University of Louisiana v Lafayette. Poté získal magisterský titul v oboru dramatických umění na New York University's Tisch School of the Arts.\n\nPrvní role přišla se seriálem \"Sex ve městě\". Ve filmu \"Brother to Brother\" si zahrál roli Langstona Hughse a roli Jamese Holta, návrháře si zahrál ve filmu \"Ďábel nosí Pradu\". Jako hasič, Franco Rivera, se objevil v seriálu \"Zachraň mě\" (2004–11). V roce 2012 si zahrál ve snímku \"Temný rytíř povstal\". Za roli v Broadwayské produkci \"Take Me Out\" získal cenu Theatre World Award a nominaci na ceny Tony a Drama Desk Award. V roce 2016 se začal objevovat v hlavní roli seriálu \"Notorious,\" vysílaném na americké stanici ABC.\n\n"}
{"id": "909878", "url": "https://cs.wikipedia.org/wiki?curid=909878", "title": "Internationale Jänner Rallye 2013", "text": "Internationale Jänner Rallye 2013\n\nInternationale Jänner Rallye 2013 byla 1. soutěž European Rally Championship 2013. Soutěž měla 18. asfaltových zkoušek se sněhem, které se konaly 4. – 5. ledna 2013. První zkouška byla naplánována na pátek v 8:21 SEČ.\n\nInternationale Jänner Rallye se jela jako 30. ročník. Soutěž začala v pátek v 8:21 SEČ první rychlostní zkouškou, kterou vyhrál Jan Kopecký. V pátek se jela 1. etapa a měla 10 rychlostních zkoušek, které měčily 139,28 km. V sobotu se jela poslední 2. etapa, která měla 8. rychlostních zkoušek a měřila 109,18 km. Celkově soutěž měřila 248,46 km.\n\nhttps://web.archive.org/web/20130908084721/http://www.jaennerrallye.at/de/home.html\n"}
{"id": "909879", "url": "https://cs.wikipedia.org/wiki?curid=909879", "title": "Měděnec (tvrz)", "text": "Měděnec (tvrz)\n\nTvrz Měděnec (též Kupferberg) stávala na blíže neznámém místě v obci Měděnec, pravděpodobně v jeho centru.\n\nStatek Mědenec (tehdy uváděn jako \"Hora Kupferberg\") je poprvé doložen k roku 1449 jako majetek Viléma ze Šumburku. Tehdy spadala pod Funkštejn, v roce 1466 přešla pod Perštejn a v roce 1512 pod Šumburk. V roce 1543 došlo k rozdělení panství, kdy část vlastnil Hanuš z Fictumu a druhou část získali páni ze Šumburku a v roce 1544 Jindřich Šlik. Pravděpodobně někdy v této době byla na fictumské části statku vystavěna tvrz, poprvé zmíněna v roce 1577 jako majetek Volfa, Jetřicha a Kašpara z Fictumu. V roce 1597 jej Kašpar prodal jáchymovskému mincmistrovi Kryštofovi z Taubenreutu. V roce 1628 prodala vdova po Kryštofovi, Voršila z Taubenreutu, svůj díl statku Jindřichu Šlikovi z Holíče. Ten připojil obě části Měděnce k Hauenštejnu. V této době zároveň přestala tvrz plnit reprezentativní funkci. Obecně se soudí, že zanikla již v 17. století, ale podle nejnovějších poznatků to vypadá, že zcela splynula s hospodářským dvorem a zanikla až při budování silnice v letech 1970-1971.\n\n"}
{"id": "909880", "url": "https://cs.wikipedia.org/wiki?curid=909880", "title": "Tesla Model S", "text": "Tesla Model S\n\nTesla Model S je elektrický osobní automobil vyráběný firmou Tesla Motors. Poprvé byl představen v roce 2009 na Motor Show ve Frankfurtu jako prototyp. Prodávat se začal v červnu roku 2012 ve Spojených státech amerických. Za rok 2013 prodala společnost Tesla Motors 22 450 kusů Modelu S. V červnu 2015 překročil globální kumulativní prodej 75 000 kusů. Tento elektromobil byl automobilovými magazíny Automobile Magazine a Motor Trend vyhodnocen jako automobil roku 2013. Zároveň získal ocenění za nejlepší novinku roku, nejlepší vynález roku a nejlepší zelené auto roku. V současné době patří podle crashtestů k nejbezpečnejším autům na trhu.\n\nModel S byl navržen automobilovým návrhářem Franzem von Holzhausenem. Automobil dostal během výzkumu a předběžného vývoje krycí jméno \"WhiteStar\". Model S byl poprvé ohlášen v tiskové zprávě 30. června 2008 a první prototyp tohoto vozidla byl představen na tiskové konferenci 26. března 2009.\n\nV únoru roku 2008 bylo oznámeno, že společnost Tesla Motors plánuje nabídnout také provedení s rozšířením dojezdu. Toto provedení by bylo osazeno benzínovým motorem, který by prodloužil dojezdovou vzdálenost, ale při pozdějších revizích byl tento motor odstraněn. Na ekologické konferenci GoingGreen v září roku 2008 CEO Tesla Motors Elon Musk prohlásil, že Tesla bude vyrábět pouze elektrické automobily.\n\nTesla vyrábí svůj Model S ve vlastní továrně v kalifornském Fremontu s rozlohou 510 000 m. Pro evropský trh Tesla sestavuje a distribuuje svoje automobily ze svého evropského distribučního centra v nizozemském Tilburgu. Automobily jsou sestaveny a vyzkoušeny v kalifornském Fremontu. Akumulátor, elektrický motor a ostatní díly jsou rozebrány a samostatně odeslány do Tilburgu, kde jsou vozy opět sestaveny. Toto centrum sídlí v 18 900 m velké průmyslové budově, která slouží také jako dílna a sklad náhradních dílů. Tesla očekává, že energie, která se spotřebuje na výrobu Modelu S se „vrátí“ už po prvních 16 000 najetých kilometrech.\n\nPři slavnostním otevření továrny ve Fremontu 22. června 2012 dostalo svá auta prvních deset zákazníků. Výroba vzrostla z původních 15-20 sestavených aut za týden v srpnu 2012 na asi 1000 aut za týden v roce 2015.\n\nV říjnu roku 2015 ohlásila společnost Tesla Motors, že vyjednávají s čínskou vládou o tamní výrobě svých elektromobilů. Místní výroba by mohla snížit prodejní ceny všech modelů o třetinu. Cena Modelu S začíná ve Spojených státech amerických zhruba na $76 000, zatímco v Číně začíná na ¥673 000, což je po zdanění a dalších poplatcích v přepočtu asi $106 000. Elon Musk objasnil, že výroba nadále zůstane ve Spojených státech amerických, ale pokud bude v Číně dostatečně velká poptávka po novém Tesla Modelu 3, tak by mohla být továrna postavena v Číně už rok po uvedení tohoto nového modelu. Tuzemská výroba v Evropě bude rovněž záležet na poptávce po Modelu 3.\n\nModel S je vyráběn v několika provedeních s různými motory a různými akumulátory. Jeho varianta P85 má vodou chlazený třífázový asynchronní elektromotor o výkonu 310 kW (416 koní). S tímto motorem dokáže Model S zrychlit z 0 na 100 km/h během 4,3 sekund a dosahuje maximální rychlosti 210 km/h. Tyto údaje jsou v poměru k jeho váze 2100 kg velmi dobré. Motor včetně veškeré řídící elektroniky je uložen v zadní nápravě, kterou pohání. Elektromobil napájí li-ion baterie o kapacitě 85 kWh, na kterou je schopen ujet 265 mil (426 km). Tato vysoká dojezdová vzdálenost z něj v současné době dělá elektromobil s nejvyšším dojezdem na trhu. Výrobce udává spotřebu 24 kWh na 100 km, což je zhruba ekvivalentem pro 2,6 l benzinu na 100 km. Baterie je uložena v podlaze vozu a zajišťuje velmi nízké těžiště a zároveň zajišťuje velmi dobrou tuhost a pevnost karoserie. K elektromobilu dostanete nabíječku, kterou můžete připojit do 400 V zásuvky, s její pomocí se mu každou hodinu dobije dost energie na 100 km dojezdu. Zároveň Tesla Motors také staví takzvané supernabíječky kolem hlavních silničních tahů v Americe, Evropě a Asii. Takováto supernabíječka je schopna dobít polovinu kapacity baterie během 20 minut.\n\nInteriér vozu působí velmi luxusně a první čeho si všimnete je jeho 17\" dotykový displej umístěný uprostřed palubové desky. S jeho pomocí můžete ovládat vozidlo nebo získat přístup k internetu přes integrovaný internetový prohlížeč.\nAutomobil je uzpůsoben pro 5 + 2 cestujících. To znamená, že klasicky usadí 5 dospělých lidí a pokud máte prázdný kufr, tak je schopen pojmout ještě další dvě děti. V kufru jsou totiž pod krytem, zhruba v místě rezervy, schovaná dvě menší sedadla, která po rozložení pohodlně usadí dvě děti, které pak sedí zády ke směru jízdy a ven se dívají zadním oknem. Takto vybavené vozidlo má dvojitý zadní nárazník pro zvýšenou ochranu dětí. V případě složení sedadel získáte 1800 litrů místa pro náklad. Navíc je zavazadlový prostor také vpředu pod kapotou, v místech kde u automobilů se spalovacím motorem bývá motor.\n\n<br>\n\nVšechny Modely S vyrobené koncem září roku 2014 a novější jsou vybaveny kamerou, umístěnou v horní části čelního skla, čelně orientovaným radarem, umístěným ve spodní masce chladiče, a ultrazvukovými echolokačními senzory, umístěnými v předním a zadním nárazníku, které poskytují 360 stupňové ochranné pásmo okolo automobilu. Toto vybavení umožňuje Modelu S detekovat dopravní značky, dělící čáry mezi jízdními pruhy, překážky a ostatní vozidla. Volitelný „technologický balíček“ za $2500 umožňuje tomuto systému, kromě standardního adaptivního tempomatu a varování o změně jízdního pruhu, také aktivování semiautonomního řízení a parkovacích schopností. Nové modely, prodávané od 9. října 2014, mají možnost zapnout autopilota, který v mnoha situacích umožňuje řízení bez používání rukou. Automobily s touto možností přijímají aktualizace pro software autopilota bezdrátově, stejně tak jako všechny ostatní Modely S přijímají bezdrátově obecné aktualizace.\n\nSedmou verzi softwaru, která přidala schopnost autopilota, vydala společnost Tesla Motors ve Spojených státech v polovině října 2015.\n\nPodle slov Elona Muska byl Model S navržen jako počítač na kolech: „Model S jsme ve skutečnosti navrhli jako velmi důmyslný počítač na kolech. Tesla je stejně tak softwarovou, jako hardwarovou společností. Velmi velkou část Tesly tvoří její softwarová divize ze Silicon Valley. Na aktualizaci automobilu pohlížíme stejným způsobem jako na aktualizaci vašeho telefonu nebo počítače.“\n\nPodle Muska „se bude automobil průběhem času učit“ a zároveň se bude učit i od ostatních automobilů.\n\nModel S je jedním z mála automobilů, které získaly pětihvězdičkové bezpečnostní ohodnocení ze zkoušek Euro NCAP a NHTSA (Národní úřad pro bezpečnost silničního provozu) zároveň.\n\nCena nejnižšího modelu začíná na $70 070 bez DPH a bez započtení federální dotace na elektromobily, což je v přepočtu něco přes 1,4 miliónu korun. Do Evropy se tento vůz začal dovážet začátkem třetího čtvrtletí roku 2013 a jeho cena začíná na €55 090 bez DPH, tedy asi 1,5 miliónu korun.\n\nV polovině roku 2017 začal internetový obchod Alza.cz v České republice prodávat varianty 75D a 100D za ceny začínající na třech milionech korun.\n\n"}
{"id": "909881", "url": "https://cs.wikipedia.org/wiki?curid=909881", "title": "Willy van der Kuijlen", "text": "Willy van der Kuijlen\n\nWilhelmus „Willy“ Martinus Leonardus Johannes van der Kuijlen (* 6. prosince 1946, Helmond, Nizozemsko) je bývalý nizozemský fotbalista, který hrával na pozici útočníka a velkou většinu své kariéry strávil v klubu PSV Eindhoven. Jeho socha stojí před vchodem Philips Stadionu, kde PSV hraje svá domácí utkání. S 311 góly je nejlepším střelcem Eredivisie v historii.\n\nV letech 1964–1981 hrál v PSV Eindhoven. Je to historicky nejlepší střelec Eredivisie, dal celkem 311 gólů, z toho 308 v dresu PSV, tři v dresu Maastrichtu.\n\nWilly van der Kuijlen se stal celkem třikrát v dresu PSV nejlepším střelcem Eredivisie, během sezóny 1965/66 vsítil 23 branek (o prvenství se podělil s Pietem Kruiverem z Feyenoordu), v sezóně 1969/70 jich nasbíral 26 a v ročníku 1973/74 jich nasázel do sítí soupeřů 27. V ročníku 1974/75 se stal nejlepším střelcem Poháru vítězů pohárů. Půl sezóny strávil v nizozemském klubu MVV Maastricht, kariéru ukončil v celku VV Overpelt v belgické druhé lize.\n\nV letech 1966–1977 nastupoval za nizozemskou fotbalovou reprezentaci. Svůj reprezentační debut absolvoval 23. března 1966 proti hostujícímu týmu Západního Německa, přátelský zápas Nizozemsko prohrálo 2:4. Zúčastnil se kvalifikace na Mistrovství světa 1970 a kvalifikace na Mistrovství Evropy 1976. Ve druhé jmenované vstřelil 3. září 1975 hattrick Finsku, domácí Nizozemsko porazilo severského soupeře 4:1. Willy van der Kuijlen nikdy nehrál na některém z vrcholových fotbalových turnajů (MS, EURO).\n\nCelkem odehrál v nizozemské reprezentaci 22 zápasů a vstřelil v nich 7 branek.\n\nPo ukončení aktivní hráčské kariéry zůstal ve spojení s PSV, kde později pracoval jako skaut a trenér mládeže. V roce 2000 vedl např. mladého Klaase-Jana Huntelaara, který se také později stal nejlepším střelcem Eredivisie (v letech 2006 a 2008).\n\n"}
{"id": "909887", "url": "https://cs.wikipedia.org/wiki?curid=909887", "title": "Turecká menšina v Bulharsku", "text": "Turecká menšina v Bulharsku\n\nTurci ( , \"Bălgarski turci\"; ) jsou nejpočetnější etnickou menšinou na území Bulharska. Podle různých údajů čítají půl miliónu až jeden milión osob. Společně s Pomaky (muslimy slovanského/bulharského původu), Rómy a dalšími skupinami představují muslimskou náboženskou menšinu, která tvoří 11 % z celkového počtu obyvatel Bulharska. Etničtí Turci jsou většinou sunnitští muslimové, pouze menší skupiny jsou šíitské. Obývají především oblast Kardžalijska v jihovýchodní a východní části pohoří Rodopy a některé oblasti v severovýchodním Bulharsku. Turecké obyvatelstvo je převážně venkovské, žije však také v několika větších městech, např. v Kardžali a Momčilgradu ve východních Rodopech a v Šumenu či Razgradu v severovýchodním Bulharsku.\n\nHistorie Turků jakožto menšiny v Bulharsku začíná roku 1878, kdy se z Osmanské říše vydělilo autonomní Bulharské knížectví. V době osvobození zpod turecké nadvlády tvořili Turci nejméně 1/3 obyvatelstva. Nová státní ideologie, založená na pravoslaví a odkazu středověké bulharské státnosti, nemohla přijmout kulturu a správní organizaci staletého utiskovatele. Tudíž sociální postavení této menšiny v novém státě sláblo. Na tomto procesu se podepsalo více faktorů. Nejdůležitějším z nich bylo postupné omezování tradičního vzdělávacího systému, neustávající emigrace a program pozápadňování Bulharska. V jeho rámci došlo k bourání rozsáhlých městských struktur osmanské architektury. Všechny stavby – mešity, lázně, medresy – se staly symbolem úhlavního nepřítele národního státu a v následujících letech byly buď záměrně zničeny, nebo ponechány svému osudu. Avšak až do druhé světové války nebyli Turci v Bulharsku národně uvědomělou skupinou, jejich vědomí společné svébytnosti vycházelo pouze z náboženské příslušnosti k islámu.\n\nO Turcích jako o národnostní skupině lze tedy hovořit až v 2. polovině 20. století. Postoj komunistického režimu vůči nim byl proměnlivý a závisel na celkovém směřování stranické ideologie. Avšak turecká menšina zůstávala v očích socialistické vlády přece jen hrozbou. Na základě ústavy z roku 1947 sice získali relativně velký prostor pro zachování kulturní autonomie, ale náboženské školy byly dále zestátňovány a postupně zesvětštěny. Na základě bulharsko-turecké dohody odešlo v emigrantské vlně v letech 1950–1951 na 150 000 bulharských Turků. S nástupem generálního tajemníka Todora Živkova (1954) restrikce vůči menšinám ještě zesílily s jasným cílem úplné asimilace.\n\nZásadním krokem v této otázce bylo v letech 1958–1960 zastavení vydávání tisku v turečtině a zavedení výuky pouze v bulharském jazyce na všech stupních škol. Turečtina zůstala jen jako volitelný předmět. Nejvážnější překážkou v asimilaci Turků bylo samozřejmě náboženství. Proto počátkem šedesátých let komunistické vedení vyvinulo silně ateizační snahy, byl tak například snížen počet imámů. Na základě výsledků sčítání lidu v roce 1965 se vláda opět zabývala vystěhováním části turecké menšiny. Následně tedy v letech 1969 až 1978 odešlo dalších 130 000 Turků. Zesílený tlak na asimilaci menšin vyvrcholil v polovině osmdesátých let násilným přejmenováváním Turků (což bylo oficiálně úřady pojmenováno jako \"obrodný proces\", v němž mělo muslimským menšinám být umožněno se národnostně „obrodit“ a „vrátit ke svým kořenům“, tj. bulharství a pravoslaví), což mělo za následek velkou emigrací v roce 1989, kdy z Bulharska odešlo 320 000 Turků (následujícího roku se však zhruba polovina z nich vrátila). \n\nPo pádu komunistického režimu, zde vznikl prostor pro politické zaštítění, jak Turků, tak ostatních menšin. V dubnu 1990 vznikla strana s názvem Hnutí za práva a svobody (DPS), která byla a je politickou reprezentací menšin v Bulharsku. Prvotní cíle strany byly: odstranění následků tzv. obrodného procesu, legální návrat muslimských jmen a možnost znovunavrácení půdy, kterou mnozí kvůli emigraci prodali. Časté útoky od bývalých komunistů a celková politická situace v Bulharsku přiměla už v polovině devadesátých let vedení strany k upuštění od výlučně etnické orientace. Její stanovy a program jsou proto dodnes formulovány na širokém základě a deklarují záštitu práv všech etnických a náboženských skupin v Bulharsku. Je tedy bez debaty, že má tato strana velkou zásluhu na současném postavení turecké menšiny.\n\nTurecká menšina dnes zaujímá, prostřednictvím Hnutí za práva a svobody, významné postavení rozhodující třetí síly v politickém boji dvou hlavních bulharských politických stran. Po obnovení náboženských práv a svobod po pádu komunistického režimu se v muslimských obcích také poměrně rychle a zcela samovolně obnovil náboženský život. Turkům bylo uznáno právo na získávání vzdělání v mateřském jazyce. Avšak většina z nich toto právo z praktických důvodů využívá pouze ojediněle. V současnosti fungují v Bulharsku tři islámské státní střední školy (v městech Ruse, Šumen a Momčilgrad) s kombinovanou světskou a náboženskou výukou, které jsou zařazeny do obecného vzdělávacího systému, přičemž fungování středních islámských škol v Bulharsku je částečně sponzorováno zahraničními islámskými nadacemi. Ve státních školách byla také v roce 2001 celoplošně zavedena výuka náboženství jako nepovinného předmětu.\n\n"}
{"id": "909890", "url": "https://cs.wikipedia.org/wiki?curid=909890", "title": "I Never Met a Wolf Who Didn't Love to Howl", "text": "I Never Met a Wolf Who Didn't Love to Howl\n\nI Never Met a Wolf Who Didn't Love to Howl je původní píseň představená ve čtvrté epizodě první série amerického televizního seriálu \"Smash\", s názvem The Cost of Art. Píseň složili dvorní skladatelé seriálu, Marc Shaiman a Scott Wittman, ale v prostředí seriálu ji napsala skladatelská dvojice Tom Levitt (Christian Borle) a Julia Houston (Debra Messing) a píseň je jedním z hudebních čísel, které se objeví v připravovaném muzikálu o životě Marilyn Monroe s názvem \"Bombshell\".\n\nV epizodě tuto píseň zpívá nejprve Ivy Lynn (Megan Hilty) ve zkušebně. Potom píseň znovu zazpívá, na narozeninové party, kterou pořádá Derek Wills (Jack Davenport) pro svého kamaráda Lyla Westa (Nick Jonas). Producentka Eileen Rand (Anjelica Huston) totiž požádá Ivy, aby píseň zazpívala, aby se Lyle rozhodl být jedním z investorů muzikálu. Ivy píseň tedy zpívá, i s pomocí od Julie, Ellise Boyda (Jaime Cepero), Michaela Swifta (Will Chase) a Lyla, před Lylovými hosty.\n\nPíseň je opakována v patnácté epizodě první série, s názvem Bombshell, kde ji zpívá Karen Cartwright (Katharine McPhee), konečná volba na Marylin, jako píseň již přímo na jevišti a v kostýmech, v přípravách na nadcházející veřejné generálky muzikálu v Bostonu.\n\nPíseň byla vydána jako singl na iTunes a na Amazonu. Je dostupná také na albu \"Bombshell\", kde ji zpívá Hilty spolu s ostatními, tedy verze z epizody The Cost of Art.\n"}
{"id": "909896", "url": "https://cs.wikipedia.org/wiki?curid=909896", "title": "Hluchiv", "text": "Hluchiv\n\nHluchiv (; – \"Gluchov\") je město v Sumské oblasti na Ukrajině. Leží na řece Esmaň v blízkosti hranice s Ruskou federací zhruba 100 kilometrů na severovýchod od Konotopu a 140 kilometrů na severozápad od Sum.\n\nHluchiv je poprvé zmíněn v roce 1152 v Ipaťjevském letopise. V letech 1320 až 1503 byl součástí Litevského velkoknížectví, pak byl součástí Moskevského velkoknížectví. V roce 1618 se stal v rámci Republiky obou národů součástí Koruny polského království a v roce 1644 dostal od Vladislava IV. Vasy magdeburská městská práva. V roce 1654 se na základě Perejaslavské rady stal součástí Ruska. V roce 1664 v rámci Rusko-polské války Hluchiv neúspěšně obléhalo polské vojsko Jana Kazimíra II. V roce 1708 sem Petr Veliký přenesl z Baturynu sídlo kozáckého hejtmanátu, což výrazně přispělo k rozvoji města.\n\nPřes Hluchiv prochází Evropská silnice E101 Moskva – Kyjev a začínají zde Evropská silnice E38 vedoucí do kazašského Šymkentu a Evropská silnice E101 vedoucí do Trosny v Orelské oblasti v Rusku.\n\n"}
{"id": "909907", "url": "https://cs.wikipedia.org/wiki?curid=909907", "title": "Čas ve vyprávění", "text": "Čas ve vyprávění\n\nČas je charakterizován jako posloupnost trvání a střídání fází ve vývinu jevu nebo procesu příběhu. Vypravování je postup přednesu nějaké skutečnosti (informace, příběh). Čas má v literární teorii a sémiotice postavení teoretického nástroje.\nČas v díle je důležitým měřítkem, jak nám jsou podávány informace z průběhu děje. Čas je kategorie gramatická, morfologická a sémantická vlastnost slov, které slouží k vyjádření příběhu a ztvárnění časových rozměrů.\n\nČas vyprávění je dvojího typu: první je čas, který potřebujeme k přečtení. Díla nevnímáme v jednom okamžiku, ale vjemy z něj si vytváříme čtením a přemýšlením. Druhý je čas, který nám určitá kniha nastiňuje, neboli trvání děje v knize. Například divadelní hra může pro diváka trvat 2 hodiny, zatímco postihne děj, který se odehrál ve 3 letech.\n\nOtázkou času v literárním díle je kompozice (časová posloupnost literárního díla).\nAutor vyjadřuje děj v toku událostí, jak se staly.\n\nNěkdy je třeba, aby pro pochopení přítomna bylo čtenáři nahlédnuto i do minulosti. V takových případech se spisovatelé uchylují k retrospektivě. Tento postup je používán především v moderní časové próze a detektivkách. Zjednodušeně můžeme říci, že posloupnost je zpětná, autor ze začátku odhalí konec a v průběhu knihy nás seznamuje s událostmi, jak se odehrály, zatímco čtenář už ví, jak příběh dopadne.\n\nDílo obsahuje více příběhů, které jsou složeny do hlavního děje. \n\nV jedné chvíli se čtenář seznamuje s více časovými rovinami najednou. \n\nKdyž se v díle prolínají časové a místní roviny.\n\nZe střípků příběhů se postupně vytváří jednolitý děj, který začíná dávat smysl.\nDěj je odvíjen jako sled dějů, týkajících se pouze jedné osoby.\n\nV díle ho čtenář nevnímá, je zobrazován jako tok plynoucího času a čtenář ho ztotožňuje s časem reálným.\n\nJedná se o čas, kdy hrdina prožívá nějaký vjem velmi silně. Čas se jakoby zpomaluje, a vyprávění se dostává do obrátek. Tento čas je využívám především ve chvílích úmrtí, kdy je třeba notná dávka dramatičnosti.\n\nReálný nebo historický časoprostor reflektovaný a osvojený v literárním díle v podobě chronotopu.\nJedná se o dynamiku a subjektivitu vnímání posloupnosti děje.\nJe daný postupy autora při psaní, slovní a větnou skladbou vět, frekvencí dějů.\n\nMá specifickou funkci realizace inscenace dramatu. Kdy se i minulost odehrává v přítomnosti diváka v sále a stává se tak estetickou současností. V klasicismu vedla dvojznačnost k přísnému zavedení tzv. dramatických jednot (děj, čas, prostor) podle antického dramatu. \nLineární čas dramatického děje, který je ztvárněný dramatickou inscenací, je rozdělen na čas přítomného diváka a čas totožný s časem hry – divák ho vnímá jako současnost.\n\nJe to časový postup, při kterém autoři srovnávají čas společenský a přírodní. Jarní období je chápáno jako čas zrodu, zatímco podzim a zima umírání. Setkáme se s ním v Erbenově Kytici v baladě Štědrý den; Hana se na jaře vdá – nový život, Marie na podzim umře.\n\nJedná se o církevní čas. Děj v tomto čase se odehrává ve dnech svátků a nejen svátků, ale i dní, kdy je známo, že se dějí nadpřirozené věci. Příkladem je opět Karel Jaromír Erben a jeho Poklad opět ze sbírky Kytice.\n\nAutor při použití tohoto časového postupu zasazuje nejvýznamnější události děje do dne, který je pro postavy důležitý. Můžeme mít den pozitivní i negativní. Při pozitivním se dějí věci kladné, zatímco při záporném věci nepotěšující a komplikující. \n\nV tomto časovém postupu nemůžeme očekávat velké časové rozpětí. Jedná se typ, kdy se autor uchyluje k jedné význačné hodině, kdy se odehrává určitá událost. Vyskytuje se také u Erbena a krásným příkladem je Polednice (sbírka Kytice), která přichází vždy v poledne. Hlavními časovými mezníky v tomto postupu je právě poledne nebo půlnoc.\n\nUrčitý děj má vymezenou časovou lhůtu, do kdy se má stát. Příkladem jsou Jiráskovi Psohlavci.\n\nGérard Genette – dělí časové pozice na čtyři typy. Nejběžnější z nich je narace „pozdější“ (vyprávění v minulém čase), dále rozlišuje naraci „dřívější“ (můžeme se setkat i s pojmem „prediktivní“ – prorocký; vyprávění probíhá v přítomném nebo budoucím čase), „souběžnou“ či „simultánní“ (vyprávění v čase přítomném, je současný s dějem) a „vloženou“ mezi okamžiky děje. Věnuje se i pojmu trvání, který spolčuje s pojmem „rychlost vyprávění“ je definována jako poměr mezi délkou vyprávění a délkou textu.\n\nRené Wellek a Austin Warren – rozlišují čas fabulární, syžetový a narační, to je čas prožívaný v rámci narační struktury prózy. \n\nDimitrij Sergejevič Lichačov – čas řadil na čas v rámci syžetu bez jakékoliv souvislosti s historickým časem, tzv. „uzavřený“, a čas vložený do širšího časového proudu „otevřený“. V jiných souvislostech se zmiňuje o čase empirickém, zobrazeném, syžetu, autora, čtenáře všechny představují prvky uměleckého díla. \n\nEdmund Husserl – zajímá se o vnitřní časové vědomí. Každý čtenář je obohacen minulými a budoucími cíli, ty se projevují jako „protence“ (očekávání) a „retence“ (znalost) čteného literárního díla.\n\n"}
{"id": "909908", "url": "https://cs.wikipedia.org/wiki?curid=909908", "title": "Rudolfův pramen", "text": "Rudolfův pramen\n\nRudolfův pramen je minerální voda pro léčebné využití a tedy přírodní léčivý zdroj vody, definovaný lázeňským zákonem 164/2001 Sb. vyvěrající v Mariánských lázních jako přírodní železnatá kyselka s diuretickými účinky. Vyznačuje se vysokým obsahem vápníku, kdy poměr vápníku a hořčíku je 5:4, a z toho důvodu je jeho konzumace vhodná především pro doplňkovou léčbu osteoporózy. Má protizánětlivé a močopudné účinky.\n\nNejvíce se využívá u chorob ledvin a močových cest. Rudolfových pramenů je několik, Rudolf I. a II. se užívají pouze ke koupelím a původní Rudolfův pramen je dodnes hojně využíván k pitným kúrám a stáčení do lahví. Pavilon Rudolfova pramene se nachází v městské části Úšovice. Leží zhruba 350 metrů jihovýchodně od kolonády Ferdinandova pramene v lázeňském parku. V blízkosti pavilónu je také vedeno potrubí pramene vtékající do Úšovického potoka. Je také sveden trubkami do stáčírny a do pavilonu Křížového pramene a na kolonádu Karolinina a Rudolfova pramene.\n\nPůvodně se nazýval Luční, protože vyvěral na loukách. Následně svůj název získal podle korunního prince Rudolfa, následníka trůnu Františka Josefa I. Rudolfův pramen původně vytékal na pastvině jako luční kyselka. Tepelský klášter tyto louky chtěl odkoupit od úšovického sedláka, který prameny nevyužíval. První rozsáhlejší úpravy byly prováděny v roce 1820. Až v letech 1865 se podařilo získat draze koupený pozemek v sousedství a vrtem pramen stáhnout. V roce 1902 byl pramen nově zachycený a následně se postavil pavilón. Od roku 1912 je také veden potrubím na kolonádu. V roce 1985 byl vybudován betonový základ a na něj postavena železná konstrukce, která podpírá ozdobné části kolonády.\n\nV současnosti je Rudolfův pramen využíván v lázeňských provozech Mariánských Lázní. Od léta roku 2016 je také k dispozici pro domácí pitné kúry ve spotřebitelských obalech. Balení probíhá v budovách první stáčírny a solivárny nad areálem kolonády Ferdinandova pramene.\nDenně od 6.30 do 17 hodin. Od října do dubna je pavilon pro veřejnost uzavřen. Pavilon Křížového pramene na kolonádě: denně 6.00–18.00 hodin. Kolonáda Karolinina a Rudolfova pramene: volně přístupný.\n\n"}
{"id": "909909", "url": "https://cs.wikipedia.org/wiki?curid=909909", "title": "Karolinin pramen", "text": "Karolinin pramen\n\nKarolinin pramen je pramen minerální vody v Mariánských Lázních. Má poměrně vyšší obsah hořčíku (poměr vápníku a hořčíku je 2:5), a proto se používá při různých urologických onemocnění a při léčbě ledvinových kamenů.\nNachází se v lázeňském centru Mariánských Lázní v pavilónu pod kostelem Nanebevzetí Panny Marie, na konci promenády vedoucí od Křížového pramene. Vyvěrá ve Skalníkových sadech při Reitenbergově ulici.\n\nOtevírací doba: Volně přístupný.\n\nPři onemocněních urologických, nefrologických, vhodné i pro doplnění magnezia. Doporučován při svalové únavě, bolesti pohybového aparátu (vysoký obsah hořčíku, diuretické účinky). Vzhledem k příznivému poměru vápníku a hořčíku je vhodný při léčbě močových kamenů.\n\nByl objeven roku 1809 a dříve se voda pila přímo u vývěru. Po rekonstrukcích potrubí byl tento pramen vyveden až na kolonádu Rudolfova pramene – dnešní kolonáda Karolinina a Rudolfova pramene. Několik let po objevení, roku 1811 byl kruhový pavilon zastřešen kopulí a osmi korintskými sloupy. Nejčastěji jako autor uváděn Josef Esch.\n\nNovou podobu získala kolonáda v roce 1823, velmi podobnou původní verzi. V roce 1870 sem byl z Úšovic přiveden potrubím Ferdinandův pramen. Dvě křídla se 24 sloupy se zbudovala až při rekonstrukci v roce 1872. V letech 1888-89 prošla kolonáda rekonstrukcí stavitelem Johannem Königem podle vídeňských architektů Miksche a Niedzielského. Novobarokní litinová konstrukce byla tehdy vyrobena v blanenských strojírnách.\n\nKdyž byl přiveden v roce 1912 i Rudolfův pramen, tak Karolinin byl na nějakou dobu zrušen a jímán v protějších lázeňských budovách pouze ke koupelím. Obnoven byl na své kolonádě až ing. dr. Benno Winterem v letech 1929–30. Během další rekonstrukce probíhající od roku 1975 byla postavena totožná kolonáda, ale o 20 metrů blíže k hlavní kolonádě Maxima Gorkého. Po nějaké době byla původní kolonáda zbořena. Po rozsáhlé rekonstrukci kolonády i celé promenády mezi Křížovým a Karolininým pramenem se slavnostní otevření konalo v roce 1981. Kolonáda ve své dnešní podobě byla otevřena v roce 1992 a k dispozici jsou zde dva prameny - Karolinin a Rudolfův.\n\nKarolinin pramen se původně nazýval Nový. Roku 1817 byl pojmenován na počest manželky císaře Františka I., císařovny Karoliny Augusty.\n"}
{"id": "909911", "url": "https://cs.wikipedia.org/wiki?curid=909911", "title": "Žebrová klenba", "text": "Žebrová klenba\n\nŽebrová klenba je klenba, jejíž klenbové zdivo je vyztuženo na líci (spodní ploše, patrné z interiéru pod klenbou) žebry, směřujícími od výběhů (klenebních patek; obvykle v koutech zaklenuté prostory) do vrcholu klenby – středu klenebního pole. Konstrukčně do jisté míry příbuzné klenby na rubu pásy či pruty tvořenými zesíleným zdivem či dekorativně upravenými příložkami obvykle nejsou označovány jako žebrové, ale podle tvaru klenební plochy (může jít o křížové klenby, kupole i plackové klenby, případně i klenby valené).\n\nPři zaklenutí prostory nad čtvercovým či mírně obdélným půdorysem s žebry na líci klenby sledujícími či vyztužujícími hrany klenebních ploch a protínajícími se ve vrcholu uprostřed klenebního pole mluvíme o žebrové křížové klenbě. Takové klenby jsou typické především pro evropskou pozdně románskou a raně a vrcholně gotickou architekturu (Gotická klenba). Lícová klenební žebra byla v této době většinou pojednána jako specifické architektonické prvky, členěné především různými profilacemi, jež se také s vývojem slohu proměňovaly; při uměleckohistorickém výzkumu jsou tak velmi často efektivní pomůckou pro chronologické zařazení doby vzniku památek. Součástí takové klenby jsou velmi často konzoly či sloupkové hlavice, podpírající výběhy žeber, a svorníky v průsečíku klenebních žeber, zpravidla kruhové, ale i jiných tvarů (čtyřlist - kvadrilob), často se sochařsky vytvořenou reliéfní výzdobou.\n\nV pozdní gotice se klenební umění velmi rozvinulo, přičemž se zejména postupně obohacovaly a komplikovaly klenební obrazce,zvané též i v češtině figury \n. Z patek vybíhalo více klenebních žeber, velmi často tvořících méně či více složité hvězdice (hvězdové klenby), vějířovité útvary (Anglie) či tzv. kroužené obrazce (kroužené klenby) s žebry v půdorysném průmětu vytvářejícími křivky, často tvořícími kompozice v podobě hvězdic či květů (Vladislavský sál v Praze, kostel sv. Mikuláše v Lounech, chrám sv. Barbory v Kutné Hoře).\nU hvězdových kleneb mohou být výběhy žeber i mimo kouty (kaple sv. Václava v chrámu sv. Víta v Praze, podobně věž tvrze v Tuchorazi). Klenební výběhy nabývají u staveb vyspělých stavebních a kamenických hutí velmi složitých forem s prostorovým pronikáním žeber, která nejednou ve virtuózních stereometrických hříčkách mohou zcela popírat původní statickou funkčnost žeber. Podobné tvůrčí snahy se projevují i v útvarech žeber vzájemně se různě protínajících, dotýkajících, či dokonce se sochařsky zpracovanými improvizovanými spoji. Napodobování přírodních motivů, navazující na církevní i světskou symboliku, se projevilo v transformaci žeber do podoby větví (královská oratoř v chrámu sv. Víta v Praze, sloupová síň na zámku v Bechyni) či dokonce lidského těla (Hassfurt, Ritterkapelle). V některých případech jsou takto konstrukční klenbová žebra rozvinuta v doplňujících nástěnných malbách.\n\nK vrcholům klenebního umění na území nynější České republiky náleží prostorově náročně komponované klenby projektované Benediktem Rejtem (Jezdecké schody Vladislavského sálu na Pražském hradě a šnekové schodiště tamtéž).\n\nV podélných prostorách se aditivní řazení klenebních polí (pozdně románské až vrcholně gotické stavby) mění v tom smyslu, že se stírají rozhraní mezi jednotlivými poli, a to např. v důsledku toho, že šikmo směřující (diagonální) žebra probíhají do sousedního pole – navázáním polí pak často vznikají tzv. síťové klenby (vysoký chór chrámu sv. Víta v Praze). Podobně jsou spojovány a proplétány hvězdové či kroužené obrazce pozdně gotických kleneb.\n\nProblematika je však velmi rozsáhlá. Výše uvedený základní přehled doplňují méně frekventované obkročné klenby (např. závěr kostela sv. Michala v Opatovicích na Novém Městě v Praze), klenby s volnými (visutými) žebry a svorníky (sakristie a jižní předsíň chrámu sv. Víta v Praze; kostel Panny Marie v Mostě) a četné další varianty.\n\nV renesanci se ve střední Evropě zejména u sakrálních staveb jako ohlas či doznívání gotického slohu používala častěji žebra iluzívní (tedy nesouvisející s konstrukcí klenbového zdiva), zhotovená např. ze štuku či tvarových cihel (loď kostela sv. Václava na Zderaze v Praze na Novém Městě).\n\nV baroku bylo užití klenebních žeber na líci klenby spíše ojedinělé. V Čechách a na Moravě se však na několika stavbách uplatnila štuková žebra, tvořící zejména hvězdové či kroužené obrazce – tento sloh tzv. barokní gotiky uplatnil ve svém díle především architekt Jan Blažej Santini-Aichel). Naopak bylo v baroku časté vyztužení kleneb rubovými žebry či příložkami, zatímco líce byly ozdobené jen plochými štukovými obrazci či rámy nebo velmi oblíbenými freskami (např. s malovanými iluzívními průhledy do nebes s mýtickými scénami).\n\nV novější době se žebrové klenby uplatnily především v období historizujících slohů zejména ve druhé polovině 19. století na stavbách novogotických, při romantických rekonstrukcích např. hradních zřícenin či kostelů i jejich dostavbách (příčná loď a trojlodí chrámu sv. Víta v Praze).\n\nTaké se zrodem uvědomělé památkové péče (od poloviny 19. století) souvisejí snahy o slohové doplňování dříve zřícených či podstatněji změněných staveb (např. arkádové ochozy nádvoří hradu Zvíkova, ambity Anežského kláštera v Praze).\n\nDekorativní působivost žebrových kleneb i jejich symbolické uplatnění (nebeská klenba) vedly od středověku i k zobrazování žebrových kleneb jako vhodného pozadí či prostředí pro světecké scény v kostelích, ale také pro zobrazení událostí z panovnických dvorů apod.\n\nV menším měřítku se klenby staly i součástí drobné architektury (např. baldachýny nad oltáři či významnými náhrobky) či sochařské výzdoby staveb (baldachýny nad sochami v ostěních portálů či na příporách klenby; hradní kaple na hradě Křivoklát) i oltářních nástavců.\n"}
{"id": "909913", "url": "https://cs.wikipedia.org/wiki?curid=909913", "title": "Silnice II/379", "text": "Silnice II/379\n\nSilnice II/379 je silnice II. třídy v Česku, která spojuje Velkou Bíteš a Vyškov. Dosahuje délky 71 km.\n\nV letech 2017 a 2018 má dojít k opravám křižovatky silnic II/379 a III/3792 mezi Velkou Bíteší a Křovím.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n\nOkres Blansko – Jihomoravský kraj\n\nOkres Vyškov – Jihomoravský kraj\n"}
{"id": "909915", "url": "https://cs.wikipedia.org/wiki?curid=909915", "title": "Ambrožovy prameny", "text": "Ambrožovy prameny\n\nAmbrožovy prameny v Mariánských Lázních jsou slabě mineralizované železnaté kyselky s obsahem oxidu uhličitého a s vysokým obsahem železa. Tento pramen tvoří tři vývěry podobného chemického složení. Ambrožovy prameny vyvěrají ve třech vývěrech v prostoru mezi společenským domem Casino a Centrálními lázněmi.\n\nPro vysoký obsah železa se užívají u některých forem chudokrevnosti a pro svůj diuretický účinek také při onemocnění močových cest, zejména při lithiáze. Pro své močopudné účinky se používá k léčbě onemocnění ledvin. Pramen je volně přístupný.\n\nAmbrožův pramen byl pojmenován podle opata tepelského kláštera z 18. století – Jeronýma Ambrože, který usiloval o zpřístupnění těchto zdrojů nemocným lidem. Dříve se mu také říkalo pramen Lásky. Prameny lásky se rozdělují: 1. vývěr – pro svobodné, 2. vývěr – pro vdané a ženaté a 3. vývěr – pro rozvedené, je tedy potřeba pít ze správného pramene. První zmínka je z roku 1760. Pramen byl zachycen roku 1807. Roku 1812 byl překryt dřevěným pavilónkem empírového slohu. V roce 1826 tu byl postaven novogotický zdobený dřevěný pavilón, který sloužil až do roku 1925. Poté tu byla zbudována dnešní úprava místa se třemi vývěry pramene v prohlubni parku vedle Centrálních lázní.\n\n"}
{"id": "909917", "url": "https://cs.wikipedia.org/wiki?curid=909917", "title": "Heart for Sale", "text": "Heart for Sale\n\nHeart for Sale je druhé studiové album belgického zpěváka-skladatele Toma Diceho, které bylo vydáno 3. května 2012. Deska se v Belgii vyšplhala na jedenáctou příčku.\n\n"}
{"id": "909918", "url": "https://cs.wikipedia.org/wiki?curid=909918", "title": "Never Say Die Vol. 2", "text": "Never Say Die Vol. 2\n\nNever Say Die Vol. 2 je druhé kompilační album nahrávacího studia Never Say Die. Obsahuje nejnovější skladby interpretů patřících pod tento label. Bylo vydáno 21. dubna 2013.\n\n"}
{"id": "909919", "url": "https://cs.wikipedia.org/wiki?curid=909919", "title": "Seznam jezer v Konžské demokratické republice", "text": "Seznam jezer v Konžské demokratické republice\n\nSeznam jezer v Konžské demokratické republice (francouzsky jezero - \"lac\", ngalsky jezero - \"etímá\"). Tabulka obsahuje přehled jezer v Konžské demokratické republice s plochou přes 100 km².\n"}
{"id": "909920", "url": "https://cs.wikipedia.org/wiki?curid=909920", "title": "Alexandřin pramen", "text": "Alexandřin pramen\n\nAlexandřin pramen je minerální pramen vyvěrající v Mariánských Lázních. Chemickým složením, ale i chutí je velmi podobný Rudolfovu prameni. Kousek od Alexandřina pramene vyvěral v minulosti Alfrédův pramen, který již kvůli slabé vydatnosti postupně zanikl. Jejich vývěry od sebe byly pouhých 120 cm.\nNachází se na začátku parku pod hotelem Cristal.\n\nOtevírací doba: Volně přístupný.\n\nV první polovině 19. století zde tekl pouze slabý pramínek. V roce 1873 byla objevena kyselka díky stavbě nedaleké banky. Při novém jímání na počátku 19. století, kdy byla cílem větší vydatnost pramene, byl objeven nový pramen pojmenovaný Alfrédův po opatovi Alfrédovi Clementso. Do roku 1957 vyvěral v parku pod hotelem Cristal. V tomto roce byl původní dřevěný pavilon zbořen. V letech 1984-85 zde byly provedeny vrty pro následné užívání vody, ale nový altán se postavil až o mnoho let později v roce 2006–2007. Pramen byl těsně po objevu nazván jako Giselin. Následně však získal název podle velkovévodkyně Alexandry z Mecklenburska, která byla návštěvnicí lázní. Původně se mu díky podobnosti s Křížovým pramenem říkalo „Mírný Křížový“ nebo „Jemný Křížový“.\n"}
{"id": "909921", "url": "https://cs.wikipedia.org/wiki?curid=909921", "title": "Silnice II/385", "text": "Silnice II/385\n\nSilnice II/385 je silnice II. třídy v Česku, která spojuje silnici I/19 u Olešné a silnici I/43 u České. Dosahuje délky 48 km.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n"}
{"id": "909923", "url": "https://cs.wikipedia.org/wiki?curid=909923", "title": "Antonínův pramen", "text": "Antonínův pramen\n\nAntonínův pramen je minerální voda s vysokým obsahem kysličníku uhličitého. Je to osvěžující kyselka stáčená jako stolní voda, jemné chuti oblíbená zejména mezi obyvateli města.\n\nVyvěrá při Palackého ulici v městské části Úšovice.\n\nOtevírací doba: Volně přístupný veřejnosti.\n\nKostel, podle něhož se pramen jmenuje, byl postaven v roce 1790. Původní dřevěný přístřešek byl v roce 1986 nahrazen novým moderním pavilonem, jehož autorem je architekt M. Brix. Pavilon je 13,5 m vysoký a vyrobený z kovu a dřeva.\n\n"}
{"id": "909926", "url": "https://cs.wikipedia.org/wiki?curid=909926", "title": "Lomonosov", "text": "Lomonosov\n\nLomonosov (), do roku 1948 Oranienbaum (), je město v západním Rusku na pobřeží Finského zálivu, dnes součást Petrohradu.\n\nMěsto bylo pojmenováno po významném ruském vědci Michailu Vasiljeviči Lomonosovovi. Starší německý název \"Oranienbaum\" odkazuje na dynastii Oranžských (nizozemsky \"Oranje\"). Ve znaku však města je vyobrazen pomerančovník - něm. \"Orangenbaum\", tudíž se zjevně jedná následek chybného překladu.\n\nPřímo naproti městu leží v zálivu pevnost Kronštadt na ostrově Kotlin, k němuž vybíhá dlouhá kosa, po které dnes vede petrohradský automobilový okruh. Ve městě se nacházejí cenné stavby z carské éry a parky. U moře je pomník námořníkům padlým při obraně Leningradu.\n\nSídlo vzniklo kolem někdejší usedlosti, kterou dal v roce 1710 přebudovat na velkolepý palác regent a svého času faktický vládce Ruské říše Alexandr Menšikov s úmyslem přesunout sem své sídlo. V průběhu 18. století byl palácový komplex s rozsáhlým parkem rozšířen. K povýšení na město došlo v roce 1783. V roce 1908 bylo město elektrifikováno.\n\nMěsto se dostalo do moci bolševiků v roce 1918, kdy byl zřízen místní sovět. Odtud řídili Trockij a Tuchačevskij potlačení Kronštadtského povstání. Za druhé světové války byl u kosy ke Kronštadtu potopen křižník Aurora, který, zčásti potopen a posazen na dno, se značnou měrou podílel na obraně Leningradu. Přestože bylo město značně poškozeno a ulice vedoucí ke kose (Kosaja) byla úplně celá zničena, nebylo toto území německou armádou nikdy dobyto. Po válce byl název změněn na Lomonosov, a to po vědci Michailu Lomonosovovi.\n\nNarodil se zde dne 17. června 1882 (5. června podle juliánského kalendáře) světoznámý hudební skladatel Igor Fjodorovič Stravinskij.\n\nV domě č. 4 na ulici Kosaja velmi často pobýval u svého strýce známý ruský spisovatel, zvaný Poe východu, Alexandr Romanovič Běljajev.\n"}
{"id": "909927", "url": "https://cs.wikipedia.org/wiki?curid=909927", "title": "Josef Marek (sochař)", "text": "Josef Marek (sochař)\n\nJosef Marek (2. května 1913 Nové Město nad Metují – 29. prosince 1980 Náchod) byl český akademický sochař.\n\nKamenosochařskému řemeslu se vyučil u svého otce. Ve věku dvaceti pěti let se na jeden rok stal hospitantem řezbářského oddělení školy bytového průmyslu v Praze, v letech 1939–1944 absolvoval pražskou Umělecko-průmyslovou školu. Po osvobození studoval v letech 1945–1947 sochařství na Akademii výtvarných umění v Praze u profesora Karla Pokorného.\n\nŽil a pracoval v Novém Městě nad Metují.\n\n"}
{"id": "909931", "url": "https://cs.wikipedia.org/wiki?curid=909931", "title": "Jan Kašpar (básník)", "text": "Jan Kašpar (básník)\n\nJan Kašpar, vlastním jménem Jan Havel (* 9. května 1950 Praha) je český básník a pedagog. Ve své tvorbě se zaměřuje na dospívající mládež.\n\nJan Kašpar se narodil 9. května 1950 v Praze. Více než třicet let pracoval jako novinář (např. v týdeníku \"Mladý svět\", v před i popřevratové \"Tvorbě\", v literární příloze Práva \"Salon\"). Především v 80. a 90. letech dvacátého století se věnoval tvorbě poezie. Významný je jeho přínos do poezie pro děti a mládež, protože právě v ní se zaměřil na čtenáře tzv. \"apoetického věku\". Směřování poezie k pubescentnímu čtenáři bylo v 80. letech poměrně převratné. Do té doby se mělo za to, že poezii potřebují jen mladší děti, že starší čtenáři se zaměřují na věcné informace - proto tzv. \"apoetický věk\". Přitom právě mladí potřebují pochopení a podporu v jejich nejistotách a obtížích. Jan Kašpar se dokázal vžít do mentality a cítění mládeže a nastavil mladým čtenářům nezaujaté a zároveň chápavé zrcadlo.\n\nV letech 2005-2008 autorsky spolupracoval s hradeckým divadlem Drak (např. \"Alenka zamilovaná\", \"Carmen 20:07, Sedmá vlna\"). V té době napsal několik písňových textů pro Luboše Pospíšila, Bohumila Zatloukala a Jiřího Šlupku Svěráka. Od roku 1996 je stálým spolupracovníkem Českého rozhlasu 3 - Vltava, pro který připravuje pořad Osudy. Od roku 2002 je kmenovým redaktorem nakladatelství Krásná paní, je šéfredaktorem jeho knižní produkce. Od roku 2004 působí na Fakultě humanitních studií Univerzity Karlovy v Praze jako učitel (lektor) a jako výkonný redaktor časopisu Lidé města (Urban People).\n\nJe svobodný, je otcem jedné dcery a tří synů. Žije v Žirovnici na Vysočině.\n\n\n"}
{"id": "909934", "url": "https://cs.wikipedia.org/wiki?curid=909934", "title": "Kostel svaté Máří Magdaleny (Arnoltice)", "text": "Kostel svaté Máří Magdaleny (Arnoltice)\n\nKostel svaté Máří Magdaleny je památkově chráněná sakrální stavba v Arnolticích ve Frýdlantském výběžku. Zbudován je na návrší v severních partiích obce západně od silnice I/13.\n\nPrvní zmínka o kostele je z roku 1404, avšak odborné výzkumy dochovaných konstrukcí umisťují jeho vznik ještě o sto let dříve. Spodní část věže (pod zvonová okna) a také západní část lodi, jež má oproti ostatním částem stavby menší šířku, pochází z doby gotiky. Roku 1604 byl do kostelní věže pravděpodobně zavěšen zvon. Ten zhotovil zvonař Jáchym von Kyaw. Nacházely se zde i dva další menší zvony. Ty však byly během válečných let zrekvírovány.\n\nOkolní obec se však rozrůstala a kostel svou velikostí tak přestal vyhovovat jejím nárokům. Proto v letech 1738 a 1739 došlo k barokní přestavbě kostela podle návrhu pražského stavitele Jacoba Schödela na náklady hraběte Filipa Josefa Gallase, majitele místního panství. Postavila se větší loď, presbytář zakončený ve tvaru podkovy, sakristie ve tvaru obdélníka na severní straně na severní straně presbytáře a v jižních částech se vybudovala hranolová předsíň. Obě boční strany lodi byly obohaceny vybudováním tribun a ve staré části se zřídila kruchta. Věž kostela navíc dostala nové zakončení.\n\nRoku 1894 proběhla oprava kostela, které ovšem nepřinesla žádné změny vnější podoby stavby. V kostele se konají nedělní bohoslužby a je také využíván pro pravidelné spinetové koncerty.\n\nVýchodně od kostela je rozcestník značených turistických cest nazvaný „Arnoltice“, odkud vedou zelené turistické značky na rozcestí pojmenovaná „Bulovský potok – východní rozcestí“ a „Horní Pertoltice“.\n\n\n"}
{"id": "909952", "url": "https://cs.wikipedia.org/wiki?curid=909952", "title": "Riedlova jeskyně", "text": "Riedlova jeskyně\n\nRiedlova jeskyně (neboli \"Riedelova jeskyně\") je jeskyní umělou, vytvořenou v první polovině 20. století těžbou pískovce na svahu Břidličného vrchu u Dolního Prysku v okrese Česká Lípa.\n\nPodzemní prostory se nacházejí v pískovcích březenského souvrství středního turonu a coniaku. Zdejší rozpadavý pískovec obsahuje místy polohy slepenců a jílovité a jílovitopísčité vložky.\n\nS těžbou písku zde započali místní obyvatelé po roce 1900. Posledním majitelem pozemku byl Ernst Riedel, podle něhož je jeskyně pojmenována. V podzemních prostorách byl písek těžen do roku 1940. Surovina byla používána místními skláři jako brusivo a pravděpodobně též jako stavební materiál. Vznikla zde postupně velká členitá podzemní prostora, v níž bylo zanecháno 11 podpěrných pilířů. Délka jeskyně je 50 metrů, šířka dosahuje 36 metrů. Do podzemních prostor vysokých až 2,7 metru vedly dříve tři vchody, nyní je zachován a označen jeden, opatřený mříží. Strop jeskyně byl proti zřícení zabezpečen 11 mohutnými pilíři.\n\nZ důvodu výskytu chráněných druhů netopýrů je Riedelova jeskyně pro veřejnost uzavřena. Kolem jeskyně je vedena stezka s místním, červeným značením kolem Břidličného vrchu (499 m.), která pokračuje od Dolního Prysku k přírodní památce Pustý zámek s pozůstatky hradu Fredevald, vzdálené od Riedelovy jeskyně zhruba 1 km severním směrem. Do přilehlé obce Dolní Prysk je vedena autobusová doprava, železniční trať ČSD 8c Česká Kamenice - Kamenický Šenov - Česká Lípa byla zrušena v roce 1979.\n\n\n"}
{"id": "909954", "url": "https://cs.wikipedia.org/wiki?curid=909954", "title": "Muret", "text": "Muret\n\nMuret je francouzské město v departementu Haute-Garonne v regionu Midi-Pyrénées. V roce 2009 zde žilo 23 864 obyvatel. Je centrem arrondissementu Muret a kantonu Muret.\n\n"}
{"id": "909959", "url": "https://cs.wikipedia.org/wiki?curid=909959", "title": "FK Náchod", "text": "FK Náchod\n\nFK Náchod je fotbalový klub z Náchoda, který v sezóně 2019 /2020 hraje Divizi C (4. nejvyšší soutěž).\n\nFotbal má v Náchodě dlouholetou tradici již od roku 1901. Je to jeden z historicky nejúspěšnějších oddílů bývalého východočeského kraje. Klub byl oficiálně založen 27. března 1901 na první řádné valné hromadě v náchodském hotelu “U Beránka“ jako SK Náchod a před druhou světovou válkou byl stabilním účastníkem nejvyšší Československé ligy, ve které se nejlépe umístil na šestém místě v sezónách 1930/31, 1935/36 a 1937/38.\n\nZajímavostí je, že fotbalisté Náchoda, jako první český fotbalový tým hráli v Anglii. Jedním z největších úspěchů je přátelský zápas s jedním z nejlepších týmů světa - FC Barcelonou.\n\nV meziválečném období patřil tento klub k elitě v rámci celé republiky. V poválečném období sláva trochu povadla, ale i tak patřil oddíl k nejlepším v kraji.\n\nPo další změně společenských poměrů, v roce 1994 se oddíl přejmenoval na SK a od 1.7.2001 vznikl společný projekt sousedních klubů s názvem FK Náchod-Deštné. Tento tým se probojoval až do ČFL, kde působil do sezóny 2008/2009. Po sestupu do divize hraje Náchod v poklidném středu tabulky a věnuje se hlavně mládeži. Má 12 týmů, z toho 1 tým mužů, ostatní je mládež.\n\nKlub má k dispozici 2 travnaté plochy v Bělovsi, z toho druhá je umělá tráva třetí generace, po domluvě přístupná i pro veřejnost.\n\nPřed začátkem ročníku 2011/12 se klub znovu osamostatnil a hraje pod názvem FK Náchod\n\n\n\nFrantišek Mareš I 117,\nJaroslav Nývlt 112,\nJaroslav Dobeš 107,\nKarel Zítko 101,\nFrantišek Stejskal 93,\nFrantišek Kuchta 92,\nOldřich Nývlt 91,\nKarel Schloger 74,\nRudolf Kos 71,\nRudolf Šafr 65\n\nFrantišek Kuchta 53,\nKarel Schloger 47,\nOldřich Nývlt 30,\nEmil Habelt 17,\nFrantišek Benda I 16,\nJosef Tichý II 16,\nJindřich Čermák 12,\nRudolf Toman 12,\nŠtefan Bíro 11,\nLudvík Koubek 10,\n\n\n"}
{"id": "909960", "url": "https://cs.wikipedia.org/wiki?curid=909960", "title": "Aignan", "text": "Aignan\n\nAignan je francouzská obec v departementu Gers v regionu Midi-Pyrénées. V roce 2011 zde žilo 760 obyvatel. Je centrem kantonu Aignan.\n\nAvéron-Bergelle, Bouzon-Gellenave, Castelnavet, Couloumé-Mondebat, Loubédat, Loussous-Débat, Lupiac, Margouët-Meymes, Pouydraguin, Sabazan\n\n\"Počet obyvatel\" \n\n\n"}
{"id": "909972", "url": "https://cs.wikipedia.org/wiki?curid=909972", "title": "Masseube", "text": "Masseube\n\nMasseube je francouzská obec v departementu Gers v regionu Midi-Pyrénées. V roce 2011 zde žilo 1 600 obyvatel. Je centrem kantonu Masseube.\n\nBellegarde, Bézues-Bajon, Esclassan-Labastide, Labarthe, Lourties-Monbrun, Panassac, Pouy-Loubrin,\n\n\"Počet obyvatel\" \n\n\n"}
{"id": "909985", "url": "https://cs.wikipedia.org/wiki?curid=909985", "title": "Hypercompe scribonia", "text": "Hypercompe scribonia\n\nHypercompe scribonia (bez českého jména; přeložitelné jako přástevník leopardí) je motýl z čeledi přástevníkovitých. Vyskytuje se především na jihu a východě Spojených států a v Mexiku. Kromě nového latinského jména je také stále možné používat staré pojmenování Ecpantheria scribonia.\n\nRozpětí křídel tohoto druhu se pohybuje kolem 8 centimetrů. Křídla jsou zářivě bílá s elegantním vzorem černých skvrn, kdy některé jsou plně černé a některé jsou pouhými obrysy. Zadeček je tmavě modrý s oranžovými značkami, samci mají po straně žlutý pruh. Končetiny jsou černé s bílými pruhy. Dospělí jedinci jsou zásadně nočními tvory a vylétají převážně až po západu slunce (Fullard & Napoleone 2001).\n\nHousenka přástevníka (v angličtině zvaná \"Wooly bear\", tedy \"Ochmýřený medvídek\") je pokryta tlustou vrstvou černých štětin. Mezi jednotlivými tělními segmenty má červené či oranžové pruhy, které se stanou nápadnými v okamžiku, kdy se housenka při obraně schoulí do klubíčka.\n\nHousenka žere rozsáhlou řadu listů širokolistých rostlin, jako banánovníky, pampelišky a fialky:\n"}
{"id": "909995", "url": "https://cs.wikipedia.org/wiki?curid=909995", "title": "Albert Rusnák", "text": "Albert Rusnák\n\nJméno a příjmení Albert Rusnák nosí více osob:\n\n"}
{"id": "909999", "url": "https://cs.wikipedia.org/wiki?curid=909999", "title": "Lemúel", "text": "Lemúel\n\nLemúel (též Lemóel, hebr. לְמוּאֵל) byl starověký mudrc a král na neurčeném místě. \n\nO jeho životě není nic známo. V bibické Knize přísloví se zachoval jeho mudroslovný výnos, obsahující napomenutí královy matky.\n\nNěkteří bibličtí komentátoři pokládají jméno Lemúel jen za jedno ze jmen krále Šalomouna (v tom případě by původkyní napomenutí byla Šalomounova matka Batšeba). Jiní mají Lemúela za pohanského (neizraelského) krále z oblasti Mezopotámie.\n\n"}
{"id": "910003", "url": "https://cs.wikipedia.org/wiki?curid=910003", "title": "Wim Kieft", "text": "Wim Kieft\n\nWillem „Wim“ Cornelis Nicolaas Kieft (* 12. listopadu 1962, Amsterdam, Nizozemsko) je bývalý nizozemský fotbalista, který hrával na pozici středního útočníka. Byl zdatným hlavičkářem.\n\nV Nizozemsku hrál za dva slavné kluby AFC Ajax a PSV Eindhoven, s oběma získal trofeje. Působil i v zahraničí, v Itálii v klubech Pisa SC a Turín FC a ve Francii v Girondins Bordeaux.\n\nV sezóně 1981/82 se stal v dresu Ajaxu nejlepším střelcem Eredivisie s 32 vstřelenými brankami. Získal tak evropskou Zlatou kopačku. S Pisou vyhrál v sezóně 1985/86 Středoevropský pohár (Mitropa Cup). V sezóně 1986/87 byl v dresu Turína s pěti vstřelenými góly mezi čtveřicí nejlepších střelců Poháru UEFA (společně s ním ještě Brazilec Paulinho Cascavel, Fin Jari Rantanen a krajan Peter Houtman). S PSV zase získal v roce 1988 prestižní Pohár mistrů evropských zemí. Králem střelců Eredivisie se stal ještě jednou - v ročníku 1987/88.\n\nZdroj:\nV letech 1981–1993 nastupoval za nizozemskou fotbalovou reprezentaci. Svůj reprezentační debut absolvoval 1. září 1981 v přátelském utkání proti domácímu Švýcarsku, Nizozemsko prohrálo 1:2, Kieft odehrál první poločas.\n\nZúčastnil se tří vrcholových fotbalových turnajů Mistrovství světa 1990, Mistrovství Evropy 1988 (zisk zlaté medaile) a Mistrovství Evropy 1992 (zisk bronzové medaile). Celkem odehrál v nizozemské reprezentaci 42 zápasů a vstřelil v nich 11 branek.\n\nPo ukončení aktivní hráčské kariéry pracoval jako fotbalový znalec pro některé televizní stanice (např. RTL). Jeho syn Robbin byl také fotbalistou, vyrůstal v mládežnických akademiích Ajaxu a FC Groningen.\n\n"}
{"id": "910009", "url": "https://cs.wikipedia.org/wiki?curid=910009", "title": "Automatická indexace", "text": "Automatická indexace\n\nAutomatická indexace je automatický proces redukce textu pomocí počítačového programu za účelem získání relevantních pojmů, které výstižně charakterizují jeho obsah. Vybrané pojmy se mohou nechat v přirozeném jazyce, nebo jsou přiřazeny k heslům řízeného slovníku selekčních jazyků. Takto vybrané výsledky se částečně překrývají s výstupy, které vytvořili lidští indexátoři, avšak určitá část výsledků, které nejsou shodné, je podrobena dalšímu výzkumu. Ten by se měl pokusit najít odpovědět, jak tyto postupy sjednotit a pomoci zpřesnit automatickou indexaci, tak jak to umí lidští indexátoři.\n\nNicméně nejedná se pouze o jedinou technologii. Je zde využita řada dalších metod. Jde o kombinaci indexovacích algoritmů, statistických měření, jazykových analýz atd. Algoritmy mohou být nastaveny i tak, že neprozkoumávají pouze plný text, ale využívají i struktury daného dokumentu, jako jsou nadpisy, záhlaví a odstavce.\n\nNejčastěji se dělí na dva typy: slovní indexaci (automatická extrakce) a pojmová indexaci (automatické přiřazování). Hlavní rozdíl těchto typů automatické indexace je v jednoduchosti jejich aplikace. Slovní indexace vybírá přímo z plného textu dokumentu takové termíny, které vyjadřují jeho obsah. Kdežto u pojmové indexace, kde se může částečně využít metody automatické extrakce, jde o simulování intelektuální indexace tím způsobem, že jsou porovnávány termíny z řízeného slovníku se slovy z plného textu.\n\nLexikální analýza identifikuje jednotlivá slova a sousloví v plném textu dokumentu. Největší problém je právě v rozpoznání zkratek nebo sousloví, které jsou na identifikaci značně složitější. Počítačový program na základě zvolených algoritmů identifikuje jednotlivá slova pomocí mezer a spojovníků, přičemž může ještě normalizovat formy sousloví, a to podle syntaktických, lexikálních a morfologických variant.\n\nNásleduje odstranění tzv. „stop“ slov. „Stop“ slova nemají žádnou informační hodnotu. Jde především o spojky, přeložky, částice nebo slovesa např. být. Tento proces se opírá o frekvenční analýzu výskytu slov amerického lingvisty a psychologa G. K. Zipfa. Zipfův zákon byl později aplikován při řešení úkolu automatického indexování. Na základě zákona se konstruovaly slovníky rešeršních slov a nevýznamových (stop) slov, které jsou základem pro automatické vyhledávání. Právě porovnáním textu a tohoto slovníku se „stop“ slova vyřazují.\n\nDalší krok je tzv. lemmatizace, která se snaží slova a sousloví vyskytující se v textu v různých tvarech daných gramatickými kategoriemi (číslo, pád atd.) převést na jejich základní gramatický tvar, tj. kmen nebo kořen označované termínem lemma. Tento postup provádí program tzv. lemmatizátor.\n\nS lemmatizací souvisí pojem stemming. U stemmingu je rozdíl v tom, že automaticky zkrácená slova na slovní kořeny se používají jak při indexování dokumentů, tak při vyhodnocování dotazu uživatele např. ve vyhledávači. Jelikož jde o automatickou funkci, nastává zde problém, který může negativně ovlivnit výsledky vyhledávání, neboť rozšiřuje množinu vyhledaných slov o nežádoucí dokumenty.\n\nZbylá slova, spíše jejich kořeny, jsou porovnány s termíny v řízených slovnících, deskriptorech, tezaurech nebo předmětových heslářích atp.\n\nKaždé slovo, které se dostalo až sem, má pro obsah textu různou důležitost, a právě vážení určuje selektivní sílu indexačního termínu daného slova. Termíny se váží podle těchto základních parametrů: pro váhu samotného termínu může být důležitá vlastní charakteristika, např. jeho slovní druh. Z hlediska významu jsou důležitější substantiva a adjektiva před ostatními slovními druhy. U ostatních slovních druhů proto platí, že buď získávají menší váhu, anebo jsou zařazeny do negativního slovníku. Roli ve váze termínu může hrát také délka textu nebo počet různých termínů v textu. Pro vážení termínu je také podstatný vztah termínu a textu (ovlivněný faktory kontextu termínu), frekvence termínu v textu (vychází se z předpokladu, že častěji používaný termín je relevantnější než ostatní), nebo umístění termínu ve specifické části textu (jako je např. název, abstrakt, nadpis kapitoly atp.). Další parametr určuje vztah termínu a všech dokumentů v databázi, kdy se určuje např. frekvence výskytu termínu v databázi.\n\nBěhem pojmové indexace se nejprve v plném textu identifikují termíny, které se posléze porovnávají se strukturovaným řízeným slovníkem (např. ve formě tezauru), znalostní bází, nebo s hesláři. Důležitou roli při porovnání hraje profil pojmu ve slovnících. Profil pojmu je tvořen základními charakteristikami, které určují daný pojem nebo se k němu přiřazují, jelikož mají vztah k jeho různým atributům. Na jejich základě se z nich vyberou příslušné relevantní indexační termíny, které odpovídají správnému profilu pojmu a které se shodují s termíny vybranými z plného textu dokumentu.\n\nI v pojmové indexaci se přes zdánlivě jednoduchý postup obsahuje řadu problémů, které jsou řešeny většinou na základě pravděpodobnostních modelu. Jedná se především o termíny, které se v textu přímo neobjevují (odkaz pomocí ukazovacího zájmena – \"to nedává smysl, kam ukazuje zájmeno? Mimo text?\") nebo které jsou vyjádřeny složitou kombinací termínu případně definicí. Problém může nastat také u profilu pojmu, ke kterému výraz z dokumentu není přiřazen kvůli nedostačujícímu důvodu.\n\nJakýkoli text je velmi složitou soustavou znaků a vzájemných vazeb, které se vyvíjely dlouhá staletí, a tak není divu, že přes sebedokonalejší algoritmy a vzorce počítačových programů se ještě nepodařilo dosáhnout takových výsledků jako u lidského mozku. Automatická indexace proto řeší několik závažných problémů, mezi které patří sousloví, homonyma, synonyma, jiný význam slov, citové zabarvení, proměnlivost významu slova v čase, nadřazenost a podřazenost termínů, složité vazby mezi termíny, termín vystihující obsah, který není v textu obsažen, nebo termín, který slovník vůbec neobsahuje.\n\nPři využití automatické indexace musíme mít na paměti především to, že kvalitní zpracování obsahu textu umožňuje kvalitní vyhledávání. Asi největší a nejrozšířenější vliv tohoto postupu je u vyhledávače společnosti Google, kde jde především o oblast relevantnosti odpovědí. Existuje řada projektů a systémů, které automatickou indexaci testují nebo testovaly, např. zahraniční Media On Line Project a NASA MAI Tool, české Automatická indexace sněmovních tisků v Knihovně Poslanecké sněmovny ČR, SEMAN (SÉMantický Analyzátor; automatická indexace na základě sémantické analýzy jazyka), MOZAIKA (na Morfologickém Odvozování Založené Automatické Indexování Koherentními Agregáty; úspěšně testována v několika oborech) nebo Systém LEGSYS (znalostní databáze právních textů).\n\nV současnosti je asi nejaktivnější v projektech týkající se automatické indexace Národní technická knihovna. Knihovna využívá metodu automatické indexace pro svůj Polytematický strukturovaný heslář PSH a také při zpracování šedé literatury v digitálním repozitáři Národní úložiště šedé literatury. Od roku 2012 pak byla zpřístupněna beta verze aplikace Maui Indexer pro automatickou indexaci dokumentů hesly PSH, kterou používá Národní technická knihovna k indexaci dokumentů. Tato aplikace je dostupná na stránkách Automatická indexace dokumentů hesly PSH. Na stránce je indexační pole, do kterého uživatel vloží část vybraného textu, nebo okno pro vložení dokumentu, který chce uživatel indexovat. Po několika sekundách se objeví výsledek ve formě přiřazených hesel PSH, která by měla nejlépe vystihovat obsah zvoleného textu.\n\nVývoji automatické indexace ovlivňuje řada různých oborů (matematika, lingvistika, psychologie atd.) a jejich objevů. Trendy směřují k tvorbě zpracování a vyhledávání na bázi umělé inteligence, která bude pracovat přímo s plnými texty. Takovéto systémy budou založeny přímo na zpracování plného textu dokumentů (text-based systems) oproti dnešní praxi, kdy jsou založené na externí bázi pojmů či znalostí (knowledge-based systems).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "910010", "url": "https://cs.wikipedia.org/wiki?curid=910010", "title": "Artotéka", "text": "Artotéka\n\nArtotéka je speciální oddělení knihovny, kde si uživatelé mohou půjčovat grafické dokumenty a literaturu o umění. Artotéka je vlastně knihovna, která je zaměřená na umění. Definice v terminologické databázi knihovnictví a informační vědy (TDKIV) uvádí, že se jedná o knihovnu nebo dílčí typ knihovny, která se skládá zpravidla z reprodukovaných děl výtvarného umění (např. grafika, fotografie, plakáty, apod.) a z knihovního fondu relevantních textových dokumentů z oboru výtvarného umění. Posláním artotéky je prohlubovat estetické cítění, přispívat k estetické výchově uživatelů a ke vkusné úpravě veřejných i bytových prostorů.\n\nPojem artotéka vznikl v roce 1964 ve Švédsku. Označovalo se jím oddělení veřejné knihovny, které půjčuje výtvarná díla svým uživatelům. Slovo se skládá z latinského “ars” = umění a řeckého “téké” = úschovna, sklad. V angličtině je používán pojem “art-lending service” pro označení služby, oddělení knihovny se nazývá “picture library”. Pojmem se označuje i instituce galerijního a muzejního typu či prodejní galerie apod.\n\nV České republice existuje jedna artotéka, která je součástí Městské knihovny v Praze. Najdeme ji v pobočce Opatov. Svůj provoz zahájila 24. ledna 1983. Inspirací pro její vznik byla návštěva pražských knihovníků v artotéce v Drážďanech.\n\n\nObrazy z nabídky artotéky si mohou půjčit domů čtenáři Městské knihovny v Praze s platným čtenářským průkazem. Ke každému dokumentu je půjčen i ochranný obal (textilní taška, desky nebo tubus). Maximální limit výpůjček je: 4 grafiky, 20 reprodukcí, 60 knih. Výpůjční doba obrazových dokumentů je 26 týdnů s možností prodloužení až na dobu jednoho roku.\n\nArtotéka pořádá každý měsíc výstavy ve vstupní hale knihovny. Koncept výstav je zaměřen na mladé začínající umělce a absolventy výtvarných škol, případně se vystavují nové obrazové přírůstky z fondu. Artotéka pořádá besedy pro žáky základních a středních škol\n\na přednášky o výtvarném umění pro širokou veřejnost.\n\n"}
{"id": "910029", "url": "https://cs.wikipedia.org/wiki?curid=910029", "title": "Jaroslav Bachora", "text": "Jaroslav Bachora\n\nJaroslav Bachora (1952–2013) byl český politik, spoluzakladatel a místopředseda Strany svobodných občanů.\n\nPřed rokem 1989 pracoval v dělnických profesích, poté si zřídil živnost v oboru distribuce tisku a v letech 1994–1997 byl vedoucím obchodního oddělení vydavatelství Integra. V posledních letech svého života podnikal jako vydavatel a šéfredaktor lokálního periodika na Praze 6. Od roku 1998 zastával místo tajemníka Nadačního fondu Václava Klause, kde se zabýval posuzováním žádostí lidí postižených vážnými úrazy a předkládal návrhy na poskytnutí humanitárních příspěvků. Stal se i členem správní rady časopisu Laissez Faire a Centra pro ekonomiku a politiku.\n"}
{"id": "910032", "url": "https://cs.wikipedia.org/wiki?curid=910032", "title": "Jari Rantanen", "text": "Jari Rantanen\n\nJari Rantanen (* 31. prosince 1961, Helsinky, Finsko) je bývalý finský fotbalový útočník a reprezentant.\n\nMimo Finska hrál ještě v Anglii, Švédsku, Portugalsku a Belgii.\nV sezóně 1986/87 byl v dresu IFK Göteborg s pěti vstřelenými góly (z deseti zápasů) mezi čtveřicí nejlepších střelců Poháru UEFA (společně s ním ještě Brazilec Paulinho Cascavel a Nizozemci Peter Houtman a Wim Kieft). IFK Göteborg tento ročník Poháru UEFA vyhrál.\n\nV seniorské reprezentaci Finska debutoval v roce 1984. Celkem odehrál v národním A-týmu v letech 1984–1989 29 zápasů a vstřelil 4 branky.\n\n"}
{"id": "910033", "url": "https://cs.wikipedia.org/wiki?curid=910033", "title": "Bulovský potok", "text": "Bulovský potok\n\nBulovský potok (německy \"Bullendorfer Bach\") je vodní tok tekoucí ve Frýdlantském výběžku v Libereckém kraji. Pramení na severním úpatí vrchu Vyhlídka (512 m n. m., něm. \"Humrich\"), v lese mezi Bulovským kopcem (443 m n. m., něm. \"Steinberg\") a Vyhlídkou nedaleko zeleně (na severu a západě) a žlutě značené cesty (na východě), a odtud teče jihozápadním směrem. Po asi třech kilometrech toku se ostře lomí k severu a v tomto směru setrvává, až dosáhne prvních domů vesnice Bulovka. Následně západním směrem sleduje trasu silnice III/2914 a podél ní opouští Bulovku a vtéká do Arnoltic. Zde se do něj levostranně vlévá Arnoltický potok, následně podchází silnici I/13 a pokračuje dále směrem k západu sledujíce místní komunikaci ve vesnici. Na konci vesnice se stáčí k severu a levostranně se do něj vlévá Bílý potok. V Poustecké oboře přijímá další dva levostranné přítoky - nejprve tři bezejmenné lesní potůčky a následně Rybí potok. V západní části Poustecké obory, v místech zvaných U lovecké chaty, se Bulovský potok opět stáčí k západu, z jižní strany obtéká vrchol Kamenáč (303 m n. m.) a pokračuje severním směrem až k vesnici Předlánce, v níž se za mostem, kterým přes potok přechází silnice III/0357, do Bulovského potoka pravostranně vlévá Pertoltický potok. Za soutokem se tok stáčí k západu, až dosahuje řeky Smědé, do níž se vlévá.\n"}
{"id": "910040", "url": "https://cs.wikipedia.org/wiki?curid=910040", "title": "Antti Niemi", "text": "Antti Niemi\n\nJméno a příjmení Antti Niemi náleží těmto lidem:\n\n"}
{"id": "910041", "url": "https://cs.wikipedia.org/wiki?curid=910041", "title": "HC Frýdlant", "text": "HC Frýdlant\n\nHC Frýdlant (celým názvem: Hockey Club Frýdlant) je český klub ledního hokeje, který sídlí ve Frýdlantu v Libereckém kraji. Vedle týmu mužů má také celek juniorů, dorostu, starších i mladších žáků, 4. třídy a přípravku. Klub byl založen roku 1945. Prezidentem klubu je Petr Beran. Prostory zimního stadionu Frýdlant využívali ke svému soustředění před zápasy playoff nejvyšší české hokejové soutěže v sezóně 2015/2016 hokejisté týmu Bílí Tygři Liberec, kteří v té sezóně vyhráli jak základní část, tak poté i nadstavbu playoff a stali se mistry republiky. Obdobný postup s frýdlantskou přípravou před playoff zvolili liberečtí hokejisté i během sezóny 2018/2019.\n\nSvé domácí zápasy odehrává na zimním stadionu Frýdlant.\n\n\nZdroj: \n\n\n\nZdroj: \n\n"}
{"id": "910042", "url": "https://cs.wikipedia.org/wiki?curid=910042", "title": "Oneiroi", "text": "Oneiroi\n\nOneiroi (Sny; řecky: Ὄνειροι) pochází z Řecké mytologie a podle Hesioda jsou synové Nyx (Noc) a bratři Hypna (Spánek), Thanata (Smrt) a Gera (Stáří).\n\nCicero připisuje jejich otcovství Erebovi (Temnota).\n\nPodle Euripida jsou Oneirové synové Gaiy (Země) a vypadají jako démoni s černými křídly.\n\nOvidius prezentuje Oneirony jako syny Hypnovy a výslovně se zmiňuje o třech: Morpheovi, jenž vyniká v ukazování obrazů lidí, Icelovi, který ukazuje obrazy zvířat, ptáků a hadů, a Phantasovi, který představuje obrazy země, kamenů, dřeva a vody.\n\nPodle legend vycházejí z podsvětí, kde sídlí, dvěma branami: lživé sny branou ze slonoviny a pravdivé sny branou z rohoviny.\n"}
{"id": "910043", "url": "https://cs.wikipedia.org/wiki?curid=910043", "title": "Umělý kámen", "text": "Umělý kámen\n\nUmělý kámen je označení používané pro materiál zhotovený z písku nebo nadrcené směsi kameniva spojené pojivem (pryskyřice, cement) smíchané s dalšími vhodnými přísadami (např. pigmenty, sklo, zrcadla).\n\nTakto vyrobená deskovina (jinak také technický kámen či tvrzený kámen nebo konglomerovaný kámen) má široké využití v interiérech a exteriérech. Lze ji upravit na kuchyňské a koupelnové desky, dlažby, obklady stěn, apod.\n\nDruhý význam může představovat obložení, imitující přírodní kámen. Jedná se o obklady určené pro obkládání svislých stěn, ať už v rámci interiérových dekorací, tak i pro obložení fasády, plotů, opěrných zdí a podobně. Výrobky z umělého kamene svou kvalitou a zpracováním málokdy dosahují vzhledu a technických parametrů přírodního kamene, přičemž cenově je umělý kámen srovnatelný s kamenem přírodním.\n\nUmělý kámen se také používá při restaurování sochařských a architektonických památek.\n\nPrvním materiálem tohoto typu v České republice byl Technistone, vyrobený v roce 1992 v Hradci Králové ryze českou společností. V dnešní době vyrábí materiály tohoto typu řada společností na celém světě, největší centra výroby jsou v Evropě a Asii. Největší výrobci – Technistone (v ČR), Cosentino, Caesarstone, Cambria, Quarella a další.\n\n\nPo opracování deskoviny z umělého kamene vzniká odolný povrch různých rozměrů, který je vhodný pro často namáhané plochy nebo plochy náročné na vysokou úroveň čistoty.\n\n\n\nUmělý kámen se vyrábí odléváním betonové, případně sádrové směsi do pružných forem. Formy se získávají pomocí otisků, které jsou provedeny na různých typech kamenů v přírodě. Následně je do zhotovených forem vlévána speciální směs obohacená o další pojiva a aditiva zlepšující vlastnosti betonu (sádry). Po zatvrdnutí je výrobek zbaven formy, která je po očistění připravena na další výrobní proces. V této fázi mohou být výrobky z umělého kamene ještě ručně dobarvovány pro lepší estetický vzhled. Výrobky jsou následně vysušovány v sušičkách, které tak urychlí několikadenní proces zrání.\n"}
{"id": "910044", "url": "https://cs.wikipedia.org/wiki?curid=910044", "title": "Diego López Rodríguez", "text": "Diego López Rodríguez\n\nDiego López Rodríguez (* 3. listopadu 1981, Paradela, Španělsko) je španělský fotbalový brankář, momentálně hraje v klubu RCD Espanyol.\n\nV sezóně 2012/13 byl brankářskou jedničkou v Realu Madrid, do klubu byl narychlo povolán v průběhu sezóny poté, co brankářské jedničce a zároveň kapitánovi Ikeru Casillasovi zlomil ve čtvrtfinálové odvetě španělského poháru s Valencií ruku spoluhráč Álvaro Arbeloa. Nosí na dresu číslo 25. Lopéz však zůstával u trenéra Mourinha brankářskou jedničkou i po uzdravení Casillase, což těžce nesli někteří fanoušci.\n\nLopéz zaznamenal velký úspěch kariéry bezesporu v Realu Madrid, se kterým došel v ročníku Ligy mistrů 2012/13 až do semifinále, kde nakonec vypadl s dvojzápasovým skóre 3:4 s německou Borussií Dortmund.\n\nV prosinci 2013 jej chtěl angažovat jeho bývalý trenér José Mourinho do anglického klubu Chelsea FC, který vedl od léta 2013, nicméně Real jej neuvolnil. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA (finálová výhra 4:1 po prodloužení v derby s Atléticem Madrid, ve finále nenastoupil). Rovněž vyhrál s Realem Copa del Rey 2013/14 (španělský pohár).\n\nV srpnu 2014 přestoupil do AC Milán . Zde vydržel dvě sezony když jej vytlačil ze sestavy mladý brankář Gianluigi Donnarumma. Odešel do barcelonského klubu RCD Espanyol .\n\nDiego López Rodríguez debutoval v dresu A-mužstva Španělska 12. srpna 2009 v přátelském utkání ve Skopje s domácí Makedonií, za stavu 3:2 pro Španělsko nastoupil v 65. minutě na hřiště a gól neinkasoval (střídal Pepe Reinu). Tímto výsledkem střetnutí skončilo. K 1. lednu 2014 to byl zatím jeho jediný reprezentační zápas za Španělsko.\n\nO něco více jich odchytal za Galicii, která není členem FIFA ani UEFA.\n\n\n\n\n\n"}
{"id": "910046", "url": "https://cs.wikipedia.org/wiki?curid=910046", "title": "Anton Renner", "text": "Anton Renner\n\nAnton Renner (5. ledna 1782 Horní Police – 21. května 1838 Litoměřice) byl český římskokatolický duchovní, biskupský notář, knižní censor a sídelní kanovník Katedrální kapituly u sv. Štěpána v Litoměřicích.\n\nPocházel z rodiny Joanna Georga Rennera, jednoláníka (tj. menšího sedláka), a Marie Elisabethy, roz. Roeselové. Pokřtěn jako \"Franciscus Antonius\" byl 6. ledna 1782 v Horní Polici. Na kněze byl vysvěcen 8. září 1804. Údaje jeho z novokněžského působení (1804-1805) nejsou dochované. Od roku 1806 byl kaplanem v Mařenicích. V rozpětí let 1807 – 1817 byl kaplanem v Horní Polici u arciděkanů Wenzela Hockeho a Ignáce Jakscheho. V roce 1817 byl jmenován kanovníkem kapituly v Litoměřicích s kanonikátem königseggovským II.. K jeho vlastní instalaci došlo zřejmě až v roce 1818. Od roku 1817 až do své smrti byl také \"assesorem\" litoměřické konzistoře. V období roce 1828 se stal kanovníkem seniorem. Zemřel 21. května 1938 ve věku 56 let a jeho pohřeb se konal 23. května 1838.\n\n\n"}
{"id": "910051", "url": "https://cs.wikipedia.org/wiki?curid=910051", "title": "Bruce Spence", "text": "Bruce Spence\n\nBruce Spence (* 17. září 1945 Auckland, Nový Zéland) je novozélandský herec. Herectví studoval na Hendersenově vysoké škole v Aucklandu. Hrál např. v \"Putování s dinosaury\" od BBC nebo posledním díle \"\" v režii Petera Jacksona. Scéna kde se objevil však byla vynechána a na plátně se neukázal.\nMá dvě děti se svou manželkou Jenny a žije v Aucklandu.\n\n\n"}
{"id": "910054", "url": "https://cs.wikipedia.org/wiki?curid=910054", "title": "Bleskojistka", "text": "Bleskojistka\n\nBleskojistka je zařízení, které chrání elektrická vedení a přístroje před bleskem, případně i před přepětím jiného původu. Nejjednodušší bleskojistka je jiskřiště se dvěma elektrodami: jedna je spojena s chráněným vodičem, druhá se zemí. Při výrazném překročení nominálního napětí vznikne mezi elektrodami elektrický výboj, který energii svede do země. U moderních bleskojistek bývá jiskřiště umístěno v ochranné atmosféře, často v keramické trubičce.\n\nJako bleskojistka může sloužit i neonová trubice nebo jiná výbojka s vysokým startovacím napětím nebo polovodičový prvek (varistor, tyristor, Zenerova dioda).\nZákladními charakteristikami bleskojistky je startovací čili průrazné napětí, při němž bleskojistka začne vést proud, spínací doba čili interval mezi příchodem napěťové špičky a spuštěním, maximální proud a případně výkon.\n\nVýboj vznikne tak, že se prostředí jiskřiště ionizuje a jeho elektrický odpor prudce poklesne. Konstrukce bleskojistky musí zajistit, že po poklesu napětí výboj spolehlivě zhasne.\n\nSlouží k ochraně vnějších elektrických vedení, stožárů, antén a podobně před účinky atmosférické elektřiny a hlavně blesku. Jednoduchou bleskojistku tvoří dva silné vodiče, ohnuté do tvaru L, jejichž volné konce se od sebe vzdalují. Výboj vznikne v místě ohybu, kde jsou nejblíže, a posouvá se po volných koncích, až zhasne.\nSlouží k ochraně elektrických přístrojů před bleskem nebo velkým přepětím. U jednoduché bleskojistky na obrázku je kontakt E uzemněn, kontakt A spojen s chráněným vodičem, například anténou. Vysoké napětí blesku ionizuje vzduch mezi body B, C a D, takže odpor poklesne a energie blesku se svede do země. Uspořádání elektrod zajišťuje, že výboj opět zhasne.\n\n"}
{"id": "910055", "url": "https://cs.wikipedia.org/wiki?curid=910055", "title": "Karl-Birger Blomdahl", "text": "Karl-Birger Blomdahl\n\nKarl-Birger Blomdahl (19. října 1916, Växjö – 14. června 1968, Kungsängen) byl švédský hudební skladatel, profesor skladby a vedoucí hudebního oddělení Švédského rozhlasu.\n\nBlomdahl byl žákem Hildinga Rosenberga a byl neformálním vůdcem umělecké skupiny „Måndagsgruppen“ (Pondělníci). Na konci 40. let 20. století si osvojil dvanáctitónovou techniku. Byl jeden z nejpřednějších modernistů ve švédské hudbě. Mezi jeho nejznámější díla se řadí opera \"Aniara\" (1958) a symfonie č. 3 \"Facetter\" (1950). Pro \"Aniaru\" vytvořil Blomdahl tři elektronické hudební skladby, \"Mimamusik\" (\"Mima Music\"), které vytvořil a nahrál na magnetofonovou pásku ve studiu Švédského rozhlasu. Z důvodu velké pozornosti, které \"Aniara\" dosáhla, se \"Mimamusik\" stala jednou z prvních elektronických hudebních skladeb, které ve Švédsku oslovily širší publikum.\n\nVedle své skladatelské činnosti byl Blomdahl ve švédském hudebním životě velmi aktivní v různých funkcích. Byl v letech 1960–1964 profesorem hudební skladby na Královské hudební vysoké škole (Kungliga Musikhögskolan ) a od roku 1965 do smrti vedoucím hudebního oddělení Švédského rozhlasu. Roku 1953 se stal členem Královské hudební akademie (Kungliga Musikaliska Akademien). V této funkci pozval v dubnu 1967 do Stockholmu jako „domácího umělce“ (artist in residence) skladatele Terryho Rileyho.\n\n\n\n\n\n\n\n\n\n\n\n"}
{"id": "910067", "url": "https://cs.wikipedia.org/wiki?curid=910067", "title": "Knut Wicksell", "text": "Knut Wicksell\n\nKnut Wicksell (20. prosince 1851 – 3. května 1926) byl švédský neoklasický ekonom a vůdčí osobnost stockholmské školy. Díky Wicksellovi byly ve Švédsku zavedeny poznatky marginalistické revoluce a jeho dílo dalo silný impuls úspěšnému vývoji ekonomické teorie ve Skandinávii.\nWicksell měl velmi široký záběr. K nejvýznamnějším přínosům ekonomické vědě patří jeho teorie kapitálu a peněžní teorie. Spolu s J. M. Keynesem je např. teoretickým předchůdcem cílování inflace. Wicksellovy příspěvky ovlivnily keynesiánskou i rakouskou školu ekonomického myšlení.\n\n"}
{"id": "910073", "url": "https://cs.wikipedia.org/wiki?curid=910073", "title": "Volby v Černé Hoře", "text": "Volby v Černé Hoře\n\nVolby v Černé Hoře jsou svobodné. Volby se konají do parlamentu, obecních zastupitelstev a každých pět let se konají prezidentské volby. Voliči volí do jednokomorového parlamentu 81 poslanců na čtyřleté volební období. Některé ze stran či koalic udržují Dohodu o společné politické činnosti, která zaručuje povolební koalici.\n\n"}
{"id": "910074", "url": "https://cs.wikipedia.org/wiki?curid=910074", "title": "Manuel José Macário do Nascimento Clemente", "text": "Manuel José Macário do Nascimento Clemente\n\nManuel José kardinál Macário do Nascimento Clemente (* 16. července 1948, Torres Vedras, Portugalsko) je portugalský patriarcha lisabonský.\n\nNarodil se 16. července 1948 v Torres Vedras, jako třetí z čtyř dětí Francisca Clementeho a Marii Sofii. Po střední škole navštěvoval Literární fakultu v Lisabonu, kde získal licenciát z historie. Roku 1973 vstoupil do Vyššího semináře \"dos Olivais\". Roku 1979 získal na Portugalské katolické univerzitě licenciát teologie. Na kněze byl vysvěcen 29. června 1979 patriarchou Antóniem Ribeirem. Roku 1980 se stal koadjutorem farností v Torres Vedras a Runa. V letech 1989–1997 byl vicerektorem Vyššího semináře \"dos Olivais\" a od roku 1997 byl jeho rektorem. Roku 1992 získal na Portugalské katolické univerzitě doktorát z historické teologie. Dále působil jako koordinátor Kněžské rady Lisabonského patriarchátu.\n\nDne 6. listopadu 1999 jej papež Jan Pavel II. jmenoval pomocným biskupem Patriarchátu Lisabon a titulárním biskupem z Pinhelu. Biskupské svěcení přijal 22. ledna 2000 z rukou patriarchy José da Cruz Policarpa a spolusvětiteli byli Manuel Franco da Costa de Oliveira Falcão a Albino Mamede Cleto. Tuto funkci vykonával do 22. února 2007 kdy byl jmenován biskupem Porta.\n\nDne 18. května 2013 byl ustanoven Lisabonským patriarchou.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Sant'Antonio in Campo Marzio.\n\n"}
{"id": "910076", "url": "https://cs.wikipedia.org/wiki?curid=910076", "title": "Třída Peder Skram (1965)", "text": "Třída Peder Skram (1965)\n\nTřída Peder Skram byla třída fregat dánského královského námořnictva. Celkem byly v letech 1966–1967 do služby zařazeny dvě fregaty této třídy. V druhé polovině 70. let byly modernizovány. Vyřazeny byly počátkem 90. let. Fregata \"Peder Skram\" byla zachována jako muzeum.\n\nJednotky třídy \"Peder Skram\":\nPůvodní výzbroj fregat tvořily čtyři 127mm kanóny ve dvou dvoudělových věžích na přídi, čtyři 40mm protiletadlové kanóny v jednodělových věžičkách a jeden trojhlavňový 533mm torpédomet.\n\nV druhé polovině 70. let byly obě fregaty modernizovány a velmi se zvýšila jejich bojová hodnota. Jedna věž se 127mm kanóny byla demontována, ostatní původní výzbroj zůstala zachována. Za přední dělovou věží byly instalovány dva čtyřnásobné vypouštěcí kontejnery protilodních střel Harpoon. Na zádi se navíc objevil osminásobný vypouštěcí kontejner protiletadlových řízených střel Sea Sparrow. Protiponorkovou výzbroj posílily dva dvouhlavňové 324mm protiponorkové torpédomety.\n\nPohonný systém byl koncepce CODOG. Tvořily ho dvě plynové turbíny General Electric LM2500 a jeden diesel MTU. Nejvyšší rychlost dosahovala 32 uzlů.\n"}
{"id": "910077", "url": "https://cs.wikipedia.org/wiki?curid=910077", "title": "Tomer Chemed", "text": "Tomer Chemed\n\nTomer Chemed (: תומר חמד, narozen 2. května 1987, Haifa) je izraelský fotbalista a reprezentant, který od července 2014 hraje za španělský klub UD Almería. Zde hraje většinou jako ofenzivní záložník, v reprezentaci ale většinou nastupuje jako hrotový útočník. \n\nV Izraeli působil v klubech Makabi Haifa FC, Maccabi Herzliya FC, Bnei Yehuda Tel Aviv FC a Maccabi Ahi Nazareth FC.\n\nV letech 2011–2014 hrál za španělskou Mallorcu. V sezoně 2011/12 skončil s Mallorcou na 8. respektive a zdálo se že se klub dere mezi španělskou elitu, jenže ročník 2012/13 se zatím pro Mallorcu sídlící na Baleárských ostrovech vyvíjel tragicky. 2 kola před koncem byl Chemedův tým na 19. příčce a poslední dva zápasy musí bezpodmínečně vyhrát a doufat, že týmy nad ní alespoň jeden ze dvou zápasů ztratí, jinak bude Mallorca hrát minimálně příští rok druhou španělskou ligu. To se nezdařilo a Mallorca spadla.\n\nV červenci 2014 se vrátil do Primera División, podepsal smlouvu s klubem UD Almería.\n\nChemed hrál za izraelské mládežnické reprezentace od kategorie U17. \n\nTomer Chemed je členem izraelského národního týmu od roku 2011.\n\n"}
{"id": "910083", "url": "https://cs.wikipedia.org/wiki?curid=910083", "title": "Ibarská magistrála", "text": "Ibarská magistrála\n\nIbarská magistrála (srbsky Ибарска магистрала/Ibarska magistrala je neformální název pro silnici první třídy č. M22, která spojuje města Bělehrad, Ljig, Gornji Milanovac, Čačak, Kraljevo, a dále pokračuje buď do Užice, nebo údolím řeky Ibar až do Kosova (přesněji do Kosovské Mitrovice. Jedná se o hlavní silniční tah z Bělehradu do západního Srbska. V rámci evropské silniční sítě je součástí silnice č. E-763.\n\nIbarská magistrála je součástí tzv. koridoru 11, která má zajistit spojení srbské metropole Bělehradu s jadranským pobřežím (a Černou Horou). Doplňuje ji Železniční trať Bělehrad - Bar. V dubnu 2012 byla zahájena dlouho odkládaná výstavba dálnice, která by nahradila stávající značně vytíženou silniční komunikaci. Zahájena byla stavba celkem tří úseků (Ljig – Boljkovci, Boljkovci – Takovo, Takovo – Preljina). Financování této stavby bylo zajištěno jak z domácích, tak i zahraničních zdrojů.\n\nIbarská magistrála je známa jako jedna z nebezpečnějších silnic, které jsou v Srbsku v provozu.\n\nSilnice je také známá díky atentátu na Vuka Draškoviće, ke kterému došlo na silnici v říjnu 1999. Drašković byl tehdy předsedou jedné z opozičních stran v Svazové republice Jugoslávii, v jejím čele stál Slobodan Milošević.\n\nV roce 2014 byl provoz na magistrále v souvislosti s rozsáhlými záplavami, které postihly střed Srbska, několikrát přerušen.\n"}
{"id": "910084", "url": "https://cs.wikipedia.org/wiki?curid=910084", "title": "Iker Muniain", "text": "Iker Muniain\n\nIker Muniain Goñi (* 19. prosinec 1992 Pamplona, Španělsko) je španělský profesionální fotbalista, který v současnosti hraje v nejvyšší španělské fotbalové soutěži (La Liga) za klub Athletic Bilbao. V tomto klubu nosí číslo 19 a jeho nejčastější pozice je levé křídlo.\n\nV roce 2011 byl kvůli jeho stylu hry nazván britskými médii \"nový Messi\", když o něj projevil zájem i Manchester United. V roce 2012 se spekulovalo o jeho prodeji Manchesteru United za 29,5 milionů liber, avšak tento kontrakt neproběhl, poněvadž Athletic Bilbao je známé svým přísným jednáním na přestupovém trhu.\nIker Muniain byl však nadále Manchestrem United sledován, poněvadž by byl býval mohl v tomto klubu posílit útok díky své rychlosti a výborné kontrolé míče. Jeho slabší stránkou je, že není zcela přirozený střelec.\n\nHrál za španělské mládežnické reprezentace.\nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0. \nVyhrál i Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nMuniain byl v létě 2012 napsán na soupisku španělského výběru do 23 let pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Muniain nastoupil do dvou zápasů.\n\nV A-mužstvu Španělska přezdívaném \"La Furia Roja\" debutoval 29. 2. 2012 v přátelském zápase v Málaze proti týmu Venezuely (výhra 5:0).\n\n"}
{"id": "910085", "url": "https://cs.wikipedia.org/wiki?curid=910085", "title": "Stockholmská škola", "text": "Stockholmská škola\n\nStockholmská škola (švédsky \"Stockholmsskolan\") je škola ekonomického myšlení, kterou ve 30. letech 20. století utvořila skupina švédských ekonomů navazujících na odkaz Knuta Wicksella a Gustava Cassela.\n\nŠkola působila a dosáhla největšího věhlasu ve 30. letech v době velké hospodářské deprese, kdy se spousta ekonomů zabývala vztahem úspor a investic, v Anglii to byl např. John Maynard Keynes. Stockholmská škola došla k podobným závěrům v makroekonomii jako Keynes, avšak nezávisle. Díla stockholmských ekonomů byla totiž přeložena do angličtiny až koncem 30. let. Stockholmská škola se zasloužila zejména o rozlišení investic a úspor \"ex post\" a \"ex ante\", které je dnes součástí standardní makroekonomické analýzy.\n\n"}
{"id": "910090", "url": "https://cs.wikipedia.org/wiki?curid=910090", "title": "Sportovní areál Drnovice", "text": "Sportovní areál Drnovice\n\nSportovní areál Drnovice je fotbalový stadion, který se nachází v moravských Drnovicích. Od roku 2016 je ve vlastnictví firmy Menags.\n\nStadion byl slavnostně otevřen 4. září 1955. V průběhu následujících let došlo k rozšíření hrací plochy a k vybudování ochozů. V roce 1970 byla započata stavba nové tribuny a přilehlých tenisových kurtů, též hřišť na volejbal. V posledním ročníku československých soutěží skončil místní fotbalový klub na druhém místě a postoupil do nejvyšší soutěže. Ve stejném roce byla zahájena výstavba nové hlavní tribuny, která byla dokončena o sezónu později.\n\nV roce 1996 pokračovala modernizace stadionu, byla otevřena nová tribuna B. O rok později se pokračovalo ve změnách, především došlo k úpravě interiéru na tribuně B, připravovala se instalace sedaček s opěrkami v sektoru nekrytého prostoru tribuny A a tribunách C a D, které byly doposud určeny ke stání. Po všech úpravách měla kapacita stadionu činit 8 000 sedících diváků. V roce 2001 byly tribuny za oběma brankami osazeny sedačkami, celková kapacita drnovického stadionu se smrskla na necelých 7 000 míst k sezení. Po krachu drnovického fotbalového klub v roce 2006 začal stadion pomalu chátrat. Zapříčiněno to bylo i tím, že se stadion společně s klubem dostal do konkurzního řízení.\n\nSportovní areál Drnovice hostil také utkání České fotbalové reprezentace. Ta zde 18. srpna 1999 odehrála přátelské mezinárodní utkání se Švýcarskou fotbalovou reprezentací. Český výběr zvítězil hlavně díky skvělému druhému poločasu 3:0. 15. srpna 2001 pak zvítězil 5:0 nad reprezentací Jižní Koreje.\n\n"}
{"id": "910093", "url": "https://cs.wikipedia.org/wiki?curid=910093", "title": "Admiral Pitka (A 230)", "text": "Admiral Pitka (A 230)\n\nAdmiral Pitka (A 230) je estonská fregata. Původně se jednalo o hlídkovou fregatu Beskytteren (F 340) postavenou v letech 1974–1976 pro dánské královské námořnictvo. Konstrukčně se jedná o modifikaci fregat třídy \"Hvidbjørnen\" speciálně upravenou pro hlídkování v oblasti Grónska. V Dánsku loď sloužila až do roku 2000 a následně byla předána Estonsku.\n\nStavba fregaty \"Beskytteren\" probíhala v letech 1974–1976 v loděnici Aalborg Værft.\n\nPlavidlo bylo navrženo speciálně pro službu v arktických oblastech. V dánské službě nesla radar vyhledávací a navigační radar Terma Skanter 009 a radar Plessey AWS-6. Výzbroj tvořil jeden 76mm kanón v dělové věži na přídi. Na zádi se nacházela přistávací plocha a hangár pro jeden vrtulník. Původně loď nesla stroj typu Allouette III, později výkonnější Lynx.\n\nPohonný systém tvoří tři diesely B&W Alpha. Nejvyšší rychlost dosahovala 18 uzlů. Dosah je 6000 námořních mil při 13 uzlech.\n"}
{"id": "910094", "url": "https://cs.wikipedia.org/wiki?curid=910094", "title": "Pierre Kerkhoffs", "text": "Pierre Kerkhoffs\n\nPierre Kerkhoffs (* 26. března 1936, Geleen, Nizozemsko) je bývalý nizozemský fotbalista, který hrával na pozici středního útočníka. Svou kariéru ukončil ve švýcarském klubu Lausanne Sports.\n\nKerkhoffs hrál nejprve za nizozemský klub SC Enschede, kde v sezóně 1959/60 skončil na třetím místě v tabulce kanonýrů Eredivisie (nastřílel 30 gólů). Následně působil od roku 1961 v PSV Eindhoven, kde se stal v sezóně 1962/63 nejlepším střelcem Eredivisie s 22 vstřelenými brankami. V roce 1964 odešel do švýcarského klubu Lausanne Sports, zde se mu také střelecky dařilo.\n\nV letech 1960–1965 odehrál pět zápasů za nizozemskou fotbalovou reprezentaci, gól nevstřelil. Svůj reprezentační debut absolvoval 26. června 1960 v přátelském utkání proti domácímu Mexiku, Nizozemsko prohrálo 1:3.\n\n"}
{"id": "910100", "url": "https://cs.wikipedia.org/wiki?curid=910100", "title": "One Epic Game", "text": "One Epic Game\n\nOne Epic Game je česká videohra z roku 2011. Vytvořilo ji nezávislé herní studio Grip Games. Hra je určena pro konzole PlayStation 3, PlayStation Vita a PlayStation Portable. Kromě toho hra vyšla i pro IPhone a Android. Jedná se o akční arkádu. Hra paroduje různá herní a filmová klišé.\nHráč ovládá neustále běžící postavu a přeskakuje propasti či překážky a zabíjí nepřátele, kteří se mu postaví do cesty. Ve hře se vyskytuje několik módů. Hlavní je příběh v němž je několik misí, které na sobe dějově navazují. V každé misi plní hráč nějaký úkol (například uběhnout 1000, dostat se do cíle s jedním životem, nebo zabít určitý počet nepřátel). Mise se odehrávají v několika prostředích - Zombie Outbreak, Nuclear Wasteland, World War 2, Alien Invasion a Fantasy Kingdom. Mezi každou misí se vyskytují komiksové scény.\n\nDalší režim je Free Run. v něm si hráč napřed vybere prostředí a poté se snaží získat co nejvyšší skóre.\n\nPosledním režimem je Challenges. V něm se plní určité cíle, z nichž si hráč vybere. Lze si také nastavit obtížnost. Za nejlehčí získá bronzovou medaili a za nejtěžší zlatou.\n\nVe hře se vyskytuje několik zbraní. Hlavní je pistole, s níž hráč začíná. Může si však vzít i jinou zbraň, jako třeba brokovnici, kulomet, raketomet, plamenomet nebo laser. Každá zbraň má jiné vlastnosti. Když je hráč zraněn tak se mu získaná zbraň změní na pistoli. Vždy je možno nést jen jednu zbraň. Lze také nalézt srdce, které přidá život a jetpack, který umožní po omezenou dobu létat. Po každých 1000 metrech je checkpoint.\n\nHra sleduje střetnutí hlavního hrdiny s ďábelským Zorkem, který chce zničit svět pomocí mixu mnoha klišé.\n\n"}
{"id": "910101", "url": "https://cs.wikipedia.org/wiki?curid=910101", "title": "Slib bódhisattvy", "text": "Slib bódhisattvy\n\nSlib bódhisattvy je jednou z mnoha buddhistických cest, kterými se můžeme vydat, abychom dovedli sebe a ostatní ke stavu absolutního štěstí. My všichni máme schopnost a potenciál stát se velkými bódhisattvy.\n\nLama Ole Nydahl popisuje slib bódhisattvy jako slib stále si udržovat osvícený pohled na svět. Slib dosáhnout osvícení pro dobro všech bytostí a pracovat se silou a vytrvalostí až do té doby, než osvícení dosáhnou všechny bytosti. Přijímá se v přítomnosti bódhisattvy a opakuje se během meditací, aby posiloval motivaci.\n\n\"V tom nám však často brání nedostatek potřebných podmínek. Příčinou jsou tohoto nedostatku jsou negativní okolnosti, například podléhání rušivým emocím. Tak se v podstatě této velké cestě vzdalujeme. Neuvědomujeme si, že získat tuto drahocennou příležitost je velice těžké.\n\nPoté, co slib složíme, dostaneme jméno bódhisattvy to je teprve první krok. Před námi leží mnohem více věcí, které je třeba udělat a zdokonalit. To, že složíme slib a dostaneme jméno, neznamená, že se z nás všech stávají buddhové a že je práce hotova. Takto smýšlet je méně inteligentní než nevědět vůbec nic. Neexistuje volná jízdenka k osvícení. Je důležité pochopit, že to je jen začátek. Když složíme slib a chápeme, jak se věci mají, musíme vynaložit maximální úsilí a pracovat na této příležitosti. V této chvíli vstupujeme na cestu bódhisattvy.\n\nObecně má slib bódhisattvy dva aspekty. První aspekt je přání, úmysl neboli usilování bódhisattvy. Druhý je aplikování tohoto úmyslu neboli přání. Aplikování přání znamená toto přání uskutečnit neboli zrealizovat. Slib bódhisattvy by se měl skládat až po přijetí útočiště.\n\nNa prvním místě stojí aspekt přání neboli usilování. To znamená, že zaměříme naši mysl na cíl, na terč. A co to je? Jsou to všechny bytosti, které se vyskytují v prostoru v celé rozmanitosti forem existence ve všech světech a na všech planetách. Co charakterizuje živou bytost? Živá bytost má mysl. Její způsob existence se vyznačuje utrpením kvůli tomu, že mysl je hluboce zakořeněná v základní nevědomosti. Mysl poznamenaná základní nevědomostí produkuje jen samé rušivé emoce. Jednáme-li takto ovlivněni, nevyhnutelně hromadíme negativní karmu. Když potom karmická semínka uzrávají, přinášejí utrpení. A právě toto utrpení je základem různých druhů existence, které produkuje. Tento proces se život za životem sám utváří a formuje cyklus existencí. Tím, že máme zájem o všechny bytosti, jejich podmínky existence a jejich utrpení, rozvíjíme opravdový soucit.\n\nChceme-li zrealizovat toto osvícené usilování a přání, musíme se věnovat praktikování šesti páramit, šesti osvícených vlastností. Jsou to: štědrost, etika, trpělivost, nadšené úsilí, meditace a nerozlišující moudrost. Buddha je někdo, kdo dovedl těchto šest vlastností k úplné dokonalosti a zralosti. Praktikováním těchto vlastností je možné zrealizovat plné probuzení. Buddhové praktikovali a zrealizovali tyto vlastnosti, dovedli je k dokonalosti, a tím dosáhli osvícení. Prošli nespočetnými existencemi vyrůstajícími z jejich přání opravdu pomáhat druhým. Díky tomu jejich osvícené kvality rozkvetly. Měli bychom následovat jejich příkladu a když přijímáme slib bódhisattvy, měli bychom si pomyslet: \"Stejně jako buddhové minulosti, přítomnosti a budoucnosti přijali stezku praktikování šesti osvícených vlastností, šesti páramit, i já budu následovat tuto stezku.\"\n\nSlib bódhisattvy můžeme aktivovat a realizovat v souvislosti se třemi druhy disciplíny. Za prvé, omezíme naše negativní činy, které způsobují utrpení. Za druhé, hromadíme pozitivní činy, které vytvářejí pozitivní výsledky pro nás i pro ostatní. A za třetí, chováme se správně a působíme ku prospěchu druhých.\n\nAbychom dokázali dodržovat a realizovat slib bódhisattvy, musíme se v tom cvičit. Metody jsou jasně vysvětleny v Gampopově \"Ozdobném klenotu vysvobození\". Pokud se plně cvičíme v těchto metodách, budujeme silnou základnu pro rozvíjení ctností a všeho pozitivního. Když tento slib neporušíme, bude samotný rozvoj automatický. I když spíme a naše mysl není pozorná, toto pozitivní dobrodiní se neustále rozvíjí. Proto se říká, že slib bódhisattvy je jako úrodná půda pro rozvoj ctnosti.\n"}
{"id": "910102", "url": "https://cs.wikipedia.org/wiki?curid=910102", "title": "Kristiánov (Heřmanice)", "text": "Kristiánov (Heřmanice)\n\nKristiánov ( \") je část obce Heřmanice ve Frýdlantském výběžku v Libereckém kraji.\n\nVes se nachází se v lesích pod Mlýnským vrchem (387,9 m), západně od Lípového vrchu (409 m n. m.). Na severním okraji vsi protéká potok Oleška.\n\nSamotná osada vznikla roku 1780, když se majitel zdejšího panství Kristián Filip Clam-Gallas rozhodl nechat rozparcelovat zdejší panský dvůr. Po šlechticovi získala nově vzniklá osada své jméno, tedy \", to jest Kristiánova Niva. Své české pojmenování Kristiánov získala obec roku 1923.\n\nV roce 1952 byla spolu s obcemi Vysoký a Heřmanice sloučena do jednoho celku pojmenovaného Heřmanice. Roku 1960 se tato obec začlenila pod Dětřichov a v roce 1986 pod Frýdlant. Po sametové revoluci se Heřmanice opět osamostatnily.\n\nV Kristiánově během první republiky byla škola, čtyři hospody, jeden obchod, jeden truhlář a jeden malíř pokojů. Ve škole střídavě vyučovali i kantoři z Heřmanic, neb zde byl nedostatek učitelů.\n\nPřed a během druhé světové války, v letech 1934 až 1945, žilo v obci 395 obyvatel v 73 domech.\n"}
{"id": "910105", "url": "https://cs.wikipedia.org/wiki?curid=910105", "title": "Zítkov", "text": "Zítkov\n\nHrad Zítkov (též Choceňský hrad) stával na skále nad údolím Orlice, východně od Chocně. Patřil do skupiny hradů v okolí Chocně. Sem se řadily také hrady Hlavačov, Darebnice, Koutníkov a Hrádníky.\n\nV okolí Chocně se nachází pětice hradů – Hlavačov, Darebnice, Zítkov, Vranov a Hrádníky – a orientace v historických pramenech je zde dost složitá. Názvy Hlavačov, Zítkov a Koutníkov jsou totiž novotvary a vznikly ze jmen novověkých majitelů pozemků. Proto je těžké určovat, které prameny se vztahují k určitému hradu. Díky archeologickému výzkumu S. Vencla víme, že Darebnice jsou pravěkého původu a můžeme je z této problematiky vyloučit. Stejně tak můžeme vyloučit i vzdálenější hrad Hrádníky, který pravděpodobně neměl s historií Chocně bližší souvislost.\n\nKdy který hrad v okolí Chocně vznikl, je těžké určit. V roce 1227, kdy je město poprvé zmiňováno, ještě žádný hrad nestál. V roce 1292 je ovšem situace jiná. Tehdy král Václav II. uvažoval o vybudování hradu, ovšem bližší podrobnosti nejsou známy. V okolí Chocně měl své majetky také Zbraslavský klášter. Archeologický průzkum vedený M. Cejpovou vyloučil možnost, že se jednalo o Hlavačov, protože ten vznikl již kolem roku 1250. V první třetině 14. století patřilo choceňské panství Mikuláši z Potštejna. V roce 1338 proti němu zasáhl Karel IV., který ve svém životopise Vita Caroli uvádí „zbořil jsem Choceň a četné hrady pána z Potštejna“. O který hrad se v tomto případě jednalo, není přesně jisté, ale zřejmě šlo o hrad Hlavačov. V roce 1341 bylo panství rozděleno mezi Lichtemburky a pány ze Žampachu. Lichtemburkové si zde vystavěli nové sídlo, zmíněno poprvé k roku 1388 jako \"Nový hrad\". Na základě porovnávání dalších pramenů a reálií se dá říci, že se jednalo o hrad dnes známý jako Zítkov.\n\n"}
{"id": "910106", "url": "https://cs.wikipedia.org/wiki?curid=910106", "title": "Liturgický text", "text": "Liturgický text\n\nLiturgický text je text schválený příslušnou náboženskou autoritou k tomu, aby byl čten, zpíván nebo recitován během bohoslužeb. Mezi liturgické texty patří například úryvky z Bible, modlitby, vyznání víry či antifony.\n\n"}
{"id": "910111", "url": "https://cs.wikipedia.org/wiki?curid=910111", "title": "Pakuaš", "text": "Pakuaš\n\nPakuaš (Abcházsky :Ҧақәашь) je vesnice v Abcházii v Okresu Očamčyra. Nachází se přibližně 12 kilometrů vzdušnou čarou severně od okresního města Očamčyra. Leží na levém břehu řeky Galidzga. Ve vesnici žije 1 202 obyvatel, z nichž 98 % jsou Abcházci. V rámci Abcházie má status Obecního centra.\n\nNa severu obec hraničí s obcí Gup, na východě s obcí Reka a s Okresem Tkvarčeli, na jihu s obcemi Ačguara a Ilori a na západě s obcemi Baslachu a Akuaskia.\nVe vesnici žilo v roce 2011 1 202 obyvatel, z nichž 98,1 % jsou Abcházci, 0,7 % Gruzínci a 0,6 % Rusové. První dochované sčítání lidu zde proběhlo v roce 1886, ve kterém zde žilo 1 605 obyvatel a téměř všichni byli Abcházci. V roce 1926 zde žilo už 1 859 obyvatel z nichž 95,2 % byli Abcházci a 3,0 % Gruzínci.V roce 1959 zde žilo 1 725 a v roce 1989 1 762 obyvatel. Během války v letech 1992 - 1993 byla část obyvatelstva (převážně gruzínci) donucena odejít.\nPakuaš se historicky dělí na šest částí:\n\n"}
{"id": "910116", "url": "https://cs.wikipedia.org/wiki?curid=910116", "title": "Gaikai", "text": "Gaikai\n\nGaikai (z jap. 外海 [gaikai] - volné, otevřené moře), je herní služba založená v roce 2008 zakládající se na cloudovém přenosu dat.\n\nHerní služba založená v roce 2008 zakládající se na cloudovém přenosu dat. Mezi hlavní zakladatele patří: David Perry, Rui Pereira a Andrew Gault. Umožňuje uživatelům hrát nejnovější hry ve vysokém rozlišení bez jakéhokoliv omezení vlastního hardwaru počítače. Jediné požadavky na bezproblémové fungování jsou minimálně 3 Mbit/s internetové připojení (optimální rychlost 5 Mbit/s a výše), dále nejnovější verze pluginů Javy a Adobe Flash. Ovšem na konferenci Google I/O 2012 byla uveřejněna funkčnost této služby přímo pomocí Google Native Client bez potřeby výše zmíněných pluginů.\n\nVše funguje na základě práce velmi výkonných serverů, které mají vybrané hry nahrány na disku a kompletní výpočetní práci odvádějí za uživatele, který již jen přijímá vizuální obraz hry. \nTato služba není omezena jen na počítače s nižším výkonem a netbooky, ale funguje také na tabletech, chytrých telefonech a televizích. Gaikai může být spuštěn jak ve webových prohlížečích, tak i přímo ve facebookovém rozhraní, a nebo jako součást dalších stránek. \n\nHlavní funkcí této služby je podporovat prodej kvalitních herních titulů. Uživatel má totiž možnost si zdarma na omezenou dobu (90 minut) zahrát demo hry, jejíž plnou verzi si může kdykoliv během hraní a nebo po jejím uplynutí koupit. \n\nV roce 2012 tuto službu kompletně odkoupila společnost Sony a stala se tak hlavním investorem. Předtím byla financována společnostmi Intel Capital, Limelight Networks, Rustic Canyon Partners, Benchmark Capital, TriplePoint Capital, NEA a Qualcomm.\n\nHlavním zdrojem příjmů jsou smlouvy se společnostmi, kterým tímto způsobem zvyšují prodeje svých herních titulů.\nGaikai také obstarává vlastní affiliate program, který se zakládá na možnosti streamovat hry ve vysokém rozlišení přímo na stránkách. Stránky, na kterých je takto uveřejněna reklama, získávají určitý podíl z reklamního příjmu, který je vytvořen z streamování her zákazníkům.\n\nListopad 2008 – oficiální založení Gaikai\n\nČerven 2009 – na veletrhu E3 bylo poprvé představeno živé streamování AAA počítačových her\n\nKvěten 2010 – celkem získáno 15 000 000 $ od finančních investorů na další vývoj\n\nČerven 2010 – podepsána několikaletá smlouva s EA\n\nListopad 2010 – začátek veřejného beta testování\n\nÚnor 2011 – zahájen oficiální provoz Gaikai\n\nČerven 2011 – zprovozněn affiliate program, který ve stejném roce získal více jak 10 miliónů uživatelů\n\nProsinec 2011 – podepsána smlouva se společností Ubisoft\n\nLeden 2012 – podepsána smlouva se společností LG\n\nBřezen 2012 – oficiálně spuštěno streamování her přes Facebook\n\nKvěten 2012 – vytvořeno první mobilní partnerství a začátek streamování her na Wikipad \n\nČerven 2012 – vytvoření partnerství se společností Samsung a rozšíření streamování na televizory\n\nSrpen 2012 – Gaikai byl odkoupen společností Sony Computer za 380 000 000 $\n"}
{"id": "910118", "url": "https://cs.wikipedia.org/wiki?curid=910118", "title": "Minivolejbal", "text": "Minivolejbal\n\nMinivolejbal, celým názvem přesněji Barevný minivolejbal, či Minivolejbal v barvách. Výrazem Minivolejbal označujeme variaci šestkového volejbalu, který umožňuje dětem mladšího školního věku se variantě tohoto sportu též věnovat. Minivolejbal je určen pro děti prvního stupně základní školy. Jednotlivé barvy určují stupeň pokročilosti a náročnosti každé z variant minivolejbalu. Pravidla volejbalu jsou uznávány mezinárodní volejbalovou federací, česká volejbalová federace si pro naši zem pravidla minivolejbalu upravila v závislosti na možnostech a vyspělosti České republiky. Pravidelně se v ČR konají turnaje, nejdříve v rámci jednotlivých krajů, poté celorepublikově. \n\nHistorie minivolejbalu velmi úzce souvisí s volejbalem. Nejspíše vznikl celkem samovolně, ale o tom, odkud přesně pochází a kdy vznikla forma minivolejbalu, můžeme polemizovat. V manuálech pro trenéry je uvedeno, že minivolejbal vznikl v brzkých 60. letech 20. století. Jinde se můžeme dočíst, že tato myšlenka pochází z východního Německa cirka z roku 1961, ale již před tím v různých státech existovaly různé formy zjednodušeného volejbalu a metodiky umožňující hrát volejbal s dětmi.\n\nZa kolébku minivolejbalu se považuje japonské město Taiki. Zde se prý minivolejbal jako samostatný sport hrál poprvé. Za tvůrce základů minivolejbalu je tedy považován Japonec Hiroshi Toyoda. Mezinárodní světovou volejbalovou federací (FIVB) byl minivolejbal uznán v r. 1971, kdy byla založena v rámci trenérské komise FIVB subkomise speciálně pro minivolejbal. O rok později byla ustanovena rámcová pravidla, která hru minivolejbalu upřesnila. V roce 1975 se konala první mezinárodní konference o minivolejbalu ve Švédsku, kde se sešlo 19 zástupců z různých zemí. Co přesně je minivolejbal se dovídáme na stránkách FIVB. \n\nProblematikou volejbalu ve školách se zabývala první konference uspořádaná FIVB v roce 2005 a následně další konference o volejbalu ve školách následovala v roce 2007. Obě konference se konaly v Kanadě. Na druhé konferenci zástupci osmi zemí prezentovali systémy školského volejbalu. \n\nMinivolejbal je hra, která zjednodušuje a upravuje pravidla klasického šestkového volejbalu, aby jej mohly hrát děti. Je to sportovní disciplína, která je podporována a hlavně uznána FIVB. FIVB vymezuje pro volejbal rámcová pravidla, která si však jednotlivé národní volejbalové svazy upravují v závislosti na vyspělosti a možnostech daného státu.\n\nMinivolejbal hrají děvčata a chlapci v týmech od 2 do 4 hráčů. Hřiště měří na šířku 4,5–6 m a na délku 9–12 m, je rozděleno sítí, jejíž vrchní okraj se nachází ve výšce 1,9–2 m. Cílem hry je dostat míč přes síť tak, aby se dotkl země. Protihráči se snaží a svými schopnostmi reagují tak, aby se tak nestalo. Hra začíná podáním a protihráči mají tři dotyky na to, aby míč vrátili přes síť. Kdo vyhraje rozehru, získává bod a má právo podání. Tentýž hráč podává do té doby, než soupeřící tým získá bod. Pak nastává rotace hráčů o jeden post tak, že podávající hráč je vystřídán svým spoluhráčem po pravé ruce. Set vyhrává ten tým, který získá určitý počet bodů (od 15 do 25). Tým, který vyhraje dva sety (nemusí být po sobě jdoucí), vyhrává zápas. Učitel podle metodiky jednotlivých států používá různé prvky volejbalu za účelem zvyšování koordinace a pohybových schopností. Snaží se touto hrou dopomoci i k sociálnímu rozvoji dětí ve třídě. Vše je založeno na hrách, soutěžích a výchovných situacích, na které vyučující reaguje. Pravidla učitel určuje dle výchovného cíle a přizpůsobuje hřiště, výšku sítě a rozměr a hmotnost míčů možnostem a schopnostem dětí. \n\nV České republice se pravila minivolejbalu od rámcových pravidel příliš neliší. Jednotlivé věkové skupiny mají svá speciální pravidla, která svou náročností přímo úměrně rostou s věkem a schopnostmi dětí. Odtud název Barevný minivolejbal či minivolejbal v barvách. Pro porovnání výkonnosti dětí z jednotlivých krajů republiky se celoročně konají turnaje, z počátku na úrovní krajů, poté na celorepublikové úrovni. \n\nPravidla naleznete na: http://www.minivolejbal.cz/clanky/pravidla.html \n\n2010–2013 – Aleš Novák \n\n2013–doposud – Jakub Lejsek \n\n\n"}
{"id": "910123", "url": "https://cs.wikipedia.org/wiki?curid=910123", "title": "Willy Brokamp", "text": "Willy Brokamp\n\nWilly Brokamp (* 25. února 1946, Kerkrade, Nizozemsko) je bývalý nizozemský fotbalista, který hrával na pozici útočníka. S výjimkou dvou sezón v Ajaxu strávil celou svou kariéru v klubu MVV Maastricht.\n\nV dresu Maastrichtu nastřílel v sezóně 1972/73 18 gólů a stal se nejlepším střelcem Eredivisie (společně s Casem Janssensem z Nijmegenu, který docílil stejného počtu gólů). Ročníky 1974/75 a 1975/76 odehrál v Ajaxu, poté se vrátil do Maastrichtu, kde v roce 1978 ukončil kariéru.\n\nV letech 1970–1973 odehrál šest zápasů za nizozemskou fotbalovou reprezentaci a vstřelil celkem šest branek. Svůj reprezentační debut absolvoval 28. ledna 1970 v přátelském utkání proti domácímu Izraeli, v zápase vstřelil svůj první gól a Nizozemsko vyhrálo 1:0.\n\n"}
{"id": "910125", "url": "https://cs.wikipedia.org/wiki?curid=910125", "title": "Jurův kámen", "text": "Jurův kámen\n\nHrad Jurův kámen stával v lokalitě Jurův kámen na západním výběžku vrchu Kotouč nad Štramberkem, nedaleko jeskyně Šipka. Dnes se v jeho místech nachází pomník Bedřicha Smetany.\n\nPřesná doba existence hradu není známa, ale na základě nálezů na místě se dá usuzovat, že se jedná o období od druhé poloviny 13. století do 14. století. Po založení hradu Štramberk okolo poloviny 14. století ztratil Jurův kámen rychle na významnosti a ten tak zpustl. Během celého jeho existence je s ním neodmyslitelně spjatý i hrad Panská vyhlídka, který stával přímo na vrcholu Kotouče.\n\n"}
{"id": "910127", "url": "https://cs.wikipedia.org/wiki?curid=910127", "title": "Ride", "text": "Ride\n\nRide může být:\n\n"}
{"id": "910128", "url": "https://cs.wikipedia.org/wiki?curid=910128", "title": "Energetická bilance (výživa)", "text": "Energetická bilance (výživa)\n\nEnergetická bilance je poměr mezi příjmem a výdejem energie. Dodávaná energie nahrazuje spotřebované energetické zásoby, nebo je přímo přeměněna na potřebnou energii. Jestliže se množství energie spotřebované rovná množství energie vynaložené, pak je energetická bilance vyvážená. Při nadměrném energetickém příjmu je nadbytečná energie uložena v podobě tukových zásob a tělesná hmotnost člověka se zvyšuje (pozitivní energetická bilance). V případě velmi nízkého energetického příjmu potravou musí tělo člověka využívat i energii uloženou v zásobách a tělesná hmotnost klesá (negativní energetická bilance). Ve sportovním světě se setkáváme s velmi různorodými aktivitami, které mají rozdílné energetické nároky. Sportovci čelí různým problémům týkajících se individuálních potřeb, které sahají od obtíží dosáhnout dostatečně vysokého příjmu energie pokrývajícího značné energetické nároky až po nutnost omezit příjem energie s cílem snížit a udržet nízkou tělesnou hmotnost a množství tělesného tuku. \nMnožství energie v potravě bývá vyjádřeno buď v kilokaloriích (kcal) nebo kilojoulech (kJ), přičemž starší jednotka 1 kilokalorie odpovídá 4,1855 kJ. Celkové množství energie vázané v potravě se liší podle obsahu jednotlivých živin.\n\nCelková spotřeba energie je rozdělena na jednotlivé složky. Mezi ně patří energie potřebná pro udržení základních životních funkcí tzv. bazální metabolismus, energetický výdej po příjmu potravy, energie potřebná k spontánním pohybům i k plánované svalové činnosti a energetické nároky na růst nebo změnu tělesné hmotnosti. \n\nBazální metabolismus je definován jako minimální energie, která slouží k udržení homeostázy (k udržení růstu a obnovy buněk v organismu, k udržení všech klidových biochemických reakcí, k zabezpečení klidové činnosti všech orgánů). Přibližně 60 % klidového energetického výdeje slouží k produkci tepla, zbývajících 40 % slouží k udržení základních životních funkcí. Měření se provádí ve specializovaných pracovištích – nejlépe ráno, hned po probuzení, dříve než testovaná osoba vstane z lůžka a nejméně 12 hodin po posledním jídle. Měření probíhá v podmínkách tepelného komfortu a úplného svalového klidu. Existuje i řada vzorců, které slouží k odhadu bazálního metabolismu. Jedním z nich je Harris-Benedictova rovnice, která zohledňuje výšku, hmotnost, pohlaví a věk. Nezahrnuje však tukuprostou tkáň (body lean mass), tudíž podhodnocuje BMR u svalnatých lidí a nadhodnocuje BMR u osob s vyšším podílem tělesného tuku.\nBM (MUŽI)= 66 + (13,7 * hmotnost v kg) + (5 *výška v cm) – (6,8 * věk v letech)\nBM (ŽENY)= 655 + (9,6 * hmotnost v kg) + (1,8 * výška v cm) – (4,7 * věk v letech)\n\nEnergetický výdej je potřebný pro zapojení lidské motoriky do činnosti. Záleží na intenzitě, délce trvání zatížení a na podílu zapojení svalové hmoty. Celkový energetický výdej nejvíce ovlivňuje bazální metabolismus, velkou měrou se na něm ale také podílí práce kosterního svalstva. V klidu využívají svaly asi 1/3 celkové spotřebované energie, při lehké práci jsou to asi 2/3 a při maximální zátěži až 95 % energie. Při svalové práci dochází ke značným ztrátám energie přeměnou v teplo (cca 75 – 80 %!), svaly tedy pracují s účinností 20 – 25 %. Účinnost však není konstantní a klesá se stoupajícím výkonem až na pouhá 4 % (např. při běžeckém sprintu na 100m) \nMnožství potřebné energie závisí na věku, intenzitě a době trvání pohybové aktivity, stejně jako na stavu trénovanosti a maximální spotřebě kyslíku. U jednoduchých motorických sportů, jako je chůze, běh nebo jízda na kole, se energetická spotřeba stanoví snadno a lze ji vyjádřit jako funkci rychlosti. Ale u většiny sportů výdej energie kolísá a je tedy obtížné ho kvantifikovat. Čím lepší je tělesná zdatnost jedince, tím vyšší je i celkový výdej energie. Počet kalorií, které potřebuje sportovec k udržení energetické rovnováhy, závisí do určité míry na množství prováděné tělesné aktivity. Ačkoliv je pro každého člověka výdej energie individuální, existují přibližné odhady u konkrétních tělesných aktivit.\n\nTermogeneze indukovaná potravinami (produkce tepla způsobená potravou), dříve označována jako specificky dynamická účinnost potravin, vypovídá o energetickém výdeji, který musí organismus vynaložit, aby zpracoval přijaté potraviny. Nejméně energie vynaloží tělo na trávení sacharidů, nejvíce pak na trávení bílkovin, které mají z chemického hlediska největší molekulu. Specificko-dynamický účinek potravy činí asi 5 - 10 % celkového energetického metabolismu v závislosti na převažujících živinách v požité stravě. \n\nU mladých sportovců, kteří ještě nedosáhli úplné dospělosti, jsou nároky na růst významným faktorem energetické spotřeby a příjem energie musí být vyšší než výdej. Požadavky na energii jsou v adolescenci velmi rozdílné. Záleží na tělesné hmotnosti, tělesné velikosti, tělesném složení, rychlosti růstu. Energie by měla být vyvážená a získávána z 55 – 57 % ze sacharidů, z 25 – 30 % z tuků, a z 15 – 20 % z bílkovin. Co se týče změny tělesné hmotnosti, tak ta je u některých sportů zcela běžná a hraje důležitou roli. U sportů, jako je jezdectví, gymnastika, krasobruslení, je snahou udržet si nízkou hmotnost a zároveň si zachovat dostatek energie pro cvičení a trénink. A naopak u sportovních odvětví, jako jsou nejvyšší váhové kategorie vzpěračů a zápasníků nebo vrhy a hody, může být přínosem vysoká tělesná hmotnost. Proto je u nejúspěšnějších závodníků vidět i velké množství tělesného tuku.\n"}
{"id": "910132", "url": "https://cs.wikipedia.org/wiki?curid=910132", "title": "Marie-José Natová", "text": "Marie-José Natová\n\nMarie-José Natová, (nepřechýleně \"Nat\", rodným jménem Marie-Josée Benhalassa; 22. dubna 1940, Bonifacio, Francie – 10. října 2019, Paříž) byla francouzská filmová, televizní a divadelní herečka.\n\nNarodila se jako Marie-Josée Benhalassa berberským rodičům na Korsice, v roce 1940. Matka pocházela z Korsiky a otec z Kabylie v Alžírsku. Do svých 15 let žila na Korsice s rodiči, pak se rodina přestěhovala do Paříže. Marie-José zde velmi brzy upoutala svým zjevem pracovníky z umělecké branže a začala dostávat nabídky na práci modelky. V roce 1955 vyhrála konkurs časopisu \"Lectures d'Aujourd'hui\" a stala se partnerkou herce Jean-Claude Pascala ve fotorománu \"L'Amour est un sogne\" (\"Láska je sen\"). Jean-Claude Pascal také vymyslel pro začínající herečku pseudonym Nat (natte je francouzský výraz pro pletenec vlasů), podle copů, které rámovaly její tvář. Následně se objevila i v malé, téměř komparzní, roli ve filmové adaptaci románu \"Le crime et le châtiment\" (\"Zločin a trest\"). Po těchto prvních zkušenostech v umělecké profesi začala navštěvovat známou hereckou školu René Simona. První velkou hereckou roli ji nabídl, v roce 1959, režisér Denys de La Patellière ve filmu \"Rue des Prairies\" (\"Luční ulice\"). Ztvárnila roli dcery hlavního hrdiny v podání Jeana Gabina.\n\nJako začnající hvězdě jí v roce 1960 věnoval titulní stranu časopis \"Télé 7 jours\" (původně vycházející pod názvem \"7 jours\"). Ve stejném roce se seznámila s osudovým mužem, režisérem Michelem Drachem, pod jehož vedením vytvořila v dalších letech své nejlepší filmové role, například ve filmu \"Amélie ou le Temps d´aimer\" (\"Amélie aneb čas na lásku\") z roku 1960, \"Les Violons du bal\" (\"Plesové housle\") z roku 1974 nebo \"Le Passe simple\" (\"Vlastní minulost neznámá\") z roku 1977. Za role ve dvou posledně jmenovaných filmech též získala na filmových festivalech ocenění jako nejlepší herečka v hlavní roli. Spolupracovala i s jinými významnými režiséry a byla partnerkou známých filmových herců a hereček. V kriminálním filmu \"La Vérité\" (\"Pravda\") si zahrála s Brigitte Bardotovou dvojici sester různých povah a ve filmu \"La Menace\" (\"Hrozba\") byla filmovou partnerkou herce Roberta Hosseina. V roce 1967 se ve filmu \"Dacii\" (\"Dákové\") představila spolu s Pierrem Bricem.\n\nV letech 1963–1964 jí režisér André Cayatte nabídl další velkou filmovou příležitost v úspěšném dvojfilmu \"La Vie conjugale\" (\"Manželský život\"). Mimo to, herečka ztvárnila v 60. letech i řadu menších rolí v tehdy oblíbeném žánru povídkových filmů, například ve filmu \"La Française et l'Amour\" (\"Francouzka a láska\") a dalších. Jedním z posledních filmů, ve kterém hrála bylo válečné drama z roku 1998 \"Train de vie\" (\"Vlak života\"). Potom se herečka věnovala především divadlu a práci pro televizi.\n\nPo celou dobu své kariéry, až do roku 2006, natáčela herečka také televizní filmy a seriály. Mezi ty nejznámější patřily televizní seriály \"Les Gens de Mogador\" (\"Lidé z Mogadoru\") z roku 1972 a \"Les Rosenberg ne doivent pas mourir\" (\"Rosenbergovi nesmějí zemřít\") z roku 1975.\n\nPro divadlo ji objevil režisér a herec Raymond Rouleau. Na jevišti zaujala svými výkony ještě v době studií. Následovaly role v řadě divadelních inscenací na různých pařížských divadelních scénách. Mimořádným úspěchem byla hra \"Voisin Voisine\" (\"Dva na schodišti\"), ve které hrála po boku herce Victora Lanouxe v divadle Théâtre du Palais-Royal.\n\nV roce 1960 se vdala za hereckého kolegu Rogera Dumase, manželství ale skončilo po roce rozvodem. V roce 1964 se provdala podruhé za filmového režiséra Michela Dracha, se kterým prožila téměř 20 let života a stala se jeho filmovou múzou. V manželství se jim narodili tři synové David, Julien a Aurélien. V roce 1981 se rozvedli a na dlouhou dobu se stal jejím životním partnerem herec Victor Lanoux, se kterým se sblížila při filmování. Spolu se pak věnovali především divadlu.\n\nDalším mezníkem v soukromém životě se stal rok 2005, kdy se setkala s ovdovělým, dlouholetým známým, hercem a písničkářem íránského původu Sergem Rezvanim a provdala se za něho. Spolu žili na Korsice v hereččině rodném městě Bonifaciu.\n\nV roce 2012 vyjádřila svůj souhlas s výzvou 18 francouzských umělců a intelektuálů na podporu prezidentského kandidáta Nicolase Sarkozyho.\n\n\n\n\n\n\n\n"}
{"id": "910133", "url": "https://cs.wikipedia.org/wiki?curid=910133", "title": "Keegan Connor Tracy", "text": "Keegan Connor Tracy\n\nKeegan Connor Tracy (* 3. prosince 1971 Windsor, Ontario, Kanada) je kanadská herečka. Mezi její nejznámější role patří Kat Jennings v hororu \"Nezvratný osud 2\" a Blue Fairy v seriálu \"Once Upon a Time\".\n\nMezi další seriály, ve kterých se objevila, patří \"Beggars and Choosers\", \"Hvězdná brána\", \"Jake 2.0\", \"4400\", \"Agentura Jasno\", \"Battlestar Galactica\", \"Lovci duchů\" a \"Hlas smrti\".\n\nNarodila se ve Windsoru v Ontariu. Studovala na střední škole St. Patrick's High School v Sarnii. Z Wilfrid Laurier University ve Waterloo v Ontariu získala titul ve sociální psychologii. Během studia na univerzitě strávila rok v Evropě.\n\nJe vdaná za Eze Mitchella a mají spolu dvě dcery.\n\n"}
{"id": "910139", "url": "https://cs.wikipedia.org/wiki?curid=910139", "title": "Ken Daneyko", "text": "Ken Daneyko\n\nKenneth Stephen Daneyko (* 17. května 1964, Windsor (Ontario), Kanada) je bývalý kanadský hokejový obránce ukrajinského původu. Celou svou kariéru v NHL (1983–2003) hrál za New Jersey Devils kde získal 3 Stanley Cupy. Fanoušci Devils mu přezdívali \"Mr. Devil\". V současné době drží rekord odehraných her za Ďábly (1283 her). Dnes pracuje jako komentátor na sportovní stanici MSG Plus. Je také stálým analytikem zápasu týmu New Jersey Devils.\n\nByl vybrán po 1 kole draftu (celkově 18) jako druhý z New Jersey Devils. Před vstupem do NHL strávil několik sezón v Yorkton Terriers. Do Devils byl povolán na začátku sezóny 1983–84. V NHL si rychle získal diváky díky kvůli jeho odvážné a obětavé hře. Daneyko byl také známý kvůli chybějícím předním zubům, které ztratil poté, co byl zasažen do úst pukem. Jeho úsměv byl dobře známý nejen příznivcům Devils, ale všem hokejových fanoušků po celém světě. Je známý jako hráč který strávil celou svojí kariéru v NHL s New Jersey. Daneyko nasbíral více než 2200 trestných minut. Daneyko nebyl nikdy znám jako vysoce bodovaní obránce a vytvořil tím rekord 255 zápasů bez střelené branky. Nicméně, Daneyko neměřil své kvality střelenými góly ale svojí obranou činností. Daneyko byl používán především jako stínící obránce před brankou.\n\nV roce 1990 Daneyko bojoval s alkoholismem, ale generální manažer Lou Lamoriello a majitel dr. John McMullen stáli při něm a poslali ho do léčebny. Daneyko se vrátil a v roce 2000 vyhrál Bill Masterton Memorial Trophy (cena se uděluje hlavně hráčům, kteří prošli těžkými životními zkouškami nebo prokázali velkou vytrvalost). V tomto případě se udělovala hlavně kvůli vytrvalosti. Spolu se Scottem Stevensem, byli součástí tvrdé obrany. Tato dvojice spolu vyhrála tři Stanley Cupy (1994–1995, 1999–2000 a 2002–03).\n\nPřed odchodem do důchodu si nadělil dárek v podobě třetího Stanley Cupu. Daneyko dostal svůj tým do finále kde v 7 zápase vyhráli nad Mighty Ducks of Anaheim (dnes Anaheim Ducks).\n\nV říjnu 2009 začal soutěžit v párovém krasobruslení.\n\nDaneyko byl rezidentem North Caldwell, New Jersey. V současné době žije se svou dcerou Taylor Lyn a synem Shanem v New Jersey.\n"}
{"id": "910140", "url": "https://cs.wikipedia.org/wiki?curid=910140", "title": "Seznam jezer v Ugandě", "text": "Seznam jezer v Ugandě\n\nSeznam jezer v Ugandě (anglicky jezero - \"lake\"). Tabulka obsahuje přehled jezer v Ugandě s plochou přes 100 km².\n"}
{"id": "910141", "url": "https://cs.wikipedia.org/wiki?curid=910141", "title": "Jaroslav Novák (skautský spisovatel)", "text": "Jaroslav Novák (skautský spisovatel)\n\nJaroslav Novák, skautskou přezdívkou Braťka (31. ledna 1894, Praha-Žižkov – 14. března 1965, Úžín) byl český skaut a spisovatel.\n\nJaroslav Novák byl nejstarší ze tří dětí žižkovského drogisty Stanislava Nováka (1866–??) a jeho manželky Marie, rozené Škabové.\n\nByl úředníkem, knihkupcem a jedním z nejvýznamnějších českých skautských pracovníků s mládeží. Byl průkopníkem táboření a spolupracovníkem zakladatele českého skautingu Antonína Benjamina Svojsíka, se kterým se seznámil roku 1913. V tomto roce také založil pátý pražský oddíl Junáka, tzv. vodní Pětku. Za německé okupace se spolu se svými skauty zapojil do odboje.\n\nKromě dobrodružných knih pro mládež napsal také množství skautských příruček. Publikoval též pod pseudonymy Neander, Jan Hvězda a Braťka. Byl také šéfredaktorem časopisu \"Junák\". Po komunistickém převratu v roce 1948 byl postižen zákazem publikační činnosti, takže některé jeho knihy mohly vyjít až po roce 1989.\n\nPo roce 1948 Braťka pracoval Jaroslav Novák se svým oddílem v Českém Yacht klubu v rámci TJ Slavoj Vyšehrad. Po výsleších StB byl nucen se odstěhovat do Ústí nad Labem. I zde založil pobočku \"Pětky\".\n\nJaroslav Novák byl spoluautorem námětu skautského filmu z roku 1948 \"Na dobré stopě\" režiséra Josefa Macha.\n\n\n"}
{"id": "910143", "url": "https://cs.wikipedia.org/wiki?curid=910143", "title": "Design služeb", "text": "Design služeb\n\nDesign služeb je poměrně nové odvětví, které nahlíží na funkcionalitu i formu služeb z pohledu jejich uživatele. „Aplikuje nástroje a metodologii designu na nehmotné produkty, tj. služby, za účelem tvorby řešení, která jsou užitečná, použitelná a atraktivní z pohledu zákazníka a efektivní a konkurenceschopná z pohledu poskytovatele“ . Spojuje v sobě mnoho různých disciplín, jako je např. marketing, podniková strategie, rozvoj lidských zdrojů nebo IT. \n\nZaměření trhu na služby můžeme pozorovat zhruba od 70. let minulého století, kdy se ekonomika západních zemí začala dramaticky měnit. Dříve byla dominantním odvětvím výroba, a proto se logicky veškerý výzkum a vývoj soustředil právě na ni. Nyní ale tvoří služby 60–70 % trhu, takže začíná být stěžejní jejich kvalita. Obor design služeb se ale objevuje až na začátku 90. let. Příbuzný obor, marketing služeb, existuje už od let 70. Design služeb se začíná pomalu dostávat také na univerzity, kde vznikají i samostatné obory. Nejvíce jsou tomu nakloněny skandinávské země, Nizozemsko nebo Velká Británie. V České republice se tématem designu služeb částečně zabývají některé obory na Vysoké škole ekonomické.\n\nV procesu designování služeb se používá široké spektrum specializovaných metod. Jsou určeny jednak pro zkoumání potřeb zákazníků, zmapování současného stavu služby i návrhu inovací.\n\nTato metoda je určená k vcítění se do role různých typů zákazníků a jejich vnímání služby. Spočívá ve vymyšlení několika imaginárních zákazníků, podle hlavních skupin zákazníků služby, a nahlížení na službu z pohledu této osoby. Je důležité navrhnout každou personu opravdu do detailů; zaměřit se na věk, vzdělání, povolání i záliby. Pro lepší představu je dobré dát personě tvář i jméno. \n\nMapa kontaktních míst spočívá ve vytvoření seznamu všech míst, kde probíhá interakce mezi zákazníkem a službou. U nákupu v internetovém obchodě to typicky může být: prostředí e-shopu, e-mail (potvrzení objednávky), telefon (telefonát nabízející doplňkové zboží), odběrné místo. Hlavním účelem mapy kontaktních míst je zjištění, která místa jsou pro zákazníky hlavní a vedlejší. Dále pomáhá zhodnotit kvalitu komunikace na jednotlivých místech.\n\nVýsledkem této výzkumné metody je stručný popis kompletního průchodu zákazníka službou. Cesta službou pomáhá přesně vyjádřit a pojmenovat kompletní průběh služby a podívat se na ni jako na celek. Může odhalit problémy, které nejsou na první pohled zjevné. Používá se také při návrhu nové služby. Cestu službou je vhodné kombinovat s mapou kontaktních míst i personami, protože průchod službou se může u různých zákazníků lišit.\n\nMetoda deníků se soustředí v první řadě na zákazníky a vyžaduje také jejich spolupráci. Skuteční zákazníci jsou požádáni, aby si vedli deník, a soustředili se v něm na aktivity spojené se zkoumanou službou. Z jejich záznamů lze zjistit jak subjektivní názory na službu, tak i mnoho informací z jejich osobního života, které lze použít při designu služby. Deníky poskytují velmi detailní a nezobecnitelné informace.\n\nPozorování zákazníků služby třetí osobou umožňuje získat objektivnější informace o způsobech používání služby, různých bariérách i situacích, při kterých zákazníci službu nejčastěji využívají. Pozorování také odhalí rozdíly mezi tím, co v souvislosti se službou lidé říkají, a co skutečně dělají.\n\nPrototypování je metoda, kterou je vhodné zařadit při testování inovací služby. Pro vytvoření prototypu služby lze použít mnoho způsobů, lze ji nakreslit jako komiks, vyprávět jako příběh nebo zahrát jako divadlo. Vizualizace inovací pomohou odhalit slabá místa před skutečným spuštěním.\n\nTuto vizualizační metodu lze uplatnit ke zjištění silných a slabých stránek existující služby. Pomáhá přesně popsat jednotlivé klíčové aktivity služby, zákaznické segmenty, komunikační kanály, možné partnery a další. Canvas se nesoustředí pouze na zákazníky a kvalitu, ale také na finanční stránku služby.\n\n1. Design Methods for Developing Services. KEEPING CONNECTED BUSSINESS CHALLENGE. Technology Strategy Board [online]. [cit. 2013-05-09]. Dostupné z: https://www.innovateuk.org/documents/1524978/1814792/Keeping+Connected+-+Design+methods+for+developing+services+%2528Archive%2529/d358586d-80b3-4f1e-b753-16750434829d\n\n2. HAZDRA, Adam, Kateřina JIŘINOVÁ, Lukáš KYPUS, Veronika HARAZÍNOVÁ a Vojtěch LUNGA. Skvělé služby: Jak dělat služby, které vaše zákazníky nadchnou. Praha: Grada Publishing, 2013. ISBN 978-80-247-4711-8.\n\n3. ŠMEHLÍK, David (ed.). \"K čemu je design služeb?: 10 případovek z veřejné sféry\". Brno: Flow, 2014, 96 s. ISBN 978-80-905480-3-9. Dostupné také z: http://eknihy.knihovna.cz/static/files/k-cemu-je-design-sluzeb.pdf\n"}
{"id": "910144", "url": "https://cs.wikipedia.org/wiki?curid=910144", "title": "Ringette", "text": "Ringette\n\nRingette je kolektivní sport připomínající lední hokej a určený ženám.\n\nHraje se na kluzišti pro lední hokej a na stejné branky, na tři dvacetiminutové třetiny, s brankářkou a pěti hráčkami v poli. Hlavní rozdíl proti hokeji je v tom, že nehraje s pukem, ale s gumovým kroužkem o vnějším průměru 16,5 cm a vnitřním průměru 10 cm, kterým se prostrkuje rovná hůl. Z basketbalu si ringette vzalo zákaz hraní tělem a nutnost ukončit akci do půl minuty střelbou. V útočné třetině mohou být zároveň nejvýše tři hráčky z každého týmu. Je nutné kombinovat: pokud jedna hráčka přejede s kroužkem přes všechny čáry, píská se postavení mimo hru. Protože kroužek se kontroluje lépe než puk, je hra rychlejší a techničtější než lední hokej, navíc nehrozí takové nebezpečí úrazu. Hodí se i pro školní tělocvik, protože pravidla umožňují zapojení do hry i slabším členkám kolektivu.\n\nPravidla ringette vymysleli v Sudbury roku 1963 Sam Jacks a Mirl McCarthy. V Kanadě je 50 000 registrovaných hráček, existuje National Ringette League za účasti 16 klubů. Členy International Ringette Federation jsou také Spojené státy americké, Švédsko a Finsko. Tyto země se účastní Mistrovství světa v ringette. Neorganizovaně se hraje ringette v Rusku, Norsku, České republice a na Slovensku.\n\n"}
{"id": "910150", "url": "https://cs.wikipedia.org/wiki?curid=910150", "title": "Coen Dillen", "text": "Coen Dillen\n\nCoenraad „Coen“ Henrik Dillen (5. října 1926, Strijp, Nizozemsko – 24. července 1990, Goes, Nizozemsko) byl nizozemský fotbalista a reprezentant, který hrával na pozici středního útočníka. Působil i jako fotbalový trenér, po ukončení aktivní kariéry vedl dva roky amatérský celek RKSV Nuenen. Před Philips Stadionem, kde hraje PSV své domácí zápasy, stojí jeho socha.\n\nHrál za kluby Brabantia, PSV Eindhoven a Helmondia '55. V první profesionální sezóně Eredivisie 1956/57 se stal s 43 vstřelenými brankami nejlepším střelcem. Je to nejvyšší počet nastřílených branek v historii profesionální nejvyšší nizozemské ligy, doposud ho nikdo nepřekonal (platí po sezóně 2012/13). Coen vstřelil v období mezi 27. lednem a 31. březnem 1957 celkem 20 gólů během devíti zápasů.\n\nV letech 1964–1966 odehrál pět zápasů za nizozemskou fotbalovou reprezentaci a vstřelil celkem 4 branky. Svůj reprezentační debut absolvoval 30. května 1954 v přátelském utkání proti domácímu Švýcarsku, v zápase vstřelil svůj první gól, ale Nizozemsko prohrálo 1:3.\n\n"}
{"id": "910155", "url": "https://cs.wikipedia.org/wiki?curid=910155", "title": "Seznam hlav států v roce 1000", "text": "Seznam hlav států v roce 1000\n\n\n\n"}
{"id": "910156", "url": "https://cs.wikipedia.org/wiki?curid=910156", "title": "Jednota umělců výtvorných", "text": "Jednota umělců výtvorných\n\nJednota umělců výtvorných (též výtvarných, německy \"Verein der bildenden Künstler\") byl spolek výtvarných umělců veřejně působící v letech 1849-1856. Spolek vznikl jako následník uměleckého odboru Slovanské lípy, založeného v dubnu revolučního roku 1848 a zaniklého počátkem roku 1849.\n\nJednotu výtvarných umělců založil malíř Josef Vojtěch Hellich a byl zvolen jejím prvním předsedou. Po Hellichovi byl od r. 1850 dalším předsedou Josef Matěj Navrátil, ale tehdy už začaly vnitřní neshody, pravděpodobně hlavně z politických důvodů. Dalším předsedou byl František Horčička (1776–1856). Některé prameny uvádějí zánik už v r. 1851, některé až po Horčičkově smrti v r. 1856.\nJednota sdružovala pouze české výtvarníky a jako protiváha oficiální, císařem podporované Krasoumné jednoty, sledovala národnostní cíle. Jejím posláním mělo být hájení zájmů výtvarného umění, zušlechtění a intelektuální povznesení národa. zabezpečení materiální existence umělců.\nMezi jejími zakládajícími členy byli Josef Mánes, Antonín Lhota, Jan Kroupa, Antonín Kalvoda.\n\nJednota zřídila svou stálou výstavu, vydala některé prémiové listy (Josef Mánes: Líbánky na Hané, 1849) a roku 1849 vyslala Josefa Mánesa na Kroměřížský sněm, aby tam portrétoval poslance.\n\nJosef Mánes, který se společensky angažoval už od roku 1847 a stál při založení Slovanské lípy i Jednoty, byl později zvolen předsedou výtvarného odboru Umělecké Besedy (1863).\n\nK jeho jménu se odvolávají zakladatelé SVU Mánes (1887) i konzervativní a vlastenecky zaměřené Jednoty umělců výtvarných (1898)\n\n\n"}
{"id": "910157", "url": "https://cs.wikipedia.org/wiki?curid=910157", "title": "Vítkovec (zámek)", "text": "Vítkovec (zámek)\n\nVítkovec (též \"Vřísek\") je zámek v oboře Vřísek na pískovcové vyvýšenině Žižkova vrchu nad Dolským potokem. Žižkův vrch s uzavřenou oborou a zámkem náleží do katastru vsi Šváby, která je součástí území obce Zahrádky v okrese Česká Lípa v Libereckém kraji. Zámek je chráněn jako kulturní památka České republiky a je pod tímto názvem zapsán v památkovém katalogu Národního památkové ústavu. Žižkův vrch s oborou a zámkem je součástí Krajinné památkové zóny Zahrádecko.\n\nOd konce šestnáctého století se zámek v pramenech objevoval pod názvem (či \"Žižkenberg\"). V roce 1845 jej František Alexandr Heber mylně označil jako \"Vřísek,\" o rok později stejný název použil František Palacký, a po něm i August Sedláček. Sedláček ve svém díle zároveň uvádí reakci A. V. Malocha v Jičínském Obzoru, který upozorňuje, že tento objekt nesl název Vítkovec a Vřísek je třeba hledat jižněji, na skále zvané . V roce 1991 historici Jaroslav Panáček a František Gabriel doložili, že název Vřísek ve skutečnosti nesl hrad u Drchlavy. Jako Vítkovec jej označuje i historik a kastelolog Jiří Úlovec. V mapě katastru nemovitostí je parcela, zahrnující zámek a přilehlé nádvoří, označena jako Vřísek. V celostátním seznamu kulturních památek je uveden od roku 1958 jako Zámek Vřísek pod č. 23012/5-2959 s adresou Šváby 18.\n\nNa základě názvu někteří historikové (např. Palacký, Heber či Sedláček) předpokládali, že na místě zámku stával středověký hrad. Archeologický výzkum však existenci hradu v této lokalitě nepotvrdil. Renesanční zámek nechal postavit kolem roku 1570 Jan z Vartenberka, ale podle Jiřího Úlovce byl jeho zakladatelem Václav z Vartenberka, tehdejší majitel statku Rybnov, pod který zámek v té době spadal. K témuž roku je poprvé uváděna obora, která se nachází okolo zámku a která tak patří k nejstarším oborám v České republice. Po Václavově smrti jej využívala vdova Kateřina. Funkcí se jednalo o lovecký zámeček, ovšem vyloučena není ani možnost, že do vystavění zámku v Zahrádkách zámek na Žižkově vrchu sloužil jako rezidence. Zámek navštěvoval a nakreslil básník Karel Hynek Mácha.\n\nPodle pověsti z roku 1787 zde měl Jan Žižka z Trocnova věznit svého bratra, jenž byl katolickým knězem v Holanech. V hladomorně jsou dochovány vyryté postavy a nápisy s dosud neznámým datováním. Nedaleko zámku pak stávala osada s jistotou doložena ještě k roku 1930 jako část obce Šváby. Později je Chytilem uváděna jako samota s názvem \"Vřísek\".\n\nZámek je i s přilehlou oborou ve vlastnictví České republiky. Subjektem, který má právo hospodařit s tímto majetkem, je státní podnik Lesy České republiky. V katastru nemovitostí je zámek (Šváby čp. 18) s příslušnou stavební parcelou č. 22 zapsán jako objekt lesního hospodářství. Zámek je prázdný a bez jakéhokoli vnitřního vybavení, prakticky jsou zde zachovány jen holé zdi. Střecha zámku byla opravena v roce 1989, Lesy ČR od té doby zajišťují pouze nejnutnější údržbu.\n\nV roce 1980 byl u zpustlého loveckého zámečku Vřísek menší palouk, součást rozlehlé obory. Na palouku rostlo devět mohutných stromů, domácích dřevin. Cizím byl jen jírovec obecný.\n\nZámeček využili filmaři jako kulisu při natočení pohádky \"O princezně Jasněnce a létajícím ševci\". V oboře a zámečku se také odehrává děj jedné z kapitol knihy \"Soví jeskyně\" od Miloše Zapletala.\n\nObora Vřísek ani zámek nejsou přístupné veřejnosti. Celý areál se otevírá jen jeden den v roce, a to pouze na několik hodin v rámci Dne lesů, který zde pořádá Lesní správa Česká Lípa v době konání letních \"Zahrádeckých slavností.\"\n\n"}
{"id": "910158", "url": "https://cs.wikipedia.org/wiki?curid=910158", "title": "Parthenay", "text": "Parthenay\n\nParthenay je francouzská obec v departementu Deux-Sèvres v regionu Poitou-Charentes. V roce 2011 zde žilo 10 390 obyvatel. Je centrem arrondissementu Parthenay a kantonu Parthenay.\n\nLa Chapelle-Bertrand, Châtillon-sur-Thouet, La Peyratte, Pompaire, Le Tallud\n\n\"Počet obyvatel\" \n\n"}
{"id": "910161", "url": "https://cs.wikipedia.org/wiki?curid=910161", "title": "Památník dělnického hnutí", "text": "Památník dělnického hnutí\n\nPamátník založení dělnického hnutí (taktéž nazýván jako Pomník dělnických demonstrací vedených Josefem Hybešem) se nachází na Bílé hoře v Brně, poblíž přírodní památky Bílá hora nad bývalou obcí Juliánov. Dnes se jedná o katastrální území Židenice ve stejnojmenné městské části. Památník architekta Jiřího Auermüllera a Ladislava Martínka byl slavnostně odhalen 12. listopadu 1957 představiteli politického a veřejného života. V roce 2009 pak proběhla rekonstrukce opěrných zídek u pomníku.\n\nCelý památník se skládá ze dvou částí. Především se jedná o masivní vrstvenou betonovou plastiku s průhledy, která se nachází na architektonicky upraveném prostranství. Poblíž ní je umístěna menší, asi metr dlouhá obdélníková pamětní deska, vytvořená z hnědé leštěné žuly se zasekávaným písmem a reliéfem listů a srpu s kladivem.\n\nZajímavostí je, že bylo údajně na desku vytesáno nesprávné datum demonstrace. Místo roku 1869 tak mělo být pravděpodobně uveden rok 1893, kdy zde brněnští textilní dělníci manifestovali za všeobecné volební právo a lepší pracovní podmínky.\n\n\n"}
{"id": "910162", "url": "https://cs.wikipedia.org/wiki?curid=910162", "title": "Kinyras", "text": "Kinyras\n\nKinyras nebo Kinyrás (starořec. \"Κινύρας\" – \"Kinyras\"/jiný přepis: \"Kinyrás\", lat. \"Cinyras\") byl podle řecké mytologie syn kilíkského krále Sandaka a jeho manželky Farnaky (nebo syn asyrského krále Pafa). Byl kyperský král, otec Afroditina miláčka Adónida a jeho matky Myrrhy.\n\nKinyras následoval svého otce Sandaka, který odešel z Asýrie do Kilíkie, kde založil město Kelenderis. Kinyras se později usadil na Kypru, kde založil město Pafos a oženil se s Metharmou, dcerou kyperského krále Pygmaliona. Manželům se narodil syn Oxyporos a podle této verze mýtu i syn Adónis a dcery Orsediké, Laogoré a Braisia. Kinyras pak vládl dlouho velmi šťastně. Jeho bohatství se podobně jako lýdskeho krále Kroise, stalo ve starověku příslovečným. \n\nKinyras začal na Kypru těžit měď a také jej označují za vynálezce dlaždic a nástrojů, jako jsou kleště, kladivo a kovadlina. \n\nZa jeho vlády se konala slavná trojská válka. Když k němu přišla delegace, v níž byl spartský král Menelaos, Agamemnónův posel a přítel Talthybios a ithacký král Odysseus, která ho měla přesvědčit, aby se stal jejich spojencem, Kinyras je bohatě obdaroval a slíbil jim, že pošle do války padesát lodí. Nakonec však poslal jen jednu, které velel jeho syn Mygdalión.\n\nVe druhém manželství byla jeho manželkou Kenchreis a narodila se jim dcera Myrrha (Smyrna), na jejíž počest založil stejnojmenné město v Malé Asii. Kinyras se stal prvním knězem Afrodity a zasvětil jí chrám v městě Pafos. Jeho příslovečná štěstěna ho opustila, když se jeho manželka chlubila, že jejich dcera je krásnější než samotná bohyně Afrodita. Bohyně nemohla tolerovat takové srovnání a přichystala strašnou pomstu. Myrrha se pak do svého otce tak velmi zamilovala, že své lásce nedokázala odolat. \n\nZa pomoci své chůvy, která krále Kinyra opila vínem, se stala jeho milenkou. Když si později Kinyras uvědomil, co se stalo, vzal meč a pokusil se svou dceru zabít, ale té se podařilo uprchnout do daleké ciziny, kde se později sama proklela strašlivou kletbou, aby ji bohové zbavili života i smrti. Bohové ji tedy proměnili na strom, kterému je určeno neustále plakat. Krůpěje, které z kmene stromu vyrážejí, se dodnes nazývají myrha. Myrrha přeměněna na strom pak ještě porodila syna a zároveň svého bratra, jménem Adónis, což byl pozdější miláček bohyně Afrodity.\n\nPověst není řeckého původu. Řekové ji převzali pravděpodobně od Féničanů. Už ve starověku ji považovali za „píseň z cizích krajů“ jak ji uvádí v jejím přebásnění i římský básník Ovidius v díle Proměny. \n"}
{"id": "910164", "url": "https://cs.wikipedia.org/wiki?curid=910164", "title": "Cirkus Humberto (román)", "text": "Cirkus Humberto (román)\n\nCirkus Humberto je román Eduarda Basse z roku 1941, odehrávající se v cirkusovém prostředí. Zachycuje vývoj cirkusu Humberto od 60. let 19. století až po 20. léta 20. století, tedy čtyř generací cirkusáků. Jedná se o bohatý román s velkým množstvím postav a dějových linií. Stal se také inspirací pro stejnojmenný seriál z roku 1988. Název fiktivního cirkusu v roce 1951 převzal skutečný cirkus.\n\nÚstřední postavou knihy je Vašek Karas. Ten přichází z české vesnice do cirkusu Humberto v Hamburku jako malý kluk se svým ovdovělým otcem. Vašek zde potkává řadu lidí a učí se dovednostem, které jsou u cirkusu potřeba. Stává se z něj akrobat, jezdec i krotitel. Cirkus se stává Vaškovým životem. Kvůli němu opustí svou lásku Růženku a vezme si za ženu dceru direktora Berwitze Helenu.\n\nKdyž Berwitz zestárne, Vašek nastupuje na jeho místo a stává se direktorem. Později se mu narodí syn Petr, ve kterém vidí Vašek svého nástupce. Petr ale vůbec nemá o cirkus zájem a věnuje se raději studiu. Na cirkus dolehne světová krize a ten spěje rychle k zániku. Vašek proto udělá zásadní rozhodnutí a z cirkusu vybuduje varieté v Praze. To má velký úspěch. Přesto má Vašek stále strach, že s jeho smrtí zanikne i jméno Humberto. Těchto obav ho zbaví až jeho vnučka Liduška, která se později stane uznávanou tanečnicí a zvolí si umělecké jméno Humberto.\n"}
{"id": "910167", "url": "https://cs.wikipedia.org/wiki?curid=910167", "title": "Stanislav Šusta", "text": "Stanislav Šusta\n\nStanislav Šusta (* 10. listopadu 1923, Praha) je český spisovatel, prozaik a autor literatury faktu.\n\nStanislav Šusta se roku 1941 vyučil strojním zámečníkem a pak pracoval jako dělník. Roku 1948 maturoval na strojní průmyslové škole. Následné studium na Vysoké škole politické nedokončil. V letech 1948-1950 byl redaktorem \"Rudého práva\" a pak \"Obrany lidu\". Roku 1956 absolvoval vojensko-politické učiliště a roku 1957 přestoupil do složek Ministerstva vnitra. Roku 1973 vystudoval fakultu žurnalistiky. V letech 1969–1979 byl redaktorem a později i šéfredaktorem časopisu \"Stráž vlasti\" a od roku 1980 pracoval jako redaktor nakladatelství Naše vojsko.\n\nJako spisovatel se soustředil na psaní literatury faktu, detektivních románů, dobrodružných příběhů pro mládež z práce Veřejné bezpečnosti a příběhů z občanské války v Rusku. Jeho knihy jsou ideově orientované na komunistický režim v Československu.\n\n\n"}
{"id": "910168", "url": "https://cs.wikipedia.org/wiki?curid=910168", "title": "Pásovcovití", "text": "Pásovcovití\n\nPásovcovití (\"Dasypodidae\") je čeleď z řádu chudozubých savců žijících na jihu Severní a ve Střední a Jižní Americe. Je to starověká skupina, jejíž historie sahá ke konci paleocénu (cca 55 Ma), do období nepříliš vzdáleného od vyhynutí dinosaurů.\n\nJsou rozdílné velikost, nejmenší druh pláštník malý dorůstá do 15 až 17 cm a váží 0,1 kg a největší pásovec velký může být dlouhý 1,5 m a hmotný 60 kg.\n\nHlavním poznávacím znamením je krunýř složený z chitinových destiček (šupin) převážně okrouhlého tvaru spojených pružnou kůži většinou porostlou tvrdými chlupy. Tento pružný krunýř dovoluje některým pásovcům se v případě ohrožení stočit do klubíčka a chránit si spodní část trupu porostlou jen tenkou kůži. Povrch hlavy je vždy důkladně kryt tvrdými šupinami.\n\nHrabavé končetiny bývají alespoň z části pokryty tvrdými kroužky a zbytek ostrými štětinami. Na poměrně krátkých předních nohou mají pásovci 3 až 5 prstů se silnými zahnutými drápy kterými si vyhrabávají potravu nebo noru k úkrytu; v zajetí se prohrabou i tvrdou podlahou. Na zadních nohou mají po 5 kratších prstech s drobnějšími drápy. Dlouhý ocas mají skrytý pod kostnatými kroužky. Kostra je velice pevně stavěná, první dva krční obratle srostly a žebra a pánev jsou velmi silné.\n\nLebku mají zploštěnou s dlouhou spodní čelisti. Jejich čenich je rozdílný podle druhu, může být krátký a trojúhelníkový, u jiných dlouhý a trubkovitý. Mají malé oči a následně i špatný zrak, zato ale dobrý čich a sluch, některé druhy mají viditelně velké ušní boltce. Počet zubů je velmi proměnlivý, kolísá od 28 až po 100, liší se i u zvířat stejného druhu. Pásovcovitým chybí špičáky a většina nemá ani řezáky, všechny jejich zuby jsou převážně stejné.\n\nPásovcovití jsou všežravci, jejich strava je primárně živočišná, skládá z hmyzu, (velmi často mravenců a termitů), drobných obratlovců, červů, housenek, členovců, hadů a žab. Požírají příležitostně i zdechliny, různá ovoce a plody i kořínky. Jejich jídelníček je poplatný oblasti, ve které žijí a ročnímu období.\n\nTato zvířata vycházejí za potravou nejčastěji v noci, lze je spatřit již za soumraku nebo svítání. Za intenzivního slunečního svitu jsou převážně ukryti v hlubokých norách, při chladnějším počasí hledají potravu i během dne. Jídlo si vyhledávají hlavně čichem a sluchem, ten je varuje i před predátory.\n\nJsou to zvířata žijící vyjma doby rozmnožování přísně samotářsky. Jejich tělesná teplota je ve srovnání s ostatními savci poměrně nízká a silně závislá na teplotě okolí, mají obzvláště pomalý metabolismus.\n\nTito na pohled neohrabaní živočichové dokážou v případě útěku před nebezpečím běžet velice rychle, byla krátkodobě pozorována rychlost 40 km/h. Některé druhy mohou stát na zadních nohou a jiné zase v případě úleku vyskakují až metr vysoko (např. před automobilem). Přestože jsou výhradně suchozemskými živočichy dobře plavou, nafouknou si vzduchem žaludek a silnými tlapami pádlují. Když zadrží dech (mají objemné plíce) mohou zůstat několik minut pod vodou, nedýchají ani při hrabání aby nevdechovali prach.\n\nS ohledem na hrabavý působ získávání potravy, zabydlují nejčastěji území s převážně vlhkou, kyprou, na humus bohatou půdou, ve které nacházejí nejvíce potravy. Žijí v lesích a za potravou vycházejí také na vlhké louky a do porostů podél vodních toků a nádrží, přichází jim vhod i obdělávaná pole.\n\nJsou to polygamní živočichové, samec se páří s více samicemi. U některých druhů se často po oplodnění rýhující vajíčko rozdělí na více embryí (tzv. polyembryonie) a rodí se 4 i více mláďat shodného pohlaví.\n\nDoba březosti je dva až čtyři měsíce, u některých druhů nastává tzv. utajená březost trvající až 8 měsíců. Po narození zůstávají mláďata v noře a matka je kojí, tehdy se jim začíná vyvíjet tvrdý krunýř. Společně s matkou opouštějí postupně noru a učí se sama živit, ve věku půl až jednoho roku jsou samostatná a odcházejí. Samice některých druhů mohou zabřeznout každým rokem. Rodí obvykle 1 až 12 mláďat, průměrná velikost vrhu jsou 4 mláďata. Dožívají se 4 až 12 let.\n\nJsou to zvířata mající hodně přirozených predátorů, jaguáři, vlci, zdivočelí psi a krokodýli. Mimo to jsou také pronásledováni lidmi, kterým škodí na farmách, kde rozhrabávají pozemky. Jsou také loveni pro chutné maso a zvláštní kůži, z které se dělají ozdobné výrobky, např. kabelky.\n\nVědci počali zkoumat pásovce devítipásého který jako jedno z mála zvířat může onemocnět malomocenstvím a hledají u něj obranné látky, které by pomohly při léčbě lidí. Při konzumaci dostatečně tepelně neupraveného masa nebo přímým stykem s nakaženým jedincem se tato nemoc může přenést i na lidi.\n\nNěkteré druhy žijí v malých počtech na omezeném území a jsou proto ohrožené (např. rod \"Calyptophractus\"), jiné jsou zase rozšířeny po velkém území (např. rod \"Dasypus\") a bezprostřední nebezpečí vyhynutí jim nehrozí.\n\nPásovcovití jsou nejvíce rozrůzněna čeleď z řádu chudozubých. Dělí se do tří podčeledí:\n\npodčeleď Dasypodinae, Gray, 1821\n\npodčeleď Euphractinae Winge, 1923\n\npodčeleď Tolypeutinae Gray, 1865\n\nPoznámka:\nNěkdy se čeleď pásovcovitých rozděluje jen na dvě podčeledě:\n\n\n"}
{"id": "910171", "url": "https://cs.wikipedia.org/wiki?curid=910171", "title": "Brendan Smyth", "text": "Brendan Smyth\n\nBrendan Smyth (8. června 1927, Belfast, Severní Irsko – 22. srpna 1997) byl severoirský římskokatolický kněz. Za více než 40 let v této funkci sexuálně zneužil více než 100 dětí ve farnostech v Belfastu, Dublinu i ve Spojených státech. Jeho činy byly před policií i veřejností často kryty ze strany představitelů katolické církve. Kontroverze provázející jeho případ v prosinci 1994 nepřímo přispěly k pádu irské vlády.\n\nSmyth se narodil jako John Gerard Smyth v Belfastu. Po vstupu do premonstrátského řádu v roce 1945 si vzal jméno Brendan. Členové řádu si byli vědomi Smythových zločinů již na konci 40. let, policii je však nenahlásili. Smyth byl pokaždé pouze přesouván z farnosti do farnosti a mezi jednotlivými diecézemi i různými zeměmi. V některých případech řád příslušného diecézního biskupa neinformoval, že Smyth se už dříve dopustil sexuálního obtěžování, a neměl by tedy být v kontaktu s dětmi.\n\nSmyth byl poprvé obviněn poté, co se k policii dostaly informace o zneužívání čtyř sourozenců v Belfastu. Po zatčení v roce 1991 uprchl do Irska, kde strávil další tři roky na útěku. Nezvládnutí žádosti o jeho vydání ze strany irských úřadů vedlo k dalšímu odložení soudního řízení. Jeho případ nakonec v prosinci 1994 nepřímo přispěl k pádu irské koaliční vlády stran Fianna Fáil a irské Labour Party.\n\nSmyth byl odsouzen ke 12 letům vězení. Zemřel ve výkonu trestu v roce 1997, ve věku 70 let.\n\nV souvislosti s případem Smythe čelil od roku 2010 mnoha výzvám k odstoupení kardinál Seán Brady. Připustil totiž, že roku 1975 se účastnil ještě jako biskupský sekretář jednání s oběťmi zneužívání Smythe, při němž byli dva chlapci přísahou zavázáni mlčet o tom, co se stalo. Na otázku, proč věc neoznámil úřadům, Brady odpověděl, že k tomu jako biskupský sekretář nebyl oprávněn.\n\n"}
{"id": "910174", "url": "https://cs.wikipedia.org/wiki?curid=910174", "title": "Adilly", "text": "Adilly\n\nAdilly je francouzská obec v departementu Deux-Sèvres v regionu Poitou-Charentes. V roce 2011 zde žilo 304 obyvatel.\n\nAmailloux, Fénery, Châtillon-sur-Thouet, Saint-Aubin-le-Cloud, Saint-Germain-de-Longue-Chaume\n\n\"Počet obyvatel\" \n\n"}
{"id": "910182", "url": "https://cs.wikipedia.org/wiki?curid=910182", "title": "Dokumentalistika", "text": "Dokumentalistika\n\nDokumentalistika (anglicky \"documentation\") je \"„teoretický a praktický obor zabývající se systematickým sběrem, pořádáním, vyhledáváním a distribucí zaznamenaných informací, obvykle ve specifických vědních oborech nebo disciplínách.“\" Obor vznikl na přelomu 19. a 20. století a je považován za součást informační vědy.\n\nZa zakladatele dokumentalistiky jsou považováni dva belgičtí právníci – Paul Otlet a Henri La Fontaine. Společně založili Mezinárodní bibliografický ústav v Bruselu a pokusili se zpracovat celosvětovou knižní produkci . S nárůstem různorodosti knihy vzniká potřeba zpracovávat a uspořádávat nové poznatky a zkušenosti (patenty, právní dokumenty, šedá literatura, atlasy, tabulky, diagramy, kresby, fotografie,…). V roce 1907 vymyslel Paul Otlet pro nově vznikající nosiče informací označení dokument.\n"}
{"id": "910188", "url": "https://cs.wikipedia.org/wiki?curid=910188", "title": "Amathus", "text": "Amathus\n\nAmathus nebo Amafunt (řecky Αμαθούς) bylo jedno z nejstarších měst na Kypru, které se nachází na jižním pobřeží ostrova, asi 24 mil západně od Larnaky. Město Amathus, podobně jako Pafos, bylo jedno z nejvýznamnějších míst uctívání bohyně Afrodity v dávných dobách. \n\nV době bronzové žádné město na tomto místě neexistovalo. První stopy lidské činnosti v oblasti se datují do počátku doby železné, kolem roku 1100 př. n. l. Podle legendy město založil Kinyras, což byl otec Adónise a zakladatel kultu Afrodity na ostrově. Pojmenoval město na počest své zesnulé matky. Existuje také legenda, podle které Theseus opustil svou milovanou Ariadne v posvátném háji s názvem Amalthus, kde zemřela při porodu a byla tam pohřbena. V tomto háji byla svatyně Afrodity a jejího posvátného háje. Později bylo podle háje pojmenováno město. \n\nAmathus byl postaven na pobřežním útesu s nedalekým přírodním přístavem. V raných fázích historie to bylo prosperující město. V 8. století př. n. l. byl postaven městský palác a přístav, což přispělo k rozvoji obchodu s Řeckem a Levantou. Město prosperovalo především díky obilí, měděným dolům a chovu ovcí.\n\nNa vysoké skále byl postaven chrám zasvěcený Afroditě, která byla považována za patronku města. V 1. století př. n. l. byla započata stavba dalšího chrámu Afrodity v oblasti, kde se konaly slavnosti na počest Adónise. Sportovci zde soutěžili v lovu divočáků, stejně jako v tanci a zpěvu. Ale stavba chrámu nebyla nikdy dokončena.\n\nNejstarší archeologické pozůstatky jsou hroby z počátku doby železné (z let 1000 až 600 př. n. l.) z období řecko-fénického vlivu. Amathus je uveden jako jeden z deseti městských států v análech asyrského krále Asarhaddona (668 př. n. l.), který mj. vybudoval město \"Kar-Aššur-aha-iddina\".\n\nAmathus v celé jeho pradávné historii bylo v podstatě samostatné město, o čemž svědčí jeho odmítnutí připojit se ke vzpouře proti Achaimenovcům, která probíhala na Kypru v letech 500 až 494 př. n. l. Město Amalthus bylo neúspěšně obléháno. V dalších letech jeho politický význam postupně ustupoval, ale kvůli vzkvétajícímu kultu Afrodity a Adónise bylo známo ještě po dlouhou dobu. Přídomek „amatusky“ v římské poezii je mnohem běžnější než Kypr, což ukazuje na velkou slávu města. V době začlenění do Římské říše se město stalo hlavním městem jednoho ze čtyř okresů Kypru.\n\nS příchodem křesťanství město ztratilo svůj původní náboženský význam. Ve 4. století se ve městě usadil křesťanský biskup. V 7. století bylo město stále plné života. V roce 616 se zde narodil budoucí alexandrijský patriarcha Jan V. Milosrdný a roku 640 řecký spisovatel, kněz, mnich a opat Kláštera svaté Kateřiny Anastasius Sinaita.\n\nV roce 1191, kdy Richard I. Lví srdce obsadil Kypr, město bylo už téměř prázdné. Mnoho starověkých hrobek bylo vypleněno a kameny kdysi krásných chrámů a budov byly převezeny do nedalekého města Limassolu na výstavbu nových staveb. Roku 1869, po mnoha staletích, byly zbývající kameny města použity k výstavbě Suezského průplavu. To znamená, že město bylo téměř úplně zničeno, s výjimkou městských hradeb a dalších trosek.\n\nV roce 1870 Luigi di Palma Chesnola provedl vykopávky v nekropoli města Amathus a jeho nálezy byly uloženy v Britském muzeu a v Metropolitním muzeu umění v New Yorku. Novější výzkumy začaly v roce 1980. Archeologové objevili nekropoli, chrám Afrodity, městský trh, městské hradby, baziliku a přístav. Mnohé z těchto nálezů byly později umístěny do muzea v Nikósii a do muzea v Limassolu.\n"}
{"id": "910194", "url": "https://cs.wikipedia.org/wiki?curid=910194", "title": "Musée Nissim-de-Camondo", "text": "Musée Nissim-de-Camondo\n\nMusée Nissim-de-Camondo (\"Muzeum Nissima de Camondo\") je muzeum v Paříži. Nachází se v 8. obvodu v ulici \"Rue de Monceau\" v městském paláci hôtel de Camondo. Muzeum se zaměřuje na nábytek a francouzské umělecké předměty z 18. století.\n\nPalác na okraji parku Monceau postavil v roce 1912 francouzský architekt René Sergent (1865–1927) pro hraběte Moïse de Camondo (1860–1835) na místě staršího paláce jeho rodičů, který byl zbořen v roce 1911. Nová stavba byla inspirována Malým Trianonem ve Versailles. Moïse de Camondo sem přesunul své umělecké sbírky, které nepřestával rozšiřovat až do své smrti 14. listopadu 1935. Zahradu navrhl zahradní architekt Achille Duchêne (1866–1947).\n\nNa počátku 19. století sefardská židovská rodina Camondo založila banku, která byla jednou z nejvýznamnějších v Osmanské říši. V roce 1869 bratři Abraham-Behor a Nissim de Camondo přesunuli banku z Konstantinopole do Paříže. Jejich synové, bratranci Isaac a Moïse se později stali sběrateli uměleckých předmětů. Moïse se zajímal výhradně o francouzské umění 18. století.\n\nPodle závěti péče o palác včetně sbírek přešla na \"Union centrale des arts décoratifs\" (Ústřední unie dekorativního umění), aby zde vytvořila Musée Nissim-de-Camondo, které bylo pojmenováno po jeho synovi (1892–1917), důstojníkovi letectva, který zahynul v leteckém boji 5. září 1917 u obce Leintrey v Meurthe-et-Moselle.\n\nV roce 1940 byly sbírky převezeny na zámek Valençay. V roce 1944 byla Béatrice de Camondo, zakladatelova dcera deportována do vyhlazovacího tábora Auschwitz-Birkenau. Muzeum bylo uzavřeno až do konce války.\nProhlídka začíná v salónech 1. patra a představuje postupně nábytek jako sekretáře, stoly, komody nebo bonheur du jour vyrobené největšími řezbáři své doby, koberce a paravány z textilní manufaktury Savonnerie, sèvreský a míšeňský porcelán.\n\nV patře jsou pokoje rodiny a rovněž knihovna s dřevěným táflováním, odkud je rozhled do parku Monceau. Bývalá Nissimiho pracovna je v anglickém stylu oblíbeném u francouzské buržoazie a je vybavena obrazy z 19. století s tématem lovu a jezdectví.\n\nPracovna jeho otce je vyzdobena dřevěným obložením (kolem roku 1780) pocházející z Bordeaux připomínající budoár doby Ludvíka XV.\n\nVzhledem k asimilaci rodiny se stopy judaismu vyskytují jen zřídka, jako je vystavený šábesový stříbrný svícen nebo Davidova hvězda na měděné formě na bábovku v kuchyni.\n\nPřízemí jsou uchovány z období belle époque tehdejší technické a architektonické vymoženosti jako vytápění horkým vzduchem, výtah na stlačený vzduch, systém vysávání, osvětlené římsy apod.\n\nKuchyně je vybavena velkým grilem a ústřední troubou, na zdi visí měděné nádobí.\n"}
{"id": "910197", "url": "https://cs.wikipedia.org/wiki?curid=910197", "title": "Musée de Montmartre", "text": "Musée de Montmartre\n\nMusée de Montmartre (\"Muzeum Montmartru\") je muzeum v Paříži věnované pařížské čtvrti Montmartre. Nachází se v 18. obvodu v ulici \"Rue Cortot\".\n\nV domě č. 12 na \"Rue Cortot\" pobývalo mnoho umělců. Auguste Renoir zde zřídil svůj ateliér roku 1876 a vytvořil zde mnoho svých děl jako např. \"Bal du moulin de la Galette\" nebo \"La Balançoire\". Žila zde rovněž Suzanne Valadon a její syn Maurice Utrillo, Emile Bernard, Emile-Othon Friesz a Raoul Dufy, Démétrios Galanis, Francisque Poulbot, Léon Bloy a Pierre Reverdy.\n\nV roce 2012 byly zřízeny \"Jardins Renoir\" (Renoirovy zahrady) podle obrazů, která Renoir namaloval během svého pobytu v ulici \"Rue Cortot\". Rostou zde ovocné stromy hrušně a mandlovníky, keře šeříků, růže a hortenzie řapíkaté.\nMuzeum představuje obrazy, plakáty, ilustrace, fotografie a další svědectví, která vytvořili umělci Amedeo Modigliani, František Kupka, Théophile Alexandre Steinlen, Henri de Toulouse-Lautrec, Maurice Utrillo aj. a zaměřuje se tak na umění 19. a 20. století.\n\nSbírku vlastní \"Association du Vieux Montmartre\" (Sdružení starého Montmartru) založené roku 1886. Jejím cílem je uchovávat a rozšiřovat svědectví o umění, historii a etnologii Montmartru.\n"}
{"id": "910198", "url": "https://cs.wikipedia.org/wiki?curid=910198", "title": "Shure SE535", "text": "Shure SE535\n\nShure SE535 Sound Isolating Earphones jsou nejvyšší verzí intraaurálních in-ear sluchátek od firmy Shure, jež je vhodná i pro profesionální muzikanty. Představují high-end model se třemi měniči v jednom sluchátku, které obsahuje dedikovaný vysokotónový reproduktor a duální hlubokotónové reproduktory pro prostorný zvuk s plnými basy. Patří mezi nejlépe hrající modely vůbec s nesmírně přesným a analytickým zvukem, který ale klade vyšší nároky na kvalitu a zdroj signálu. Tvarovatelný a aretovatelný kabel umožňuje jeho snadné nahrazení v případě opotřebení nebo poškození, čímž je zajištěno spolehlivé a komfortní upevnění a prodloužena trvanlivost investice. Tato sluchátka jsou nabízena pouze ve dvou verzích: metalicky bronzové a průhledné variantě.\n\nShure SE535 používají tři měniče, ale jde o dvoupásmový systém, kdy jeden měnič hraje výšky a středy, a zbylé dva basy. Pro kvalitní reprodukci zvuku je velmi důležité správné nasazení sluchátek. Zpočátku je třeba nasazení vyzkoušet a zvolit si nástavce dle potřeb. Z hlediska izolace od okolního hluku poskytují trojzávojové nástavce (Shure Triple Flange Sleeves) nejlepší výsledek. Pro nezkušeného člověka ale mohou představovat problém, jelikož nemusí dobře sedět nebo ucho může na vsunutí předmětu tak hluboko do zvukovodu reagovat iritací. Tento problém někteří uživatelé úspěšně vyřešili patřičným zkrácením trojzávojových nástavců, čímž z nich vytvořili dvouzávojové. \n\nSamotný zvuk sluchátek je velmi vyvážený a zábavný. Basy jsou decentní, nejsou zbytečně výrazné, ale ani slabé. Díky dvěma měničům pro basy bez problémů zahrají veškeré basy v nahrávce. Dominantní je středové pásmo, které je čisté, velmi detailní, a disponující výborným rozlišením nástrojů a prostorem. Nejvíce v nahrávkách vyniknou vokály. Výšky jsou detailní a čisté, ale mírně seříznuté. Díky vysoké citlivosti sluchátek může být výraznější šum v nahrávkách. \n\nBalení obsahuje prémiovou verzi přepravního pouzdra se zipem vyrobeného ze syntetických materiálů, regulátor hlasitosti, redukci na velký 6.3 mm jack, a adaptér do letadla. Dále v balení mimo těchto sluchátek nalezneme celkem čtyři druhy nástavců na sluchátko: \nŠpunty jsou vyrobené z větší části z plastu a mechanicky namáhaná část chránící kabel je pogumovaná. Kabel je poměrně silný, pevný, nezamotává se a svým ergonomickým tvarováním a nasazováním přes ušní boltec zásadně redukuje tzv. mikrofonní efekt. \n\n\nV době uvedení na světový trh byla jejich cena 550 dolarů, což je v přepočtu 11 tisíc korun. Vzhledem k použitým vysoce kvalitním komponentám je cena opodstatněná. V současné době jsou k dostání za cenu téměř o sto dolarů nižší. V České republice jsou v současné době k dispozici za částky od 9,5 tisíce korun až do 13 tisíc korun. \n\nOficiální stránka Shure SE535\n"}
{"id": "910199", "url": "https://cs.wikipedia.org/wiki?curid=910199", "title": "To je vražda, napsala", "text": "To je vražda, napsala\n\nTo je vražda, napsala (v anglickém originále Murder, She Wrote) je americký televizní seriál, v němž hlavní roli spisovatelky a amatérské detektivky Jessicy Fletcherové ztvárnila britsko-americká herečka Angela Lansbury. Seriál se vysílal v letech 1984 až 1996 na stanici CBS v celkem dvanácti sériích o 264 epizodách. Po jeho skončení byl následován čtyři televizními filmy a volným pokračováním v podobě seriálu \"The Law & Harry McGraw\".\n\nSeriál i hlavní herečka si za dvanáct let vysílání vysloužili řadu ocenění a nominací, včetně Zlatých glóbů či cen Emmy.\n\nZlatý Globus (tučně je vyznačena proměněná nominace)\n\n\n"}
{"id": "910200", "url": "https://cs.wikipedia.org/wiki?curid=910200", "title": "II. třída okresu Litoměřice", "text": "II. třída okresu Litoměřice\n\nII. třída okresu Litoměřice (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Litoměřice. Hraje se každý rok od léta do jara se zimní přestávkou. Účastní se ji 16 týmů z okresu Litoměřice, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Litoměřice. Do II. třídy vždy postupuje vítězný tým z každé ze dvou skupin III. třídy (skupiny A a B).\n"}
{"id": "910203", "url": "https://cs.wikipedia.org/wiki?curid=910203", "title": "Fotovoltaická elektrárna Chrudichromy", "text": "Fotovoltaická elektrárna Chrudichromy\n\nFotovoltaická elektrárna Chrudichromy je desátou největší FVE v Česku. Z hlediska výkonu 10 MW a výkonu panelů je možné spočítat, že obsahuje několik desítek tisíc panelů typu CNPV-280P a CNPV-285P disponující výkonem 280 W resp 285 W . Fotovoltaická elektrárna Chrudichromy se rozprostírá na ploše cca 18 hektarů půdy. Výstavba elektrárny byla realizována ve dvou etapách. V první etapě byla realizována FVE Chrudichromy I, o výkonu 5,019 MW, v druhé etapě pak FVE Chrudichromy II, o výkonu 5,027 MW. Spuštění obou bloků proběhlo 23. 12. 2010.\n\nElektrárna je umístěna v Jihomoravském kraji v okrese Blansko. Zde také leží také vesnice Chrudichromy v jejíž katastrálním území je elektrárna postavena. Majitelem FVE Chrudichromy I je olomoucká společnost Photon Forest s.r.o. , zatímco vlastníkem druhé poloviny Chrudichromy II je podnikatelský subjekt Photon Park s.r.o.\n\n"}
{"id": "910204", "url": "https://cs.wikipedia.org/wiki?curid=910204", "title": "Carlos Relvas", "text": "Carlos Relvas\n\nCarlos Augusto Mascarenhas Relvas de Campos, známý jako Carlos Relvas (13. listopadu 1838, Golegã, Portugalsko – 23. ledna 1894) byl portugalský fotograf, zakladatel a průkopník fotografie v Portugalsku. Byl členem Francouzské fotografické společnosti.\n\nNarodil se 13. listopadu 1838 v portugalském městečku Golegã v údolí řeky Tejo, v oblasti známé chovem lusitánských koní. Pocházel z bohaté šlechtické rodiny, vlastnil velký majetek a farmy. Kromě umění se věnoval celé řadě dalších oblastí, střílel z pistole a karabiny, cvičil, bojoval s šavlí, byl amatérským toreadorem, vlastnil koně, na kterých úspěšně jezdil, dokonce vynalezl záchranný člun. Hodně četl a studoval, byl členem společnosti rytířů.\n\nVe fotografii často experimentoval, je autorem několika vynálezů, byl nadaný výtvarným cítěním a věnoval se celé řadě fotografických žánrů. Byl v kontaktu s významnými osobnostmi evropské fotografie, mnoho cestoval, navštěvoval i obesílal významné veletrhy a výstavy, kde za své snímky pravidelně získával ocenění. V roce 1869 se stal členem Francouzské fotografické společnosti. Ačkoliv se označoval jako fotograf amatér, byl jedním z nejvyhledávanějších portrétistů.\n\nByl ženatý s D. Margaridou Amália Mendes de Azevedo e Vasconcelos, se kterou měli čtyři děti. Z nich jako veřejný činitel vystupoval José Relvas.\n\nCarlos Relvas zemřel ve svých 55 letech 23. ledna 1894 na následky jezdecké nehody.\n\nPo smrti na něj bylo na více než sto let zapomenuto. Až po roce 2000 se Institutu portugalských muzeí a městu Golegã podařilo obnovit jeho secesní ateliér a zpracovat pozůstalost, která jen v negativech činí 13 000 kusů. V roce 2003 byla vydána monografie a uspořádána výstava v Museu Nacional de Arte Antiga v Lisabonu. V roce 2013 se uskutečnila putovní výstava po evropských metropolích, která začínala v pražské Galerii Rudolfinum.\n\n\n\n"}
{"id": "910207", "url": "https://cs.wikipedia.org/wiki?curid=910207", "title": "Burzet", "text": "Burzet\n\nBurzet je francouzská obec v departementu Ardèche v regionu Auvergne-Rhône-Alpes. V roce 2011 zde žilo 454 obyvatel. Je centrem kantonu Burzet.\n\nObec se nachází v údolí řeky Bourges v pohoří Cevenny. Nejbližším větším městem je 18 km vzdálený Aubenas.\n\nSousední obce: Labastide-sur-Bésorgues, Montpezat-sous-Bauzon, Péreyres, Sagnes-et-Goudoulet, Saint-Pierre-de-Colombier, Usclades-et-Rieutord\n\nRoku 2000 došlo nad územím obce k nehodě vojenského letounu Lockheed C-130 Hercules.\n\nV obci se nachází kostel svatého Ondřeje, který byl vystavěn v 15. století v gotickém slohu. V roce 1621 se jedna z jeho lodí zhroutila a stavba musela být rekonstruována. K další přestavbě se přistoupilo roku 1804. Obec je jednou ze 32 zastávek na křížové cestě svatého Ondřeje.\n\n\"Počet obyvatel\" \n\n"}
{"id": "910211", "url": "https://cs.wikipedia.org/wiki?curid=910211", "title": "Leo Canjels", "text": "Leo Canjels\n\nLeonard „Leo“ Canjels (1. dubna 1933, Breda, Nizozemsko – 26. května 2010, Breda, Nizozemsko) byl nizozemský fotbalista a reprezentant, který hrával na pozici středního útočníka. Působil i jako fotbalový trenér, po ukončení aktivní kariéry vedl převážně belgické kluby a nizozemský MVV Maastricht a NAC Breda. S trénováním skončil v roce 1990.\n\nMěl přezdívku \"Het Kanon\" (dělo) díky své razantní střelbě. Po vleklé chorobě zemřel 26. května 2010.\n\nCanjel začínal s fotbalem v amatérském celku VV Baronie, klubu z Bredy. Většinu své aktivní hráčské kariéry (1956–1963) však strávil v klubu NAC Breda. Dvakrát se stal nejlepším střelcem Eredivisie, v sezóně 1957/58 vstřelil 32 branek a v následujícím ročníku 1958/59 se trefil do sítě celkem 33krát.\n\nV roce 1959 odehrál tři zápasy za nizozemskou fotbalovou reprezentaci a vstřelil 2 branky. Svůj reprezentační debut absolvoval 10. května v přátelském utkání proti domácímu Turecku (remíza 0:0). O tři dny později vstřelil v Sofii oba góly Nizozemska při prohře 2:3 s domácím Bulharskem.\n\n"}
{"id": "910215", "url": "https://cs.wikipedia.org/wiki?curid=910215", "title": "Armin Hary", "text": "Armin Hary\n\nArmin Hary (* 22. března 1937 Quierschied) je bývalý německý atlet, sprinter, dvojnásobný olympijský vítěz.\n\nVe dvaceti letech, v roce 1957, se stal mistrem Německa v běhu na 100 metrů. O rok později, na mistrovství Evropy ve Stockholmu, zvítězil v běhu na 100 metrů a byl členem vítězné německé štafety na 4 x 100 metrů .\n\nV roce 1960 zaběhl jako první člověk na světě 100 metrů za 10,0 a vytvořil tak nový světový rekord. Na olympiádě v Římě pak zvítězil ve finále běhu na 100 metrů časem 10,2 a byl členem vítězné štafety společného německého týmu. Jejími členy byli kromě Haryho Bernd Cullmann, Walter Mahlendorf a Martin Lauer. Jejich čas 39,5 znamenal vyrovnání světového rekordu.\nPro porušení předpisů západoněmeckého atletického svazu byl potrestán ročním zákazem činnosti, poté ukončil svoji sportovní kariéru.\n\n"}
{"id": "910216", "url": "https://cs.wikipedia.org/wiki?curid=910216", "title": "Charakterizace postavy", "text": "Charakterizace postavy\n\nLiterární postava v textu vytváří povahové rysy, kterým je charakteristická, ty jsou roztroušeny po celém narativu. Tyto povahové rysy čtenáři o postavě sdělují zásadní informace. Mohou se v textu objevit jen jednou (popis zevnějšku postavy), nebo se opakují (jméno postavy). Základními prvky, které jsou nejčastěji spojeny s charakterizací postavy, jsou přímá definice a nepřímá prezentace.\n\nPřímá definice slouží autorovi k přímému pojmenování vlastností postavy. Pojmenovává rys adjektivem, abstraktním či jiným typem podstatného jména nebo částí řeči. Vztahuje se k tomu, co je o postavě explicitně řečeno. Čtenář má k dispozici určité charakteristické rysy postavy a nemusí si nic domýšlet, proto je také v dílech méně častá. Čtenář tolik nezapojuje svou vlastní fantazii a je mu vše hned řečeno. Je tu značná statičnosti v ději, kdy je postava charakterizována hned. \n\nNepřímá prezentace rys přímo nepojmenovává, ale různými způsoby ho představuje. Moderní próza tuto charakteristiku často užívá především díky její náznakovosti a neurčitosti. Je tu kladen důraz na čtenáře a jeho fantazii. Nepřímá prezentace charakter postavy představuje pomocí implicitních významů.\n\nVzhled je důležitým charakterizačním prostředkem literárních postav především proto, že přímo vyděluje postavu vůči ostatním entitám jejího okolí, a tím pomáhá její identifikaci napříč vyprávěním. V textu můžeme pozorovat vnější i vnitřní charakteristiku postavy. Vnější charakteristika je soustředěna na začátek textu, kdy je postava představena. Koresponduje s charakterem, profesí, či společenským zařazením postavy. Oproti tomu se vnitřní charakteristika vyskytuje v celém textu průběžně. Rimmon Kenanová rozlišuje vzhled postavy podle toho, zda ho postavy mohou ovlivnit, či ne. Výšku, barvu očí ani délku nosu postava sama ovlivnit nemůže, naopak na ní částečně závisí volba účesu nebo oblečení. Vzhled patří k důležitému rysu postavy a díky tomu se dá odvodit chování postavy. \n\nDůležitým zdrojem získávání implicitních významů je právě jednání literárních postav. To umožňuje sledovat vlastnosti, pocity, názory postav nebo vztah postavy k okolí. Jednorázové činy evokují dynamický aspekt postavy, který často hraje roli v krizovém bodu narativu. Obvyklá činnost odhaluje spíše neměnný, statický aspekt postavy, často s komickým či ironickým efektem (staré návyky). Rimmon Kenanová dělí jednorázové i obvyklé činy na akt uskutečněný (to, co postava provedla), akt neuskutečněný (to, co postava měla udělat, ale neudělala) a akt zamýšlený (neuskutečněný plán či záměr postavy). Čtenáři pak interpretují literární postavu na základě vlastních zkušeností a vědomostí. \n\nPostavy se do narativu začleňují především svou promluvou, tou se podílejí na utváření fikčního světa. Promluva může čtenářům poodhalit povahový rys postavy, který je spjat s obsahem i formou. Podle Rimmon Kenanové styl řeči postav udává nejen její společenské zařazení, ale naznačuje i některé individuální vlastnosti. Pokud postava užívá hodně vedlejších vět a opakovaně se upřesňuje ve vlastním tvrzení, pak to může evokovat pečlivý intelekt postavy.\n\nVlastní jména odkazují k vlastnostem postavy, mají tedy referenční význam. Slouží jako jednoslovné kategorie, kterým čtenář v průběhu aktu čtení přiřazuje jednotlivé explicitně či implicitně interpretované atributy. Jméno je pro čtenáře vnímáno jako součást charakteristiky postav. Vnímáme ho jako individualizující a zároveň zlidšťující moment. Daniela Hodrová dělí akt pojmenování na dva způsoby. První způsob je takový, že akt pojmenování předchází textu. V druhém způsobu se akt pojmenování stává součástí textu. Můžeme si povšimnout, že u postav se vyskytují různé podoby jmen. Postavy můžou nést neúplná jména (jen křestní jména), nebo je možná bezejmennost postavy. Jestliže na jedné straně je bezejmennost spjata se ztrátou identity, na druhé straně může tento stav být pro postavu čímsi osvobozujícím. Ztráta jména se může stát východiskem k hledání pravé identity. Postavy bez vlastního jména jsou často pojmenovávány apelativy, která vyjadřují charakteristické znaky (zrzka), nebo jsou vlastní jména nahrazena přezdívkami postav (bručoun).\n\n"}
{"id": "910217", "url": "https://cs.wikipedia.org/wiki?curid=910217", "title": "Largentière", "text": "Largentière\n\nLargentière je francouzská obec v departementu Ardèche v regionu Auvergne-Rhône-Alpes. V roce 2010 zde žilo 1 814 obyvatel. Je centrem arrondissementu Largentière a kantonu Largentière.\n\n"}
{"id": "910223", "url": "https://cs.wikipedia.org/wiki?curid=910223", "title": "Coucouron", "text": "Coucouron\n\nCoucouron je francouzská obec v departementu Ardèche v regionu Auvergne-Rhône-Alpes. V roce 2010 zde žilo 841 obyvatel. Je centrem kantonu Coucouron.\n\n"}
{"id": "910224", "url": "https://cs.wikipedia.org/wiki?curid=910224", "title": "Holt", "text": "Holt\n\nHolt může být:\n\n\n\n\n"}
{"id": "910228", "url": "https://cs.wikipedia.org/wiki?curid=910228", "title": "Hans van Breukelen", "text": "Hans van Breukelen\n\nJohannes Franciscus „Hans“ van Breukelen (* 4. října 1956, Utrecht, Nizozemsko) je bývalý nizozemský fotbalista, který hrával na pozici brankáře. V letech 1987, 1988, 1991 a 1992 získal ocenění \"Fotbalový brankář roku Nizozemska\".\nMimo Nizozemska hrál v Anglii.\n\nNa klubové úrovni působil v Nizozemsku v FC Utrecht a později v PSV Eindhoven, s nímž posbíral řadu trofejí včetně triumfu v Poháru mistrů evropských zemí 1987/88.\nV Anglii hrál v letech 1982–1984 za Nottingham Forest.\n\nV letech 1980–1992 nastupoval za nizozemskou fotbalovou reprezentaci. Svůj reprezentační debut absolvoval 11. října 1980 v utkání proti Západnímu Německu (remíza 1:1).\n\nZúčastnil se tří vrcholových fotbalových turnajů: Mistrovství světa 1990, Mistrovství Evropy 1988 (zisk zlaté medaile) a Mistrovství Evropy 1992 (zisk bronzové medaile). Celkem odehrál v nizozemské reprezentaci 73 zápasů.\n\n"}
{"id": "910232", "url": "https://cs.wikipedia.org/wiki?curid=910232", "title": "Armáda Abcházie", "text": "Armáda Abcházie\n\nArmáda Abcházie byla vytvořena 11. října 1992 během abcházsko-gruzínského konfliktu. Tvoří hlavní část bezpečnostních sil Abcházie a dělí se na pozemní síly, letectvo a námořnictvo. Většina zbraní a vybavení pochází z Ruska, ale často pamatuje ještě sovětskou éru. Hlavním velitelem je prezident Raul Chadžimba.\n\nArmáda Abcházie byla založena 11. října 1992. Jejím předchůdcem byla Abcházská národní garda. Abcházská armáda byla zapojena v těchto konfliktech: válka v Abcházii (1992 - 1993), šestidenní válka a válka v Jižní Osetii (2008).\n\nAbcházská armáda je dělená do tří okruhů: centrální (Suchumi), východní (Očamčyra) a západní (Picunda). V době míru disponuje silou 2100 - 2200 nebo 3000 - 5000 aktivních vojáků, ale v případě ohrožení by dokázala mobilizovat až 50 000 jednotek.\n\nPozemní síly jsou děleny na tři brigády, z nichž každá obsahuje 3 - 4 motorizované pěchotní prapory a jeden obrněný prapor. Speciální jednotky jako artilerie, ženijní prapor, průzkumný prapor nebo protiletecká obrana jsou řazeny odděleně. Námořnictvo funguje jako samostatná brigáda.\n\nJe rozdělené na tři divize se sídly ve městech Suchumi, Očamčyra a Picunda. V devadesátých letech Abcházie koupila od Ruska čtyři válečné lodě. Jejich osud je nejasný, jedna z nich měla být rozmontována, ale ani ostatní se neúčastnily války v roce 2008. Abcházské námořnictvo disponuje také upravenými civilními čluny, na které byla přidána děla a kulomety. Celkový počet zaměstnanců námořnictva je 600 z nichž 350 je členy námořní pěchoty.\n\nAbcházské letectvo se neřadí mezi nejsilnější. Disponuje přibližně 7 stíhačkami, 8 bitevními letouny a 3 - 4 bitevními vrtulníky většinou sovětské/ruské výroby, ale disponují i pěti československými L-39.\n\nVětšina výzbroje abcházské armády pochází ještě z dob SSSR, ale zahrnuje i pár modernějších zbraní z Ruska a ukořistěné Gruzíncům během poslední války (nejsou zahrnuty v tabulce).\n\nV rámci dohody o vojenské spolupráci mezi Ruskem a Abcházií, podepsané v září 2009, udržuje Rusko v Abcházii posádku o síle kolem 3500 mužů se sídlem v Gudautě, což je bývalá sovětská základna na pobřeží Černého moře severně od Suchumi. Je zde také umístěna 131. motorizovaná brigáda vybavená nejméně 41 tanky T-90 a\n130 obrněnými transportéry BTR-80.\n"}
{"id": "910236", "url": "https://cs.wikipedia.org/wiki?curid=910236", "title": "Špaček (holub)", "text": "Špaček (holub)\n\nŠpaček je plemeno holuba domácího, charakteristické svou kresbou: je to plnobarevný holub s bílým půlměsícem na voleti. Náleží do skupiny barevných holubů, ptáků, kteří jsou okrasní barvou svého opeření. Protože však dobře létá a nemá rousy, je vhodný i pro volný chov včetně chovu extenzivně užitkového.\n\nŠpaček typem a tvarem těla připomíná holuba skalního. Je to drobný, štíhlý pták s klenutou hlavou a dlouhým rovným zobákem. Špaček je většinou hladkohlavý, ale může mít i lasturovitou nebo špičatou chocholku. Tmavohlaví špačci mají oční duhovku ohnivě červenou, bělohlaví tmavou, vikvovou. Obočnice jsou světlé až načervenalé, úzké. Krk je středně dlouhý a přechází v jen málo klenutou hruď. Záda jsou dlouhá, svažují se směrem dozadu a jsou dobře kryty křídly. Křídelní letky spočívají nad ocasem a nekříží se. Nohy jsou krátké a běháky a prsty jsou neopeřené.\n\nOpeření je krátké a těsně přiléhající. Plemenným znakem špačka je jeho zbarvení: jeho peří je převážně černé nebo modré, na barevném krku a voleti je pak větší či menší bílá skvrna ve tvaru půlměsíce. Tato kresba může být doplněná mnoha typy přídatných bílých kreseb: bíle stříkanou hlavou, mniší kresbou, lyskou, bělopruhostí, šupinatou nebo mramorovanou kresbou. \n\n"}
{"id": "910237", "url": "https://cs.wikipedia.org/wiki?curid=910237", "title": "Divadlo Polárka", "text": "Divadlo Polárka\n\nDivadlo Polárka je profesionální divadlo v Brně, které je určeno pro děti, mládež i dospělé. Vzniklo v roce 1999 a sídlí v Brně v Tučkově ulici 34 ve čtvrti Veveří.\n\nV budově na Tučkově ulici působily původně soubory Loutkového divadla Sokol Brno I, který byl založen v roce 1930, a později divadlo Jitřenka. Jednalo se o amatérské soubory, které se stejně jako Divadlo Polárka věnovaly dětem i dospělým. Na konci devadesátých let  se Jitřenka pod vedením Pavly Foralové dostala do potíží. V této době vznikla pod hlavičkou občanského prospěšného sdružení s názvem Polárka nová scéna. Oficiálně byl název Divadlo Polárka potvrzen v březnu 1999. Zakládajícími členy byli: David Smečka, Jiří Skovajsa, Ljuba Koutová, Lenka Valová, Radko Bohatec, Irena Gabrielová, Jiřina Koňuchová. Vedoucím souboru byl Zdeněk Hons. Divadlo Jitřenka nechalo odvézt veškerý inventář, což způsobilo, že soubor Divadla Polárka byl nucen hrát na jiných místech, například v klubu Vlněny na Přízové ulici nebo v zasedacím sále obvodní radnice. Díky pomoci Magistrátu města Brna, Úřadu městské části Brno-střed a dalších sponzorů, bylo možné budovu na Tučkově ulici postupně opravit, jednoduše vybavit a začít ji využívat. Nová situace si vyžádala zviditelnění, divadlo dostalo nové logo a název znějící Alternativní divadlo pro děti a mládež Polárka. Logo bylo veselé a hravé, s hvězdičkou s rolničkami zakomponovanými do názvu divadla.\n\nJaroslava Dvořáka, vedoucího nového souboru, vystřídal záhy David Smečka a do funkce tajemníka nastoupil Jaroslav Tuček. V listopadu 1999 převzal J. Tuček post uměleckého šéfa a další sezónu již působil jako ředitel. Po Jaroslavu Tučkovi nastoupil jako umělecký šéf divadelní režisér a dramatik Martin Čičvák. Nejvýraznějším obdobím prošlo divadlo za šéfování Jana Mikuláška od roku 2001, kdy začala rekonstrukce divadla do dnešní podoby. Po dobu rekonstrukce se zkoušelo v Divadle Barka. Tuto dobu charakterizuje skutečnost, že všichni herci, kteří v Polárce působili, byli studenti JAMU. Dalším uměleckým šéfem se stal v letech 2005 – 2007 Martin Františák. Po něm se uměleckou vedoucí stala Hanka Mikolášková.Ta během svého působení v Divadle Polárka před odchodem do Městského divadla Zlín důsledně dodržovala koncepci nepravidelné dramaturgie a zaměřila se na posílení doprovodných programů.\n\nPod vedením Miroslava Oščatky a Jana Mikuláška se profilovala výrazná dramaturgie, rozčleněná na tři samostatné proudy podle věkových kategorií: na tvorbu pro nejmenší děti předškolního věku a nejnižších ročníků základních škol, tvorbu pro střední dětskou věkovou kategorii a tvorbu pro mládež a dospělého diváka.<ref name=\"Repertoár sezóny 2017/18\"></ref> Popsaný dramaturgický model byl a je zachováván uměleckým vedením divadla dodnes. Na jeho repertoárovém naplnění se podílejí režiséři jako například Zoja Mikotová, Konrád Popel, Ondřej Elbel, Bronislava Krchnňáková, Radim Toman, Michal Sopuch a další. \n\nV červnu 2004 se Divadlo Polárka stalo součástí příspěvkové organizace KVS „U Tří kohoutů“ (KVS) zřizované městskou částí Brno - střed. Současným ředitelem KVS je od roku 2016 Tomáš Pavčík a vedoucí Divadla Polárka je Natálie Pelcová . \n\nGrafický vizuál:\n\nV divadle se vystřídalo mnoho grafiků zodpovědných za vizuální styl. První grafičkou, jež divadlu vtiskla grafickou podobu, byla Jana Vodičková. Ta pro něj vytvořila dodnes používanou značku i jednotný vizuální styl. Nejdéle v Polárce působila Kateřina Wewiorová, jejíž plakáty měly lehce hravý až dětský styl. Od roku 2011 až dodnes má grafickou podobu divadla na starosti Tomáš Krejča. \n\nDíky dlouholetým zkušenostem a experimentálnímu přístupu, získalo divadlo následující specifika: Všechny uváděné tituly naplňují hlavní dramaturgický požadavek autorské tvorby. Tituly určené nejmenším dětem zahrnují: původní pohádky, málo známé pohádky a originálním, hravým přístupem zpracované klasické pohádky. \n\nStudentům základních škol a mládeži nabízí divadlo především dramatizace a adaptace kultovních děl světové a české literatury. Každá sezóna je navíc charakterizována konkrétním tematickým vymezením. Novinkou jsou tematické předplatitelské cykly. Polárka spolupracuje s mladými divadelními tvůrci, kteří jsou absolventi vysokých uměleckých škol, režiséři, výtvarníci, hudebníci a další jako například: Tereza Karpianus, Pavel Ondruch, Jan Mikuš, Simona Nyitrayová, Anna Petrželková, Jakub Maceček, Marek Cpin, Arnošt Goldflam, Jiří Honzírek, Marek Horoščák, Petr Hromádka, Jan Jirků, Zuzana Přidalová, Roman Sikora, David Smečka, David Strnad a mnoho dalších.\n\nVýrazným rysem inscenací je užití scénické hudby, na jejíž tvorbě se podílejí především kmenoví skladatelé Mario Buzzi, Vít \"Hary\" Karlas, Ondřej Biravský, Leoš Peteráč a bývalí členové David Smečka a Jan Kyncl. Hudba je ve většině inscenací produkována živě.\n\nV sezóně 2016/2017 otevřela Polárka malou scénu, tzv. black box, a vytvořila také dvě studia pro mladé adepty divadelních prací – Polaro-Id a Polárníček.\n\nRepertoár divadla se zaměřuje na tvorbu pro děti a dospívající všech kategorií a věků. Těm nejmenším jsou určeny pohádky, jako například inscenace Jak dělá ryba, která se zaměřuje na děti od narození až do tří let. Pohádky 1000+1 noci jsou pak pro děti od tří let, Malá Čarodějnice pro děti od pěti let, stejně jako Cirkus Unikum. Pro starší jsou pak určena představení jako, Bratři Lví srdce, Enspigl/Nasredin, či Anne Franková. Pro dospívající a dospělé pak je na repertoáru inscenace Vnitřní nepřítel v režii Filipa Nuckollse a inscenace Naše Třída.\n\nV roce 2015 byla uvedena adaptace detektivního příběhu Sherlock Holmes Explosion určená starším dětem. Pro starší děti vznikla také inscenace Klapzubova jedenáctka od Eduarda Basse.\n\nStudentům a dospělým je určen náročnější repertoár, např. adaptace knihy Deník Anne Frankové. Inscenace původní příběh modernizuje. Dívka Kitty dostane k narozeninám knížku Deník Anne Frankové a iPhone, jehož prostřednictvím podává o obsahu knihy zprávu světu.\n\nHra Naše třída Tadeusze Slobodzianka v režii Břetislava Rychlíka zobrazuje dějiny 20. století a dokumentárním způsobem sleduje osudy spolužáků jedné třídy z vesnické školy. Hra  začíná za druhé světové války a v jejím centru je genocida židovského obyvatelstva v jedné polské vesnici odehrávající se okolo roku 1944.\n\nV roce 2002 získalo divadlo Polárka cenu za čtvrté místo v kategorii Divadlo roku v kritické anketě Ceny Alfréda Radoka. V roce 2008 obdrželo Cenu poroty festivalu Dítě v Dlouhé. Divadlu Polárka se velmi úspěšně daří hostovat i v zahraničí. V letech 2012, 2013 navštívilo Brusel, Lublin a Berlín. V roce 2018 byla Polárka s inscenací Naše třída v širší nominaci na inscenaci roku. \n\nPo rozsáhlé rekonstrukci v roce 2003 disponuje Divadlo Polárka prostory moderního foyeru s kavárnou a sálem s kapacitou 118 míst. Divadlo má dvě scény - velkou a malou scénu (tzv. black box).\n\nDivadlo nabízí také nejrůznější dílny, například workshop divadelní improvizace, workshopy pro širokou veřejnost, pro školy, pro rodiče s dětmi, workshopy s Petrem Vášou zaměřené na fyzické básnictví a jiné. Dílny vedou lektoři Juliána Valíšková, Michaela Mikulová, Monika Okurková, Iveta Kocifajová, Marie Bravencová a Lukáš Kavin.\n\nOd ledna 2018 je vedoucí divadla Natálie Pelcová.\nUměleckým šéfem je režisér Jan Cimr.Karolina Ondrová je od ledna 2019 dramaturgyní divadla. Produkci zajišťuje Vendula Záhoříková.\n\nDámský herecký soubor Divadla Polárka: Alžběta Filipová, Kateřina Veselá, Táňa Hlostová, Kateřina Francová. \n\nPánský herecký soubor Divadla Polárka: Lubomír Stárek, Lukáš Daňhel, Matěj Záhořík, Jaroslov Tomáš, Tomáš Sukup, Alfred Texel, Václav Dvořák a David Smečka.\n\nTechnický personál plní také role rekvizitářů, osvětlovačů, light designerů, dramaturgů, správců webu, údržbářů a dalších technických sil.\n\n"}
{"id": "910240", "url": "https://cs.wikipedia.org/wiki?curid=910240", "title": "Cluny (krajka)", "text": "Cluny (krajka)\n\nCluny je paličkovaná krajka s podkladem ze sítě s otvory čtvercového tvaru. Vzory znázorňují většinou zvířata nebo rostliny, jejich okraje jsou někdy tvořeny lesklou nití. Název je odvozen od slavného pařížského muzea starožitností \"Hôtel Cluny\". \n\nCluny vzniklo v 19. století inspirováno tři sta let starými vzorky. Krajka z hrubé lněné příze se používala hlavně na lemování ubrusů a ložního prádla. \n\nVěrné napodobeniny paličkované cluny se dají zhotovit na bobinetových strojích stejně jako valencienská krajka zvláštní technikou: Část osnovních nití a bobinetové niti jsou vedeny strojem jako osnova, kterou se kolmo provléká druhá část osnovních nití. Vzniká tak struktura velmi podobná tkanině v plátnové vazbě (viz \"Schöner\"). \n\nNa začátku 21. století se bobinetové cluny vyrábí z bavlněné příze a z bavlny s příměsí (cca 5%) polyamidu jako lemovka s šířkách cca 2-20 cm \n\n"}
{"id": "910242", "url": "https://cs.wikipedia.org/wiki?curid=910242", "title": "Divize D 2012/13", "text": "Divize D 2012/13\n\nV soubojích 48. ročníku Moravskoslezské divize D 2012/13 (jedna ze skupin 4. fotbalové ligy) se utkalo 16 týmů [každý s každým dvoukolovým systémem podzim–jaro. Tento ročník začal v sobotu 11. srpna 2012 úvodními čtyřmi zápasy 1. kola a skončil v neděli 16. června 2013 zbývajícím utkáním 30. kola a celého ročníku (Tasovice – Vrchovina 2:2).\n\nV úterý 19. února 2013 odstoupil ze soutěže FC Vracov a stal se tak prvním sestupujícím. Soutěž byla dohrána s 15 účastníky, výsledky Vracova v jeho dosud odehraných utkáních byly anulovány.\n\n\n\nZdroj: \n\nPoznámky:\n\n"}
{"id": "910247", "url": "https://cs.wikipedia.org/wiki?curid=910247", "title": "Krkonoše – Jizerské hory", "text": "Krkonoše – Jizerské hory\n\nKrkonoše – Jizerské hory je vlastivědné periodikum (měsíčník) vydávaný Správou Krkonošského národního parku. Jeho součástí jsou zprávy o přírodě a její ochraně, o historii, o aktuálním dění v regionu i o činnosti samotné Správy národního parku. Časopis je vydáván v rozsahu 52 stránek, přičemž od roku 2002 je 8 stran věnováno Jizerským horám. Jeho vydávání podpořil i Liberecký kraj.\n\nRedakce časopisu sídlí ve Vrchlabí (v budově Správy národního parku), přičemž redakce jizerskohorské části je v Liberci.\n\n"}
{"id": "910252", "url": "https://cs.wikipedia.org/wiki?curid=910252", "title": "Volby v Dánsku", "text": "Volby v Dánsku\n\nVolby v Dánsku jsou svobodné. Volí se do parlamentu (Folketingu), místních zastupitelstev a Evropského parlamentu. Parlament je jednokomorový a má 179 poslanců volené na čtyřleté volební období. Ze 179 zastupují dva poslanci Faerské ostrovy a dva Grónsko.\n\n"}
{"id": "910258", "url": "https://cs.wikipedia.org/wiki?curid=910258", "title": "Ověřovací doložka", "text": "Ověřovací doložka\n\nOvěřovací doložka konstatuje shodu listin, kopií, opisů (vidimace) a úředně ověřuje skutečnost vlastnoručního podpisu na listině (legalizace). Pojem ověřovací doložka úzce souvisí s autorizovanou konverzí dokumentu. Dokument lze konvertovat buď převedením dokumentu v listinné podobě do podoby elektronické, nebo naopak.\n\n„Ověřovací doložka má formu otisku razítka, anebo může být vyhotovena na samostatném listu, nebo přelepce za pomoci výpočetní techniky.“ Ověřovací doložka se vyznačuje na každé listině nebo se ověřovací doložka vyznačuje na poslední stranu dokumentu, kterého se ověření týká. Pokud na listině není dostatek místa, vyznačí se doložka na samostatném listu papíru, který je pevně spojen s ověřovaným dokumentem. V tomto případě musí být všechny ověřované listiny pevně spojeny a místo spojení je přelepeno přelepkou. Přelepka je pak označena razítkem po obou stranách. \n\nNáležitosti ověřovacích doložek se liší podle toho, jestli se jedná o vidimaci nebo o legalizaci. Dále se liší podle způsobu konverze.\n\nOvěřovací doložka obsahuje označení úřadu, pořadové číslo (pod kterým je vidimace zapsána v ověřovací knize), údaj o shodě vidimované listiny s listinou původní (označení zda se jedná o prvopis, již ověřenou listinu), z kolika se skládá stran, zda se jedná o úplný nebo částečný opis nebo kopii, datum provedení a jméno, toho kdo vidimaci provedl.\n\nOvěřovací doložka obsahuje označení úřadu, pořadové číslo (pod kterým je vidimace zapsána v ověřovací knize), identifikační údaje žadatele o legalizaci (Jméno, příjmení, adresa trvalého bydliště, datum narození, číslo OP), údaj o tom, že listina byla žadatelem vlastnoručně podepsána před ověřující osobou, datum provedení a jméno osoby, která legalizaci provedla.\n\nPři konverzi se ověřovací doložka liší podle toho, zda jde o převod listin do elektronické podody nebo o převod elektronického dokumentu do podoby listinné. Ověřovací doložka se připojuje ke konvertovanému dokumentu bezodkladně poté, co je ověřena shoda výstupu se vstupem. Ověřovací doložka připojená ke konvertovanému dokumentu zaručuje správnost a legitimnost dokumentu. Držitel dokumentu tak může mít jistotu, že dokument vznikl opravdu procesem autorizované konverze a nejedná se o pouze vytištěný nebo oskenovaný dokument.\n\nOvěřovací doložka z listinné do elektronické podoby obsahuje následující údaje: název subjektu, který konverzi provedl, pořadové číslo, údaj o shodě výstupu a vstupu, počet listů, datum vyhotovení ověřovací doložky, jméno osoby, která konverzi provedla.\n\nOvěřovací doložka z elektronické do listinné podoby obsahuje následující údaje: název subjektu, který konverzi provedl, pořadové číslo, údaj o shodě výstupu a vstupu, počet listů, datum vyhotovení ověřovací doložky, údaj elektronickém podpisu, datum a čas kvalifikovaného razítka a jméno osoby, která konverzi provedla.\n\n"}
{"id": "910264", "url": "https://cs.wikipedia.org/wiki?curid=910264", "title": "Vals-les-Bains", "text": "Vals-les-Bains\n\nVals-les-Bains je francouzská obec v departementu Ardèche v regionu Auvergne-Rhône-Alpes. V roce 2010 zde žilo 3 649 obyvatel. Je centrem kantonu Vals-les-Bains.\n\n"}
{"id": "910265", "url": "https://cs.wikipedia.org/wiki?curid=910265", "title": "Ambléon", "text": "Ambléon\n\nAmbléon je obec v departementu Ain v regionu Rhône-Alpes na východě Francie. V roce 2010 zde žilo 116 obyvatel. \n\nObec je vzdálena přibližně 12 kilometrů od města Belley. Západně od obce leží nevelké jezero Lac d’Ambléon.\n\nOblast byla osídlena již za dob Římské říše. Patronem obce je svatý Dětřich, který byl v minulosti arcibiskupem viennského arcibiskupství, pod něž obec spadala. Na jeho počest se druhou neděli v únoru každoročně pořádá mše.\n\n"}
{"id": "910268", "url": "https://cs.wikipedia.org/wiki?curid=910268", "title": "Česká národní fotbalová liga 1977/78", "text": "Česká národní fotbalová liga 1977/78\n\nV soubojích 9. ročníku České národní fotbalové ligy 1977/78 se utkalo 16 týmů po dvou skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\nJiří Berousek (-/0/-),\nJosef Kružberský (-/0/-) –\nMiroslav Beinhauer (-/0),\nLadislav Derych (-/0),\nJosef Drastík (-/1),\nJosef Hellebrand (-/0),\nJan Homola (-/3),\nJiří Knopp (-/1),\nZdeněk Knopp (-/1),\nMiroslav Kořistka (-/0),\nFrantišek Metelka (-/1),\nFrantišek Moc (-/0),\nPetr Ondrášek (-/0),\nJindřich Pardy (-/0),\nEmil Peterek (-/12),\nPavel Pivovarský (-/0),\nVáclav Poledník (-/0),\nJiří Pospěch (-/1),\nJaroslav Rovňan (-/1),\nPetr Skoumal (-/10),\nDušan Škrobánek (-/0),\nJiří Tomeček (-/1),\nJosef Wolf (-/0) –\ntrenér Evžen Hadamczik (1.–15. kolo), Karel Větrovec (16.–30. kolo), asistent a vedoucí mužstva Karel Větrovec (1.–15. kolo), Vilém Hrbáč (16.–30. kolo)\n\nTJ VP Frýdek-Místek – TJ Spartak BS Vlašim 1:1 (0:0), hráno v sobotu 17. června 1978 ve Frýdku-Místku.\nTJ Spartak BS Vlašim – TJ VP Frýdek-Místek 1:0 (0:0), hráno ve středu 21. června 1978 ve Vlašimi.\n\nTým TJ Spartak BS Vlašim postoupil do finále o 1. československou fotbalovou ligu 1978/79 s celkem TJ VSS Košice.\n\nTJ VSS Košice – TJ Spartak BS Vlašim 4:1 (2:0), hráno v pondělí 26. června 1978 v Košicích.\nTJ Spartak BS Vlašim – TJ VSS Košice 1:2 (0:0), hráno v pátek 30. června 1978 ve Vlašimi.\n\nDo 1. československé fotbalové ligy 1978/79 postoupilo mužstvo TJ VSS Košice. Tým TJ Spartak BS Vlašim nakonec nenastoupil ani do dalšího ročníku ČNFL, kvůli pokusu o uplacení rozhodčího v zápase s TJ VP Frýdek-Místek byl vyloučen ze soutěže a přihlášen o soutěž níže do Divize A 1978/79.\n\n"}
{"id": "910272", "url": "https://cs.wikipedia.org/wiki?curid=910272", "title": "Zdeněk Mareš", "text": "Zdeněk Mareš\n\nZdeněk Mareš (* 24. listopadu 1931, Veselíčko u Milevska) je český prozaik.\nZdeněk Mareš vystudoval roku 1953 střední zdravotnickou školu v Písku. Tři roky pracoval na záchytce v Praze, poté byl do roku 1967 úředníkem ve stavebním podniku a nakonec působil jako ošetřovatel v Psychiatrické léčebně v Bohnicích.\n\nPublikovat začal už jako student v časopise \"Zlatá stezka\", později přispíval do \"Učitelských novin\", do deníku Mladá fronta a do časopisů Květen a Květy. Je autorem společenských a historických románů a psal také dobrodružné příběhy pro mládež.\n\n\n"}
{"id": "910273", "url": "https://cs.wikipedia.org/wiki?curid=910273", "title": "Henry Carr", "text": "Henry Carr\n\nHenry William Carr (27. listopadu 1942 Montgomery, Alabama – 29. května 2015 Griffin, Georgie) byl americký atlet, sprinter, dvojnásobný olympijský vítěz.\n\nSportu se začal věnovat na střední škole. Postupně se specializoval na běhu na 220 yardů (201 metrů), ve kterém také vytvořil světový rekord (20,2). Na olympiádě v Tokiu v roce 1964 získal dvě zlaté medaile – v běhu na 200 metrů a ve štafetě na 4×400 metrů. Následující rok podepsal smlouvu s klubem amerického fotbalu New York Giants a s atletikou skončil.\n"}
{"id": "910274", "url": "https://cs.wikipedia.org/wiki?curid=910274", "title": "2. československá fotbalová liga 1976/77", "text": "2. československá fotbalová liga 1976/77\n\nV soubojích 45. ročníku druhé nejvyšší fotbalové soutěže – 2. československé fotbalové ligy 1976/77 – se utkalo 16 mužstev každý s každým dvoukolovým systémem podzim–jaro. Tento ročník začal v sobotu 14. srpna 1976 a skončil v sobotu 11. června 1977. Po sezoně došlo k reorganizaci nižších soutěží, druhá liga byla rozdělena na 3 skupiny a tento stav vytrval až do konce ročníku 1980/81.\n\nPoznámky:\n\n"}
{"id": "910275", "url": "https://cs.wikipedia.org/wiki?curid=910275", "title": "Válka v Abcházii (1998)", "text": "Válka v Abcházii (1998)\n\nVálka v Abcházii (1998) byl konflikt mezi Gruzií a Abcházií, který vypukl v květnu roku 1998 po opakovaných útocích gruzínských partyzánů na abchazské vojenské i nevojenské objekty. Někdy se hovoří o „šestidenní válce“, boje ale ve skutečnosti trvaly déle; oněch sedm dnů trvala jen reakce abchazské armády ve dnech 20. až 26. května. Jinak k útokům ze strany Gruzínců docházelo mnohem dříve.\n\nStejně jako v celé Abcházii i v okresu Gali probíhaly po válce v roce 1993 etnické čistky mířené proti gruzínskému obyvatelstvu. Kvůli tomu většina Gruzínců utekla, ale na rozdíl od zbytku Abcházie se sem v roce 1994 téměř všichni vrátili. V okresu Gali žilo i po válce víc jak 90 % Gruzínců, kteří byli nespokojeni s tím, že podléhají vládě Abcházců. Brzo začaly vznikat partyzánské a záškodnické skupiny, které se někdy v roce 1996 spojily a vytvořily tzv. Bílou legii. O něco později vznikla druhá skupina, tzv. Bratrstvo lesa. V Suchumi odhadli jejich počet na 300 a jejich činnost označili za záškodnickou. Údajně měli tito povstalci přesvědčovat gruzínské obyvatelstvo, hlavně ženy s dětmi, aby rychle opustili zemi, že se blíží další válka.\n\nNa jaře 1998 se útoky gruzínských partyzánů začali stupňovat. Začali útočit na abchazskou armádu, která nakonec ztratila kontrolu nad okresem. K největšímu útoku došlo 18. května ve vesnici Repi, bylo při něm zabito 17 místních policistů. Pro abchazskou vládu to byla poslední kapka a okamžitě vyslala do okresu armádu.\n\nAbchazská invaze začala 20. května. Účastnilo se jí něco mezi 1500 a 4600 dobře vyzbrojených jednotek. Měli k dispozici tanky T-55 a T-72, BVP i dělostřelectvo s děly ráže 122 mm. Povstalců bylo kolem 300 a byli vyzbrojení jen ručními zbraněmi a granátomety, se kterými se snažili vést proti Abcházcům zákopovou válku. K největším bojům došlo ve vesnicích Kchumuškuri, Kvemo Bardžebi, Saberio a Sida. Boje skončily po šesti dnech 26. května, kdy abchazská armáda obsadila celý okres Gali. Už 25. května byla podepsána mírová dohoda a povstalci se začali vzdávat. Na jejich odzbrojování dohlíželi zástupci OSN.\n\nPoté začalo sčítání škod a ztrát. Podle abchazských odhadů padlo kolem 160 Gruzínců, zatímco na abchazské straně mělo být pouze 8 mrtvých a 17 zraněných.\nPodle gruzínských odhadů na gruzínské straně padlo jen 17 povstalců, 6 bylo pohřešovaných a 24 zraněných, zatímco na abchazské straně mělo být až 300 mrtvých a velké množství raněných.\n\nBěhem války bylo 1695 domů srovnáno se zemí a ze země uteklo na 30 až 40 tisíc Gruzínců, ale po krátké době se zase vrátili. Ještě během konfliktu se spekulovalo o tom, kdo za tímto povstáním stojí a Abchazové začali podezřívat centrální vládu v Tbilisi. 22. května se sešli zástupci obou národů, aby se dojednal okamžitě mír. Eduard Ševardnadze pak ujistil Abcházii, že on ani jeho vláda s povstalci nemá nic společného.\n"}
{"id": "910283", "url": "https://cs.wikipedia.org/wiki?curid=910283", "title": "Koutný", "text": "Koutný\n\nPříjmení Koutný nosí tyto osobnosti:\n\n"}
{"id": "910285", "url": "https://cs.wikipedia.org/wiki?curid=910285", "title": "Národní fotbalová liga 1976/77", "text": "Národní fotbalová liga 1976/77\n\nV soubojích 8. ročníku Národní fotbalové ligy 1976/77 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \n\nPoznámky:\n\nJiří Berousek (-/0/-),\nJosef Kružberský (-/0/-) –\nMiroslav Beinhauer (-/2),\nJiří Březina (-/1),\nLadislav Derych (-/0),\nJosef Drastík (-/2),\nErich Hartoš (-/0),\nFrantišek Jelínek (-/0),\nJiří Knopp (-/0),\nZdeněk Knopp (-/0),\nFrantišek Metelka (-/10),\nFrantišek Moc (-/1),\nPetr Ondrášek (-/0),\nLuděk Pečenka (-/0),\nEmil Peterek (-/7),\nPavel Pivovarský (-/1),\nVáclav Poledník (-/0),\nJiří Pospěch (-/4),\nJaroslav Rovňan (-/0),\nPetr Skoumal (-/8),\nDušan Škrobánek (-/8),\nJiří Tomeček (-/0) –\ntrenér Evžen Hadamczik, asistent a vedoucí mužstva Karel Větrovec\n\n\n"}
{"id": "910290", "url": "https://cs.wikipedia.org/wiki?curid=910290", "title": "Frenštátské nářečí", "text": "Frenštátské nářečí\n\nMěsto Frenštát pod Radhoštěm leží v kotlině moravskoslezských Beskyd v okrese Nový Jičín v jižní části Moravskoslezského kraje.\n\nSprávní obvod obce s rozšířenou působností zahrnuje šest obcí (Bordovice, Lichnov, Frenštát pod Radhoštěm, Tichá, Trojanovice a Veřovice), z toho je právě Frenštát městem s pověřeným úřadem. Všechny tyto obce společně s obcí Kunčice pod Ondřejníkem jsou součástí dobrovolného svazku obcí Mikroregionu Frenštátsko. Předmětem zájmů je oblast školství, zdravotnictví, sociální péče, požární ochrana, ochrana životního prostředí a další služby obyvatelům. \n\nFrenštát pod Radhoštěm je především turistickým a sportovním centrem. Působí zde například Klub českých turistů nebo turistický spolek Podhorská jednota Radhošť, která pořádá v průměru 40 akcí ročně, jako běžecké či cyklistické závody, folklorní akce, podporuje ekologické aktivity apod. Nejčastějším cílem návštěvníků jsou přilehlé Pustevny se známou sochou boha slunce Radegasta a nejvyšší horou Moravskoslezských Beskyd Radhošť (1129 m n. m.), kde se nachází poutní místo s kaplí a sousoším Cyrila a Metoděje z roku 1896. Dalším atraktivním místem jsou Horečky – soubor malých kopců (malé hory = horečky). Ty byly v minulosti věhlasným rekreačním střediskem. Avšak postupem času komplexy budov zchátraly a dodnes čekají na rekonstrukci. Zrenovován byl v loňském roce 2012 amfiteátr, který slouží v letních měsících pro pořádání hudebních akcí. Nedaleko amfiteátru je známý velký a malý skokanský můstek, který je nyní zasvěcen skokanu Jiřímu Raškovi. \n\nO vzniku nářečních rozdílů na území českého jazyka se dočteme v dialektologické literatuře \"České nářeční texty\" .\n\nVětšina dialektů má své počátky až v době historické. Základní nářeční členění vznikalo ve 14. – 16. století, i když významné počátky se jevily také na přelomu 12. a 13. století. Postupným vývoj se tak na českém území vydělily čtyři základní nářeční skupiny:\n\n\nZvláštní skupinu tvoří také polsko-český smíšený pruh v oblasti východně od Ostravy mezi Bohumínem a Jablunkovem.\n\nSlezská nářečí se dělí do podskupiny jižní (moravská), západní (opavská) a východní (ostravská). Dialekt Frešntátu náleží do podskupiny jižní.\nMezi typické znaky slezských nářečí patří např.: \n\na) hláskoslovné znaky:\n\nb) tvaroslovné znaky:\n\nc) některé znaky slezského dialektu jsou společné s východomoravskými: \n\nNářečí frenštátské oblasti spadá do jižní (moravské) podskupiny slezských nářečí, která zaujímá nevelkou oblast kolem Štramberku, Příboru a Frenštátu pod Radhoštěm. Bližší pohled na toto nářečí nalezneme v literatuře \"Dialektologie moravská\" (1886) od Františka Bartoše a \"Nářečí na Frenštátsku\" (1941) od rodáka Františka Horečky.\n\nV \"Dialektologii moravské\" uvádí Bartoš pro Frenštát tyto charakteristické znaky:\n\na) Hláskosloví:\n\nb) Tvarosloví:\n\nAčkoli nebyl Horečka filolog, zpracoval publikaci \"Nářečí na Frenštátsku\" z lásky k oblasti a lidu, a také z důvodu, že dosud neexistoval žádný soustavný popis a rozbor místního nářečí. Proto popsal nářečí na základě publikací o nářečích moravskoslovenských, valašských a lašských, které srovnával s dialektem ve Frenštátě. \nNářečí je popsáno na základě roviny hláskoslovné, tvaroslovné a skladby.\n\na) hláskosloví\n\nDále jsou popsány další vokalické a konsonantické znaky, např. užití krátkého vokálu o místo ů – javorek, mostek, nebo také místo e – lico, vajco, avšak k této změně nedochází ve slovech jako lože, poľe. Dále se o zaměňuje v u např. v – kulik, pokuj; výskyt vkladného vokálu e ve slovech něsel, vedel; kmoter, věter. Z konsonantických změn je to např. c-ť: tisař, tihla; netýká se tvarů cicha, cin, cipeľ, k-g: cigan, ogurka, stromeg, ji-i: idu, iny, ikra. Časté je i vynechávání hlásek uprostřed slova – poď, přiť, prazny, pauk, masny, kery, kerak, lacny,usla, devatnast. \n\nV části o tvoření slov jsou popsána mezi podstatnými jmény místní příjmení, která mohou být odvozena z povolání (např. Bača, Mynář), nebo podle místního původu (např. Bordovský, Tichavský), dále části města, názvy obyvatel okolních obcí apod. Ke všem slovním druhům jsou uvedena zakončení, kterých se v této oblasti užívá, včetně příkladů (např. neurčitá zájmena jsou tvořena sufixem –sik, např. kdosik, cosik; citoslovce jsou často zakončena na -y – jejdanečky, koš koš košenky, apod.)\n\nb) Tvarosloví\nKapitola o tvarosloví popisuje skloňování jmen, zájmen, číslovek, časování a slovesné třídy. Skloňování jmen se dělí podle kmenů do pěti kategorií: 1. mužské o-kmeny, 2. střední o-kmeny, 3. ženské a-kmeny, 4. i-kmeny, 5. kmeny souhláskové. Šestou kategorií jsou jména dvojího čísla (např. oči, uši). Časování je charakterizování poměrně stručně – příklady slovních tvarů neurčitého způsobu, imperativu, příčestí činného a trpného a podstatných jmen slovesných. Pro šest slovesných tříd jsou uváděny nejčastěji tvary 1. os. sg. a pl., 2. a 3. os. pl., imperativu, infinitivu a participia aktiva.\n\nc) Skladba\nÚvodem kapitoly o skladbě odkazuje Horečka čtenáře na jiná odborná díla, ve kterých byla skladba odborně popsaná, např. na Bartoše a zvláště na Kellnera. On sám uvádí pouze ke každé vymezené části příklady vět:\n\n1. Část o větosloví dělí dále na věty neslovné (např. ticho tam o tym = nemluvte o tom), citoslovce ve větné platnosti (např. tož to prrr = to neudělám) a věty bezpodmětné (např. snilo se mu = zdálo se mu o něčem).\n\n2. Druhá část, již obsáhlejší, popisuje významosloví – tj. adjektiva v platnosti substantiv (např. je na dobrej = má dobrou náladu), zájmena ve větné platnosti (např. Viděl jsem tam tu jeho. = milou) a pády prosté a předložkové. Pádem prostým v akusativu je např. uči sa počta = počtům, v genitivu něchce se mi ničeho = nic mne netěší. S akusativem se pojí předložky jako na – např. nahladno = na lačný žaludek, předložka o – např. něni o to = nezáleží na tom, s, se – např. dej mu tam s korunku = asi korunu.\n\nDruhá polovina Horečkovy publikace se věnuje rozsáhlému slovníku. Nechybí také krátké ukázky nářeční mluvy, které zachytil Horečka z mluvy místních obyvatel. Tématem jsou především pověsti – např. \"Pověsť o ľuľkyni, Očarovane kravy\" nebo \"Naš poklad\".\n"}
{"id": "910291", "url": "https://cs.wikipedia.org/wiki?curid=910291", "title": "Medlov (rybník)", "text": "Medlov (rybník)\n\nMedlov je rybník v okrese Žďár nad Sázavou. Nachází se v katastrálním území obce Fryšava pod Žákovou horou. Jeho rozloha je 22 ha a leží v nadmořské výšce 710 m n. m.\n\nRybník Medlov založil v polovině 16. století Vilém z Pernštejna. V roce 1934 bylo u rybníka vybudováno rekreační středisko lyžařským reprezentantem Leošem Stehlíkem. Ze střediska se později stala \"Zotavovna VIII. všeodborového sjezdu\" a dnes je zde známý a komfortní hotel.\n\nMedlov se nachází v geomorfologickém celku Hornosvratecká vrchovina a podcelku Žďárské vrchy. Geologické podloží tvoří především migmatit a ortorula. Mezi půdami jsou nejvíce zastoupeny kambizemě, typické pro pahorkatiny. Okolí tvoří smrkové monokultury a rašeliništní louky s typickou květenou. Klima oblasti je typické pro nejvyšší oblasti pahorkatin, poměrně nízké teploty a vysoký úhrn srážek.\n\nHlavní přítok a odtok vody je zajišťován potokem Medlovka. Zdrojem vody jsou pak i malé přítoky ze zalesněného území. Nedaleko proti proudu Medlovky se nachází rybník Sykovec, další významný rybník této oblasti. Medlovka je pravostranným přítokem řeky Fryšávka, jejíž povodí bylo zařazeno do tzv. Zelené knihy Mezinárodní unie pro ochranu přírody a přírodních zdrojů (IUCN) jako chráněné území. Fryšávka ústí u obce Jimramov do Svratky jako pravostranný přítok. Svratka se poté vlévá do řeky Dyje, ta ústí do Moravy, která je přítokem Dunaje. Rybník Medlov se tedy nachází v úmoří Černého moře. Medlov (710 m n. m.) a Sykovec (724 m n. m.) jsou nejvýše položené rybníky celé Českomoravské vrchoviny.\n\nU rybníka se nachází výše zmíněný hotel \"Medlov\" s restaurací a minigolfem. Dále se zde nachází autokemping a stánek s občerstvením. Rybník je vhodný ke koupání (u hotelu i autokempu jsou písčité pláže), i když někdy bývá problém s kvalitou vody (kvalitu pravidelně sleduje Krajská hygienická stanice ). Rozloha rybníku rovněž umožňuje provozovat windsurfing. Nedaleká obec Tři Studně (asi 1 km) nabízí také autokemp a velké množství hotelů, penzionů a restaurací.\n\nRybník Medlov se nachází v CHKO Žďárské vrchy. Nedaleko leží obec Tři Studně, významné turistické centrum Žďárských vrchů. Další blízké obce Fryšava pod Žákovou horou a Kadov se v historii proslavily těžbou železné rudy a jejím zpracováním. Další významné obce v okolí jsou Studnice, nejvýše položená obec na Českomoravské vrchovině a Krátká s vesnickou památkovou rezervací. Největší města v okolí jsou Žďár nad Sázavou a Nové Město na Moravě.\n\nMezi další přírodní zajímavosti patří nedaleký rekreační rybník Sykovec a poněkud vzdálenější rybník Velké Dářko (rozloha 205 ha). V blízkém okolí je i několik studánek, například Stříbrná studánka (jeden z pramenů Svratky) nebo studánky Barborka a Vitulka, které posloužily jako inspirace pro kantátu Otvírání studánek od hudebního skladatele Bohuslava Martinů.\n\nDalším významným rysem okolní krajiny je značný počet skal. Nejblíže se nachází Pasecká skála, dále pak Drátenická, Malinská nebo Lisovská skála. Nejznámější je pak Devět skal (836 m n. m.), nejvyšší bod Žďárských vrchů. Na těchto skálách jsou udržovány horolezecké cesty i volně přístupné vyhlídky.\n\n"}
{"id": "910292", "url": "https://cs.wikipedia.org/wiki?curid=910292", "title": "Zarina Dijasová", "text": "Zarina Dijasová\n\nZarina Dijasová, kazašsky: Зарина Диас (* 18. října 1993 Almaty) je kazašská profesionální tenistka. Ve své dosavadní kariéře vyhrála na okruhu WTA Tour jeden turnaj ve dvouhře. V rámci okruhu ITF získala pět titulů ve dvouhře.\n\nNa žebříčku WTA byla ve dvouhře nejvýše klasifikována v lednu 2015 na 31. místě a ve čtyřhře pak v červnu téhož roku na 89. místě. V juniorské kombinované klasifikaci ITF figurovala nejvýše v lednu 2009 na 17. příčce. Trénuje ji Alan Ma.\n\nV kazašském fedcupovém týmu debutovala v roce 2009 utkáním základního bloku 2. skupiny zóny Asie a Oceánie proti Íránu, v němž s Galinou Voskobojevovou vyhrály čtyřhru 6–0, 6–0, čímž dopomohly Kazaškám k výhře 3:0 na zápasy. Do roku 2015 v soutěži nastoupila k osmi mezistátním utkáním s bilancí 6–0 ve dvouhře a 2–2 ve čtyřhře.\n\nOd roku 1999 žila přes deset let v Praze a nastupovala za domovský oddíl I. ČLTK Praha. Plynně hovoří česky. Poprvé na sebe upozornila na turnaji ECM Prague Open 2009, kde vyřadila Petru Kvitovou. Na Kremlin Cupu 2010 deklasovala bývalou světovou jedničku Jelenu Jankovičovou po setech 6–1 a 6–2.\n\nNa nejvyšší grandslamové úrovni se probojovala do osmifinále Wimbledonu 2014, když postupně vyřadila Francouzku Kristinu Mladenovicovou, španělskou turnajovou patnáctku Carlu Suárezovou Navarrovou a ruskou hráčku Věru Zvonarevovou. Ve čtvrtém kole uhrála na třetí nasazenou Rumunku Simonu Halepovou pouze tři gamy. Po boku Číňanky Sü I-fan postoupila do čtvrtfinále ženské čtyřhry US Open 2014, když na úvod vyřadily šestý nasazený pár Raquel Kopsová-Jonesová a Abigail Spearsová. Ve třetím kole přešly přes turnajové jedenáctky Lucii Hradeckou s Michaëllou Krajicekovou, aby na začátku druhého setu čtvrtfinále skrečovaly.\n\nPremiérové finále na okruhu WTA Tour odehrála na říjnovém Japan Women's Open Tennis 2014 v Ósace. Nestačila v něm na nejvýše nasazenou Australanku Samanthu Stosurovou po setech 6–7 a 3–6.\n\nDo debutového ročníku soutěže vycházejících hvězd na Turnaji mistryň 2014 splnila kvalifikační kritéria a fanoušci ji následně zvolili jako jednu ze čtyř účastnic. V základní skupině prohrála všechny tři duely.\n\n"}
{"id": "910300", "url": "https://cs.wikipedia.org/wiki?curid=910300", "title": "Frans Geurtsen", "text": "Frans Geurtsen\n\nFrans Geurtsen (17. března 1942, Utrecht, Nizozemsko – 12. prosince 2015 Alkmaar) byl nizozemský fotbalista, který hrával na pozici útočníka. Celou kariéru strávil v nizozemském klubu AFC DWS (AFC Door Wilskracht Sterk), se kterým vyhrál v ročníku 1963/64 nizozemskou nejvyšší ligu Eredivisie.\n\nV sezónách 1963/64 a 1964/65 se stal nejlepším střelcem Eredivisie, v první nastřílel 28 a ve druhé 23 branek.\n\nV roce 1964 odehrál jeden zápas za nizozemskou fotbalovou reprezentaci, ve kterém vstřelil gól. Bylo to 25. října v kvalifikačním utkání proti domácímu týmu Albánie, Nizozemsko vyhrálo 2:0.\n\n"}
{"id": "910311", "url": "https://cs.wikipedia.org/wiki?curid=910311", "title": "Kornelius Rakouský", "text": "Kornelius Rakouský\n\nKornelius Rakouský, Cornelius de Austria (1507 Salzburg – datum úmrtí neznámé) byl nemanželským synem císaře Maxmiliána I.\n\nJeho matkou byla neznámá Salzburčanka. Od roku 1523 žil v Padově, kde studoval práva a učil se latinu a italštinu. Na návrh arcivévody Ferdinanda měl v roce 1527 odejít studovat do Vídně. Počítalo se s ním jako s možným milánským vévodou a plánoval se jeho sňatek s některou z medicejských princezen. Plány na post koadjuktora v Klosterneuburgu ztroskotaly na nesouhlasu probošta a kapituly, ale také na protestu uherské královny Marie.\nDalší zprávy o Korneliovi se již neobjevují. Datum jeho smrti je neznámé.\n"}
{"id": "910312", "url": "https://cs.wikipedia.org/wiki?curid=910312", "title": "Gabriel Macht", "text": "Gabriel Macht\n\nGabriel S. Macht (* 22. ledna 1972, Bronx, New York, Spojené státy americké) je americký herec. Mezi jeho nejznámější role patří Spirit ve stejnojmenném filmu a později Harvey Specter v televizním seriálu \"Kravaťáci\".\n\nNarodil se v Bronxu v New Yorku jako syn muzejní archivářky Suzanny Victorie Pulier a herce Stephena Macha. Má tři sourozence, Jesseho, který je hudebníkem a objevil se i v americké reality show \"The Next Great American Band\", dále Ari Serbin a Julii. Rodina se přestěhovala do Kalifornie, když bylo Gabrielovi pět let. Po střední škole navštěvoval Carnegie Mellon College of Fine Arts, kde absolvoval v roce 1994. Během času stráveného na Carnegie Mellon byl členem bratrstva Delta Upsilon.\n\nV roce 2004 si vzal australskou herečku Jacindu Barrett. Jejich první dítě, dcera Satine Anais Geraldine Macht, se narodila dne 20. srpna 2007 v Los Angeles.\n\nPo dobu téměř 20 let se přátelí se svou kolegyní z \"Kravaťáků\", Sarah Rafferty a během doby natáčení seriálu v Torontu spolu i bydleli v jednom domě.\n\nPochází ze židovské rodiny.\n\nMacht je vegetarián a prosazuje ekologicky šetrný způsob života.\n\nByl nominovaný na cenu pro nejlepšího mladého herce v celovečerním filmu, poté co si zahrál svou první filmovou roli ve věku osmi let ve snímku \"Why Would I Lie?\" pod uměleckým jménem Gabriel Swann. Objevil se v mnoha filmech a televizních rolích včetně \"Píseň lásky samotářky\", \"Vdáš se, a basta!\", \"Test\" a \"Archangel\". Pro film \"Za nepřátelskou linií\" strávil týden na moři, kde natáčel na letové palubě, chodbách a hangáru \"USS Carl Vinson\". Ztvárnil titulní roli ve filmové adaptaci komiksu Spirit.\n\nV červenci 2010 bylo oznámeno, že podepsal smlouvu na účinkování v seriálu \"Kravaťáci\". Dne 11. srpna 2011 získal seriál druhou sérii. Dne 12. října 2012 společnost USA Network objednala třetí řadu seriálu, opět skládající se se šestnácti epizod.\n\n"}
{"id": "910322", "url": "https://cs.wikipedia.org/wiki?curid=910322", "title": "Marius Trésor", "text": "Marius Trésor\n\nMarius Trésor (* 15. leden 1950, Sainte-Anne, Guadeloupe) je bývalý francouzský fotbalista, který hrával na pozici obránce. Pelé ho roku 2004 zařadil mezi 125 nejlepších žijících fotbalistů. S FC Girondins de Bordeaux získal roku 1984 titul francouzského mistra, s Olympiquem Marseille roku 1976 francouzský pohár. Ve francouzské lize odehrál 438 zápasů a dal 12 gólů. S francouzskou reprezentací hrál na dvou světových šampionátech, v Argentině 1978 a ve Španělsku 1982 (4. místo). Celkem za národní tým odehrál 65 zápasů a vstřelil 4 branky. Roku 1972 byl vyhlášen nejlepším fotbalistou Francie.\n\n"}
{"id": "910323", "url": "https://cs.wikipedia.org/wiki?curid=910323", "title": "Barbora Krištofová Sejáková", "text": "Barbora Krištofová Sejáková\n\nBarbora Krištofová Sejáková (* 23. března 1978 Praha, Československo) je česká klavíristka.\n\nAbsolvovala Pražskou konzervatoř (1998) a AMU (2002) u prof. Emila Leichnera. Studovala na Hochschule der Künste v Berlíně (László Simon) a na Hudební univerzitě Mozarteum v Salzburku (Hans Leygraf). Spolupracovala s řadou významných pianistických osobností (Nelly Akopian, Avner Arad, Joseph Banowetz, Lazar Berman, Donald Currier, Peter Efler, Sorin Enachescu, Walter Fleischmann, Douglas Humpherys, Eugen Indjic, Elena Lapitzkaja, Teresa Manasterska, Anne Queffélec, Peter Roggenkamp, Avi Schönfeld, Adam Wodnicki ad.), účastnila se mistrovských klavírních kurzů v České republice i v zahraničí.\n\nZískala řadu cen z klavírních soutěží, přičemž mezi nejdůležitější patří 1. cena z Česko-japonské soutěže 1996, účast ve finále mezinárodní čtyřkolové soutěže v italské Pescaře 1998, 2. cena z mezinárodní klavírní soutěže na Festivalu de Bourgogne 1999 či 1. cena ze Soutěže Bohuslava Martinů 1999. Roku 2001 získala 3. cenu na Mezinárodní klavírní soutěži Ignáce Jana Paderewského v Bydgozsczi (Polsko) a s Triem Bergerettes vyhrála Soutěž Bohuslava Martinů. Pětkrát obdržela na různých soutěžích cenu za nejlepší interpretaci skladeb Bohuslava Martinů.\n\nBarbora koncertuje doma i v zahraničí, jako sólistka vystoupila na hudebních festivalech Pražské Jaro, Festival de Bourgogne, European Piano Forum v Berlíně, Concentus Moraviae, The Kuhmo Chamber Music Festival ve Finsku, Beethovenovy dny v Karlových Varech, Festival Bohuslava Martinů. Působí též jako komorní hráčka v Triu Bergerettes (Barbora Krištofová Sejáková - klavír, Daniela Součková - housle, Tomáš Strašil – violoncello). Nahrává pro Český rozhlas a Českou televizi, byla zařazena na Prémiovou listinu mladých interpretů, je členkou Umělecké besedy.\n\n"}
{"id": "910326", "url": "https://cs.wikipedia.org/wiki?curid=910326", "title": "Paul Bosvelt", "text": "Paul Bosvelt\n\nPaul Bosvelt (* 26. března 1970, Doetinchem, Nizozemsko) je bývalý nizozemský fotbalista a reprezentant, který hrával na pozici defenzivního záložníka.\n\nS výjimkou působení v anglickém klubu Manchester City (2003–2005) strávil celou fotbalovou kariéru v rodném Nizozemsku. Hrál postupně za kluby Go Ahead Eagles, FC Twente, Feyenoord a kariéru ukončil v roce 2007 v nizozemském klubu SC Heerenveen. Nejúspěšnější období zažil ve Feyenoordu, se kterým vyhrál nizozemskou ligu, Pohár UEFA a nizozemský Superpohár.\n\nV letech 2000–2004 nastupoval za nizozemskou fotbalovou reprezentaci. Svůj reprezentační debut absolvoval 29. března 2000 v přátelském utkání proti sousední Belgii (remíza 2:2), Bosvelt odehrál celé střetnutí.\n\nZúčastnil se dvou vrcholových fotbalových turnajů - Mistrovství Evropy 2000 a 2004. Na obou se Nizozemsko propracovalo do semifinále, což znamenalo zisk bronzových medailí. Po ME 2004 se rozhodl ukončit reprezentační kariéru. Celkem Bosvelt odehrál v nizozemské reprezentaci 24 zápasů, gól nevstřelil.\n\n"}
{"id": "910329", "url": "https://cs.wikipedia.org/wiki?curid=910329", "title": "TJ Slezan Frýdek-Místek", "text": "TJ Slezan Frýdek-Místek\n\nTJ Slezan Frýdek-Místek byl slezský fotbalový klub z Frýdku-Místku, který zanikl sloučením se svým městským rivalem TJ VP Frýdek-Místek. Svá utkání hrál na hřišti TJ Slezan. Nejvýše působil v druhé nejvyšší soutěži.\n\n\n\n\n"}
{"id": "910334", "url": "https://cs.wikipedia.org/wiki?curid=910334", "title": "Óčko Star", "text": "Óčko Star\n\nÓčko Star (dříve Óčko Gold) je televizní stanice, která začala vysílat 1. června 2013.\n\nSpolečnost MAFRA (vlastník stanice Óčko) chtěla spustit druhý kanál. Připraveny byly dvě varianty názvu: Óčko Retro a Óčko Hity. \n\nMAFRA si vybrala Óčko Hity a požádala o licenci, kterou obdržela. Po získání licence bylo rozhodnuto, že se Óčko Hity přejmenuje na Óčko Gold. \n\nNejvětším konkurentem Óčka Gold byla televizní stanice Retro Music Television, která od 16. května vysílá téměř celoplošně v nově vznikajícím multiplexu 1a. \n\nOd 1. října 2017 změnila stanice jméno na Óčko Star. . \n\nÓčko Star vysílá v DVB-T (multiplex 3), DVB-T2 (přechodová síť 12 a multiplex 23) na kabelové televizi a živé vysílání na internetu. Dále na satelitu Astra 3 v platformě Skylink.\n\nÓčko Star se zaměřuje na největší hity od 80. let do současnosti. Program je zaměřen na muže i ženy od 25 do 45 let. Přináší domácí i světové hity, časem prověřené skladby. Profilovými hvězdami ÓČKO STAR jsou světoví a domácí idoly jako Robbie Williams, Michael Jackson, Adele, Madonna, Rihanna, Pink, U2, Coldplay, Chinaski, Kryštof, Lucie, No Name, Ewa Farna, Richard Müller a další.\n\n"}
{"id": "910335", "url": "https://cs.wikipedia.org/wiki?curid=910335", "title": "Vodotěsnost", "text": "Vodotěsnost\n\nVodotěsnost (voděodolnost) vypovídá o vlastnosti pouzdra hodinek nepropouštět vlhkost a vodu. \n\nHodinky jsou rozděleny do jednotlivých skupin dle stupně vodotěsnosti. Například označení 30M (3 ATM) znamená, že hodinky mají odolat tlaku v hloubce 30 metrů (3 atmosfér ATM. 1 ATM = 10 metrů hloubky pod hladinou vody = 1 bar . Tato měření jsou ovšem prováděna v laboratorních podmínkách, v praxi ale dochází pohybem pod vodou k navyšování tlaku a reálná hodnota ochrany je proto mnohem nižší. Např. hodinky s vodotěsností 30M vydrží déšť nebo mytí rukou, ale nelze je vůbec ponořit bez rizika zalití jejich vnitřku.\n\nObdobnou obecnější charakteristikou pro elektrická zařízení je stupeň krytí IP.\n\nOd roku 1990 existuje norma ISO 2281, která do značné míry sjednotila praxi značení (před tím značení do jisté míry záviselo na praxi výrobce) pro hodinky běžného každodenního užívání. Sjednocování pokračovalo v aktualizaci normy z roku 2010 ISO 22810. Pro kategorii potápěčských hodinek vyšla přísnější norma ISO 6425 v roce 1996 a je užívána doposud.\n\nHodinky certifikované podle normy ISO 2281(0) jsou značeny (na dýnku a případně ciferníku) \"water resistant\" (označování \"waterproof\" bylo zakázáno) a k tomu číselný údaj, to buď v metrech, jednotkách tlaku (atmosférách, resp. barech), u hodinek určených pro americký trh se lze setkat se značením ve stopách (ft.). Všechna čísla značí, že hodinky by měly odolat tlaku vody v příslušné hloubce (10 metrů vytváří tlak 1 atmosféry či baru). ISO 2281(0) rozeznává čtyři stupně 30M (=3ATM), 50M, 100M a 200M.\n\nHodinky, které splňují přísnější normu ISO 6425, se označují \"diver’s\". Tyto musí mít nejméně vodotěsnost 100 metrů, přičemž na hodinkách se musí testovat tlak 125 % deklarované hloubky (tedy hodinky těsné 200 m podle ISO 2281 jsou testovány jen na 200 m, potápěčské podle ISO 6425 se musí testovat na tlak 250 m) a sledují se i další vlastnosti. Například se testuje dekomprese, odolnost proti korozi, odolnost proti magnetickému ovlivnění, nárazu. Musí také mít obsahovat otočnou lunetu, se kterou lze pohybovat v jednom směru, musí mít aplikovanou luminiscenci a další.\n\nNejčastěji dochází k proniknutí vlhka do pouzdra hodinek skrz korunku. Použitím šroubovací korunky dochází k výraznému zvýšení vodotěsnosti. V žádném případě se nedoporučuje manipulovat s korunkou ve vodě. Obdobnou slabinu mohou představovat spoje pouzdra a dýnka. Menší slabinou jsou spoje sklíčka a pouzdra. Z hlediska dlouhodobějšího užívání potom riziko představuje stárnutí těsnění (z gumy, která stárne rychleji než kovové pouzdro) a korozivní působení vody (zejména mořské).\n"}
{"id": "910336", "url": "https://cs.wikipedia.org/wiki?curid=910336", "title": "Bipedie", "text": "Bipedie\n\nBipedie (z lat. \"bi-pes\", \"bipedis\", dvounohý) znamená pohyb po dvou končetinách. Rozlišuje se \"habituální\" (navyklá – ptáci, člověk) a \"příležitostná\" bipedie, například u šimpanze nebo medvěda.\n\n\nBipedie se v průběhu evoluce vyvinula několikrát, nezávisle na sobě. V současnosti je rozšířena zejména mezi obratlovci a je pravidlem i u ptáků. Tam navázala na bipedii jejich předchůdců dinosaurů, což byli - s výjimkou čtvernohých sauropodomorpha - vesměs dvounozí běžci. Bipední mohli však být někteří jen v dospělosti. Draví teropodi se patrně vyvinuli z jednoho plně bipedního předka, snad podobného eoraptorovi. Nezávisle se bipedie vyvinula i u jiných dinosaurů, jako byl iguanodon. U dnešních plazů a obojživelníků je bipedie velmi vzácná, s výjimkou některých ještěrů. Mezi ptáky jsou zajímaví tučňáci, kteří udržují svislou polohu těla, na rozdíl od ostatních ptáků se spíše horizontálním tělem. Velmi úspěšně používají bipedii běžci, například pštrosi.\n\nMezi savci je bipedie poměrně vzácná. Jedinou bipední skupinou jsou klokani a jejich příbuzní, kteří však skáčou a nechodí. Bipední jsou i někteří hlodavci, například tarbíkomyš a luskoun velký, mezi primáty jsou to šimpanzi, giboni, sifaka nebo kahau nosatý. Řada dalších savců se na dvě končetiny staví jen příležitostně. Patří k nim například medvědi, mývalové, sysel, surikata, bobr či skunk.\n\nKromě některých švábů je dvounohá chůze zcela neznámá mezi členovci. Pod vodou ji však využívají tropické druhy chobotnic.\n\nBipedie přináší oproti kvadrupedii některé výhody, jednak přímé, jednak zprostředkované dalším navazujícím vývojem.\n\nNaproti tomu je bipedie méně stabilní než pohyb po čtyřech a vyžaduje větší úsilí k udržení rovnováhy. Nejrychlejší bipední běžci dosahují také menší rychlosti než nejrychlejší čtvernožci: pštros dosahuje 65 km/h a červený klokan 70 km/h proti gepardovi - až 103 km/h.\n\nProtože je lidská chůze a běh v rámci všech savců poměrně unikátním způsobem pohybu, stala se předmětem nepřeberného množství studií. Jisté je, že navazuje na náběhy, které se objevují již mezi některými primáty. Všichni dnešní hominidé jsou schopni kratší nebo delší dobu stát a pohybovat se vzpřímeně po dvou končetinách. Pouze člověk však dokáže bipední chůzi používat dlouhodobě a přitom efektivně.\n\nBipedie je jeden z prvních typických znaků moderního člověka, který je možné identifikovat na fosilních nálezech. Objevila se mnohem dříve než zvětšená mozkovna a další změny. Patrně stála v počátcích hominizace a mohla umožnit vznik dalších, typicky lidských znaků (obratné ruce schopné jemné manipulace, řeč a jiné). Také proto patří k často zkoumaným a nejlépe poznaným aspektům vývoje člověka.\n\nPřesun k užívání dvounohé vzpřímené chůze neznamenal náhlou změnu, ale spíše dlouhodobý proces či sérii několika kroků. Nejstarší náznaky se objevují u prvních homininů z přelomu miocénu a pliocénu před 5 - 7 miliony let (\"Sahelanthropus\", \"Orrorin\", \"Ardipithecus\"). Bezpečně byla bipedie alespoň v hlavních rysech vyvinuta u rodu \"Australopithecus\", ovšem směrem k modernímu člověku se dále vylepšovala. Australopitékové i jejich předchůdci stále ve velké míře využívali stromy - jako zdroj potravy, bezpečné místo ke spánku i jako útočiště před dravci. Proto si stále uchovávali některé adaptace ke šplhání ve větvích a po dvou chodili jinak než dnešní lidé. Teprve lidé natrvalo opustili koruny stromů a chůzi zdokonalili. Přesto se nedá říci, že by pomalejší, méně obratná a energeticky náročnější chůze australopitéků byla jen přechodným stadiem. Tito tvorové přežívali po dlouhou dobu a svému životnímu prostředí a způsobu života byli velmi dobře přizpůsobení. Specifická chůze, kombinovaná se šplháním, jim plně dostačovala k pohodlnému přežití. Člověk (poprvé zřejmě Homo erectus) se však přizpůsobil životu, při kterém potřeboval překonávat větší vzdálenosti, a to i s pomocí vytrvalostního běhu.\n\nDlouhou dobu se v odborných kruzích vedou debaty i o způsobu pohybu posledního společního předka afrických lidoopů a lidí, popřípadě jen šimpanzů a lidí. Není zcela jasné, zda bylo výchozím typem lokomoce ručkování v závěsu pod větvemi, kotníkochodectví nebo jiný způsob. Nález značně kompletní kostry druhu \"Ardipithecus ramidus\" však ukazuje, že tento druh a patrně ani společný předek šimpanzů a lidí ručkování nebo kotníkochodectví nepoužíval. Byl spíše čtyřnohým tvorem, který opatrně lezl po větvích, přičemž se opíral o celé plosky dlaní. Takovému způsobu pohybu u předka šimpanzů a lidí by mohla nasvědčovat i dokumentace rodiny, v níž pět sourozenců díky specifickému poškození mozku chodí po čtyřech s oporou o plosky dlaní. Objevují se však i názory, že již společný předek lidoopů a lidí se pohyboval po dvou, zatímco kotníkochodectví nebo brachiace jsou odvozené.\n\nAdaptace k bipedii se projevily na celém lidském těle, a to jak na kostře, tak na měkkých tkáních. Změny postihly také metabolismus, reprodukci i ekologii rodu \"Homo\". Přinesly přitom nejen pozitivní, ale i negativní změny:\n\nAčkoliv v současnosti existuje množství fosilních nálezů, včetně otisků stop, zůstává obraz vývoje dvounohé chůze u lidí stále nejasný. Navrženo bylo velké množství hypotéz, jak a proč ke vzpřímení došlo. Jednoznačné řešení však dosud nebylo nalezeno. \n\nPozemní bipedie nemusela zpočátku přinášet žádnou zásadní výhodu, navíc první homininé ještě nebyli pohybu na zemi zcela přizpůsobení a v případě nebezpečí se stále uchylovali do korun stromů. Bipedie byla pomalá a činila lidské předky zranitelnější vůči predátorům. Je ovšem možné, že vzpřímená chůze poskytovala více drobných zlepšení v různých oblastech života (větší rozhled, uvolnění rukou, možnost lépe dosáhnout na potravu apod.) nebo pomáhala využívat více různých ekosystémů a usnadnit tak přežití v dynamickém prostředí. Také proto nemusí mít vznik bipedie jedinou, jasně danou příčinu. Může se jednat spíše o složitější proces, v němž hrálo roli větší množství faktorů. Navíc je velmi obtížné oddělit příčiny, vedoucí k prvotnímu vzniku bipedního pohybu od stimulů, které vedly k jeho zdokonalení v dalších fázích vývoje.\n\nDvounohá chůze v každém případě nesměla přinášet zbytečné riziko nejen dospělým, ale hlavně dětem, které ještě samy chodit neuměly a nebo byly pomalejší. Ani dospělí se zpočátku nepohybovali po dvou nijak obratně a rychle. Proto mohla vzpřímená chůze vzniknout pouze v prostředí, kde přinášela určité výhody, ale kde byl zároveň k dispozici i dostatek snadno dosažitelných a bezpečných úkrytů před predátory. Z toho důvodu mnoho badatelů předpokládá, že první dvounozí homininé žili v pestré, mozaikovité krajině, kde se střídaly různě velké ostrůvky lesa či křovin v okolí jezer a řek s částečně nebo zcela otevřenou krajinou. Svou roli také mohly hrát nové zdroje potravy - nacházely se nejen na stromech a keřích (ovoce, listy), ale také na zemi (kořínky, hlízy, semena, bobule). Každý ze zdrojů přitom nemusel být dostupný po celý rok, ale vždy jen sezónně. Výhodu pak měli ti tvorové, kteří uměli využít širší spektrum potravních zdrojů, mohli se pohybovat po stromech i na zemi a dokázali se v mozaikovité krajině bezpečně přesouvat.\n\nTo je často spojováno s prokazatelnými klimatickými změnami, ke kterým v průběhu pliocénu dochází. Kvůli vysušování podnebí zvolna ustupují husté lesy a rozsáhlejší porosty se udržují jen v okolí vodních toků a jezer. Zvýrazňují se i rozdíly v ročních obdobích. Postupně se ve východní Africe, odkud nálezy lidských předků pocházejí, rozšiřuje otevřená savana. Vzhledem k aktivní geologii, vzniku nových pohoří a rozšiřování Velké příkopové propadliny se přírodní prostředí celé oblasti v průběhu statisíců let neustále mění, takže výhodu mají organismy, které nejsou těsně svázány s jediným ekosystémem.\n\nJednu z nejstarších teorií o vzniku bipedie u člověka zveřejnil již Charles Darwin v roce 1871. Předpokládal, že vzpřímený postoj si vynutila manipulace s nástroji. Tato hypotéza si v minulosti získala značnou popularitu a přijímala ji laická i odborná veřejnost. V té době však bylo známo jen minimum fosilních dokladů. V současnosti se prokazatelné počátky výroby nástrojů datují zhruba do doby před 2,5 miliony let, ale první bipední homininé mohli žít mnohem dříve, před 5 - 7 miliony let. Také bylo zdokumentováno časté využívání nástrojů i u žijících lidoopů, kteří se ale pohybují kvadrupedně. Při výrobě či použití většiny jednoduchých nástrojů navíc není nutné stát nebo chodit - množství činností u lidoopů i lidí probíhá spíše v sedě.\n\nZastánci této teorie předpokládají, že časní homininé byli nuceni přenášet náklad, k čemuž byly nejvhodnější ruce, takže muselo dojít k jejich uvolnění.\n\nJednou z možností, kterou popsal William Etkin bylo nošení mláďat, která díky tomu mohla mít větší šanci na přežití. Nošení mláďat v rukou nebo na boku je však (alespoň u lidí) energeticky velmi náročné a časní homininé navíc nebyli zpočátku schopní tak efektivní chůze jako moderní lidé. Vezení na zádech při kvadrupední chůzi či běhu muselo být mnohem jednodušší a také bezpečnější, protože matka i s mládětem mohla v případě útoku některého z predátorů snáze uniknout do bezpečí. Mláďata současných lidoopů se navíc snadno sama udrží, a to díky silným chápavým končetinám a husté srsti samic. Zdá se proto, že nošení potomků je spíše důsledkem bipední chůze než její příčinou, protože mláďata již nebyla schopná se udržet při plném napřímení postavy a ztrátě chápavého chodidla i srsti. Teprve v té chvíli matky musely začít své potomky nosit. Podle současného poznání měl přitom ještě Ardipithecus chápavou nohu, ačkoliv se již pohyboval po dvou.\n\nDruhou variantou je potřeba nošení potravy. Díky volným horním končetinám dokázali homininé odnést nalezenou potravu ze země nebo otevřené savany na stromy, kde ji mohli v bezpečí před predátory sníst. Ruce používali proto, že se v nich dá odnést víc než v tlamě nebo na zádech. Tuto hypotézu navrhl Gordon W. Hewes na základě pozorování makaků. Náročnost nového způsobu pohybu by ale musela být vyvážena přednostmi donášené potravy. Většina jídla přitom zřejmě za přenášení nestála, protože měla příliš malou výživnou hodnotu a dala se jíst přímo při sběru. K transportu tak mohly být vhodné především vzácně se vyskytující plody s vysokou energetickou hodnotou nebo jídlo, obsahující specifické živiny - např. semena, ořechy či maso. V případě tvrdých plodů mohla hrát roli i potřeba rozbíjení skořápek. Plody bylo v tom případě nutné posbírat a donést k vhodným roztloukacím kamenům, podobně jako to v současnosti dělají šimpanzi. Přenášení potravy přitom nemohlo probíhat na příliš velké vzdálenosti, protože nedokonalá bipedie musela být zpočátku poměrně náročná. Nesený náklad také homininům bránil v rychlém útěku při napadení predátory.\n\nPodle tak zvané savanové hypotézy byl hlavním důvodem k bipedii ústup lesů a šíření savany vlivem klimatických změn v průběhu pliocénu. Zatímco předkové šimpanzů a goril se stáhli směrem na západ spolu s lesními porosty, předchůdci člověka zůstali ve východní Africe a stromový způsob života opustili. Suché otevřené krajině se ale první homininé přizpůsobili i způsobem obživy, protože potravní zdroje zde byly omezenější než v hustém lese a mnohdy také jen sezónně dostupné. Museli proto rozšířit spektrum využívaných zdrojů a v situacích, kdy již rostlinná strava nestačila pokrývat jejich potřeby, mohli častěji využívat živočišné zdroje, ať už maso velkých savců nebo drobné živočichy, plazy či měkkýše.\n\nTato hypotéza, kterou poprvé vyslovil patrně Adriaan Kortland, byla v závěru 20. století velmi populární a široce přijímaná. Podrobně se jí věnovala řada odborníků, ale nejvíce ji pod názvem \"East Side Story\" zpopularizoval Yves Coppens. Všiml si, že veškeré nálezy rodu Australopithecus i prvních zástupců rodu Homo se nacházejí na východ od Velké příkopové propadliny. Předpokládal proto, že právě vznik této kotliny byl důvodem, proč došlo k oddělení šimpanzích a lidských předků. Rozsáhlé údolí mohlo fungovat jako neprostupná přírodní bariéra, takže se původně jednotná populace hominidů rozštěpila a obě linie se začaly vyvíjet zcela samostatně. Vznik Velké příkopové propadliny navíc způsobil i změny ve vzdušném proudění, takže východ Afriky rychle vysychal a měnil se v savanu, obývanou lidskými předky, zatímco na západ od ní zůstaly zachovány původní vlhké lesy, domov dnešních afrických lidoopů.\n\nV době, kdy byla savanová hypotéza obecně přijímána, se zdálo, že savana se ve východní Africe objevuje současně s prvními bipedními tvory. Dnes jsou však první dvounozí homininé známí už z konce miocénu. Zároveň existují doklady, že obývali více či méně zalesněné prostředí a otevřené krajině se spíše vyhýbali. Bezlesá krajina navíc ve východní Africe plně převládla asi až v době před 1,8 miliony let a do té doby byly travnaté plochy spíše vzácné, oddělené různě rozsáhlými lesními a křovinatými porosty. Nejnovější nálezy z počátku 21. století navíc ukazují na výskyt časných homininů (\"Sahelanthropus\", \"Australopithecus bahrelghazali\") i na západ od Velké příkopové propadliny.\n\nRichard Potts se proto domnívá, že průnik homininů do savany byl spíše důsledkem než příčinou bipedie. Na základě toho, že nalezené ostatky australopitéků i jejich předchůdců nesou kromě stop adaptací k dvounohé chůzi i znaky šplhání ve větvích (dlouhé zahnuté prsty, chápavý palec na noze, aj.) předpokládá, že díky schopnosti pohybovat se ve stromech i na zemi se mohli rozšířit z lesních porostů i do mozaikovité nebo zcela otevřené krajiny. Mohli tudíž lépe využívat potravní zdroje v širší škále ekosystémů a stali se univerzálními tvory, méně závislými na jediném typu prostředí. To jim umožnilo efektivně čelit důsledkům klimatických změn a rostoucí sezónnosti prostředí.\n\nRaymond Arthur Dart se před polovinou 20. století domníval, že předchůdci člověka přešli ke vzpřímené dvounohé chůzi proto, aby v savaně snáze dohlédli nad vysokou trávu a dříve si všimli případných predátorů. V současnosti se však ukazuje, že první bipední hominidé nežili v otevřené savaně, ale v lesnatém prostředí.\n\nJiní autoři uvádějí, že k bipedii mohla vést snaha o aktivní zastrašení predátorů, protože vzpřímený hominid vypadá větší a více hrozivý. Tento dojem mohl být ještě umocněn křikem a házením kamenů nebo větví, což by ovšem také mělo smysl spíše v otevřené krajině než v lesních porostech.\n\nV obou případech by však stačil pouze vzpřímený postoj na zadních končetinách, který běžně používají žijící lidoopi i jiní savci (např. medvědi), chůze by nebyla potřeba. Při případném útěku je navíc výhodnější (rychlejší) kvadrupedie než bipedie.\n\nPeter Wheeler předpokládal, že hlavním důvodem přechodu k bipedii byl sluneční žár. V prostředí východoafrické savany je výhodnější chůze po dvou než po čtyřech, protože je tak slunečním paprskům vystavena mnohem menší plocha těla. Organismus pak během největšího žáru okolo poledne přijímá až o 60% méně tepla. Ve větší výšce nad zemí je navíc lépe vystaven vzdušnému proudění, které tělo dál ochlazuje. Živočich se tak nepřehřívá, není nucen zvyšovat příjem vody a může se věnovat sběru potravy i v době, kdy čtyřnozí tvorové včetně nebezpečných šelem musí vyhledat stín. Problémem je, že v současnosti je nálezy dobře doloženo, že první dvounozí hominidé nežili v prostředí otevřené savany, ale v lesnatých porostech. Možnost využití poledního horka k získávání potravy však mohla hrát roli v mladších fázích hominizace.\n\nZákladní myšlenkou této hypotézy je předpoklad, že bipedie hominidů je při pohybu na zemi energeticky méně náročná než kvadrupedie. Proto se mohla uplatnit v době, kdy vlivem klimatických změn došlo k ústupu hustého porostu, takže hominidé se často museli přesouvat mezi jednotlivými ostrůvky lesa, aby nalezli dostatek potravy. Problémem je, že bipední chůze je energeticky nenáročná u moderního člověka, zatímco u prvních homininů mohla být naopak mnohem náročnější. Výdej energie je také ovlivňován trénovaností i podkladem, po kterém se chodí. Existuje však jen málo studií energetické náročnosti pohybu u žijících lidoopů, takže možnosti srovnání s lidmi jsou omezené. I přes množství studií tak stále není jasné, zda byla bipedie prvních homininů ve srovnání s kvadrupedií skutečně výhodná a nebo ne. Je však třeba podotknout, že výhoda nemusela být nijak výrazná. Pokud by časní homininé chůzí strávili větší část dne, pak by i malé snížení energetické náročnosti bylo dostatečné, zatímco krátce a vzácně užívaná bipedie by i při velké úspoře k trvalému napřímení spíše nevedla.\n\nDůležitá je v tomto ohledu otázka, proč k bipedii přešli pouze předkové člověka a nikoliv šimpanzi a gorily. Podle dvojice autorů Lynne Isbell a Truman Young byly v každé z linií přijaty různé adaptační strategie – stejně i dnes gorily při nedostatku ovoce přechází na konzumaci listů, zatímco šimpanzi se rozdělí na menší skupinky nebo i jednotlivce.\n\nJiž Raymond Dart konstatoval, že v savaně, porostlé vysokou trávou nemuselo být napřímení výhodné pouze ke včasnému odhalení predátorů, ale i ke sledování kořisti. Valerius Geist si později povšiml, že lidské chodidlo, vybavené pružnou klenbou umožňuje velmi tichý pohyb, který člověku usnadňuje přiblížit se k lovené zvěři na velmi malou vzdálenost, aniž by byl zaregistrován.\n\nČlověk není typický predátor, oproti šelmám je výrazně pomalejší a nemá ostré zuby. Je ale značně vytrvalý, takže někteří odborníci předpokládají, že lidští předci mohli pomalu a bez přestání následovat velká stáda býložravců a své lovecké snahy zaměřovat na slabé kusy, mláďata či mršiny. Bipední chůzi u prvních homininů mohla podporovat i potřeba nést s sebou vhodné kameny k dobytí kořisti, potřeba dopravit získanou kořist - ať už čerstvé maso nebo mršinu - na základnu, kde zůstávali staří jedinci či matky s dětmi a nebo naopak nutnost nosit s sebou vlastní mláďata, která ještě neumí chodit.\n\nPodle dosavadního poznání však homininé až do doby asi před 1,8 miliony let maso ve větší míře nekonzumovali, takže lov nebo hledání mršin nemohly být do té doby nijak časté. Navíc občasný lov uplatňují i šimpanzi, kteří ale žádné adaptace k bipedii nemají.\n\nKevin Hunt si při dlouhodobém studiu moderních lidoopů uvědomil, že přes 80% případů bipedního pohybu u šimpanzů je spojeno s postojem při krmení. Především se jedná o konzumaci drobných plodů z menších stromů a keřů. Ty mají často tak tenké větve, že se při pokusu o šplhání do koruny ohýbají nebo lámou. Na druhou stranu jsou ale poměrně nízké, takže na potravu lze dosáhnout i přímo ze země, pokud si jedinec stoupne na zadní. A pokud přece jen dokáže vlézt na některé silnější části, může se při česání plodů přidržovat větví nad hlavou, tedy opět ve stoje.\n\nTento způsob obživy mohl sehrát roli v přechodu k bipedii v době, kdy se vlivem vysušování podnebí snížila velikost i hustota stromů. Navíc, pokud byly stromy řidčeji rozmístěné, bylo patrně snazší se mezi nimi pohybovat po zemi než přeskakovat ze stromu na strom. Efektivnější pak mohlo být využít bipední chůzi, než se po snědení všech plodů spustit ze stoje zase na všechny čtyři a překonávat prostor kvadrupedně. Nesmělo se ale jednat o přesuny na příliš dlouhé vzdálenosti, protože na zemi hrozil útok většího množství šelem a dvounohá chůze zpočátku nebyla jistě nijak rychlá ani obratná.\n\nJednu z nejpropracovanějších a nejuznávanějších teorií navrhl Clifford Jolly. Při srovnávacím studiu úzkonosých opic si povšiml zajímavých analogií homininů a paviána dželady, který se adaptoval na život v otevřeném travnatém prostředí (na rozdíl od pralesního paviána pláštíkového či mandrila). Předpokládal proto, že u dželady i australopitéků proběhly podobné evoluční mechanismy.\n\nJolly svými myšlenkami navázal na tehdy běžně uznávanou savanovou hypotézu. Jako mnozí jiní se domníval, že k rozdělení předků šimpanzů a lidí došlo kvůli ústupu lesa. Zatímco šimpanzi se stáhli spolu s hustými porosty, lidští předkové se přizpůsobili zdrojům, které nabízely rozsáhlejší travnaté plochy. Strava, tvořená převážně travinami a jejich drobnými semeny, byla tvrdší než lesní plody a měkké výhonky, takže si vyžádala úpravu chrupu. Došlo tak ke zmenšení řezáků a špičáků, a naopak k rozšíření stoliček a třenových zubů. Také zubní oblouk se rozšířil do parabolické křivky. To vše kvůli zvětšení skusové (drtící) plochy. K efektivními zpracování potravy také pomohl větší, svalnatější a značně pohyblivý jazyk, vyžadující větší ústní dutinu, zejména klenutější patro. Změny jazyka se navíc v mladších fázích hominizace ukázaly jako důležitá preadaptace pro vznik artikulované řeči. Semena trav se po ústupu lesa nacházela všude v dostatečném množství, takže první homininé mohli delší dobu sedět na jednom místě a soustředěně sbírat potravu. Došlo tak k napřímení trupu a změnám pánve i dolních končetin. Intenzivní používání obou rukou, především palce a ukazováku ke sběru semen zformovalo lidskou ruku a podporovalo rozvoj jemné motoriky, významné v pozdějším období pro výrobu a užívání nástrojů.\n\nI přes nezvykle podrobné rozpracování a počáteční úspěchy se však tato teorie nakonec ukázala jako málo pravděpodobná. Kromě faktu, že savanová hypotéza dnes již není vzhledem k novým nálezům podporována, je rovněž problematický závěrečný přechod sedících pojídačů semen ke skutečné bipední chůzi. Ta ke sběru travních semen nebyla potřeba, stejně jako je tomu u dnešních paviánu dželada. Ke konečnému napřímení vedly podle Jollyho pokračující změny podnebí. Stále výraznější sezónní výkyvy omezily dostatečný přísun rostlinných zdrojů potravy, takže homininé museli chybějící část stále více nahrazovat masitou stravou a nakonec přešli k lovu, který vyžadoval aktivní pohyb po otevřených pláních. Přesný mechanismus tohoto přechodu je ale nejasný. Kromě toho teorii odporují také stopy na zubech prvních homininů, které naznačují pokračující konzumaci ovoce a plodů spíše než travních semen.\n\nVelmi podobnou teorii, která však více odpovídá nálezům prvních bipedních homininů v lesním prostředí, publikoval Jonathan Kingdon. Podle něj se v lesních porostech nejhojnější zdroje potravy nacházely na zemi, kam padalo množství dozrálých plodů. Proto předci lidí sestoupili z korun stromů na zem a přešli ke konzumaci spadaných plodů v podřepu. Stejně jako u pojídačů semen u nich mohlo dojít k přestavbě trupu, pánve i končetin. Rovněž došlo k úpravám rukou, které se uplatnily především ve sběru potravy, nikoliv v lokomoci. Není však příliš jasné, proč by homininé přecházeli ke sběru plodů na zemi, pokud jich po miliony let získávali dostatek na stromech, kde je navíc neohrožovalo takové množství predátorů. Nejasné také zůstává, proč a jak došlo ke konečnému napřímení.\nKontroverzní teorii vodní opice krátce publikoval Sir Alister Hardy v roce 1960 (v novější době ji prosazuje především Elain Morganová). Podle původního předpokladu mohla k přesunu do vody vést příliš velká potravní konkurence na souši. Část tehdy žijících hominidů tak začala využívat mělké pobřežní vody, kde jako zdroj potravy sloužily ryby i bezobratlí. V teplém tropickém podnebí nebyl problém pobývat ve vodě delší dobu, takže se postupně vyvinuly četné adaptace, které umožnily hominidům pohybovat se dál od břehu, potápět se za potravou na dně a chytat ryby. Na břeh se přitom předkové lidí mohli vracet ke spánku a zřejmě zde trávili i poměrně velké množství času. Ve vodě bylo jednodušší zůstávat v klidu ve svislé poloze, čímž se usnadnilo nejen dýchání, ale také krmení. Tak došlo k přestavbám kostry, které na souši umožnily bipední chůzi.\n\nDlouhodobým pobytem ve vodě se vysvětluje nejen bipední chůze, ale i ztráta ochlupení, větší množství podkožního tuku, schopnost zadržet dech a další specifické lidské znaky. Ty však lze vysvětlit i jinými mechanismy, mimo jiné adaptací k vytrvalostnímu běhu, která proběhla v mladších fázích hominizace. Myšlence se tedy ve vědecké komunitě nedostalo příliš velké pozornosti a většina paleoantropologů i v současnosti takové představy odmítá.\nMéně kontroverzní je teorie Carstena Niemitze, která počítá s pohybem lidských předků ve vodě, ovšem jen v mokřinách, pobřežních mělčinách nebo v periodicky zaplavovaných územích. Zde mohli homininé nacházet množství kvalitní potravy, a to i v období sucha, kdy jiné zdroje zmizely. Byly tu navíc k dispozici nejen rostliny, ale i doplňková, ovšem výživná živočišná potrava (ryby, měkkýši i jiní bezobratlí).\n\nPři brodění za potravou se časní homininé mohli zvedat na zadní, jako to dělají i současní lidoopi. Ponořené části těla ale byly vodou nadnášeny, takže se snížilo nefyziologické zatížení pánve a dolních končetin a dvojnohá chůze byla snazší. Pro pohyb ve vodě jsou přitom v mnoha ohledech výhodnější delší zadní nohy, které tak mohly být přírodním výběrem prodlouženy, takže se již nehodily pro kvadrupední pohyb. Homininé se poté začali pohybovat bipedně i na souši.\n\nJako další argumenty podporující tuto teorii autor uvádí: menší množství predátorů ve vodním prostředí, spojitost lidských parazitů s vodou (k jejich komplexnímu vývoji byl třeba intenzivní styk s vodou), zvýšená termoizolace dolní části těla nebo obecně tíhnutí člověka k vodě, vodnímu prostředí.\n\nK často uváděným teoriím patří úvahy o větším zapojení samců do rodinného života, jejichž autorem je Claude Owen Lovejoy. Jedná se o návrh, které vzbudil velkou pozornost, ale zároveň i rozsáhlou kritiku. Jádrem této teorie je prodlužující se březost a ontogeneze hominidů. Ty spolu s rozením jediného potomka a delší dobou, po kterou je mládě plně závislé na matce, znevýhodňovaly hominidy vůči opicím, obývajícím podobné prostředí a využívajícím stejné zdroje potravy. Kvůli klimatickým změnám navíc došlo k rozptýlení potravních zdrojů, takže nebylo možné živit se celý den na jednom místě. U prvních homininů se ale podle C. O. Lovejoye do péče o potomky více zapojil i samec, čímž se zvýšila šance na jejich přežití. Vznikly tak monogamní páry, v nichž samec sháněl potravu a donášel ji samici a mláďatům (pro překonávání delších vzdáleností i k nošení jídla přitom byla výhodnější bipedie). Samice se díky takové péči mohla lépe postarat o mláďata, chránit je před predátory a případně pečovat o více mláďat naráz, takže mohla rodit v kratších intervalech.\n\nTato teorie elegantně spojuje několik zvláštních faktorů lidského vývoje (bipedie, tendence k monogamii a vyšší závislost mláďat na rodičích, ztráta velkých špičáků, sloužících u moderních lidoopů k bojím o samice). Zároveň však spoléhá na existenci monogamních párů, přestože časní homininé se vyznačují silným pohlavním dimorfismem, který je typický spíše pro polygamní život. Většina odborníků v současnosti párové svazky u časných homininů nepředpokládá. Teorii komplikuje i fakt, že samec, který shání potravu nemůže současně bránit samici, aby se pářila s jinými samci.\n\nSue Taylor Parker proto navrhla mírně odlišnou teorii - spočívá v tom, že samci nesháněli potravu k zaopatření rodiny, ale pouze jako formu „svatebního daru“. Tato varianta je méně kontroverzní, protože nestojí na monogamních svazcích a může fungovat i ve větších skupinách, jaké známe u současných hominidů. Takové chování a dary ale nakonec mohly v pozdějších fázích vývoje vést k Lovejoyově variantě párových rodin. Problémem je, že k přinášení darů neexistují u současných primátů žádné analogie.\nNěkteří odborníci se domnívají, že vznik bipedie podnítila vyšší agresivita lidských předků. Frank Livingston si povšiml, že hominidé (ale i medvědi nebo koně) používají vůči svým protivníkům specifický výhružný postoj na zadních končetinách. Gorily se kromě vzpřímení na zadní končetiny i buší do hrudi a stejně tak časní hominidé mohli dvounohý postoj nebo chůzi doplnit i pohyby rukou, házením kamenů nebo větví a křikem. Nina Jablonski a George Chaplin později navrhli, že takové zastrašování soupeřů mohlo získat na významu během miocénu a pliocénu, kdy vlivem klimatických změn došlo k omezení a rozptýlení potravních zdrojů. Kvůli nedostatku potravy vzrostla konkurence mezi jednotlivci i celými skupinami hominidů, takže ti, kteří dokázali své protivníky odehnat, získali větší prostor k obživě a snáze přežili. Své dispozice pro bipedii pak mohli lépe předat dalším generacím. Předci šimpanzů a goril se na rozdíl od lidských předků mohli stáhnout spolu s ustupujícími lesy. Zůstali tak v prostředí s relativním dostatkem potravy, o kterou nemuseli intenzivně soupeřit, a proto k bipedii nepřešli.\n\nPodle autorů této teorie má svůj význam i fakt, že při používání výhrůžek nemuselo dojít k vlastnímu fyzickému konfliktu. Ten, kdo zastrašování používal se tak nevystavoval riziku, že bude v boji zraněn nebo dokonce zabit. Naopak David Carrier se domnívá, že za lidskou bipedií jsou právě samotné souboje pomocí pěstí. Vede jej k tomu nejenom dlouhý lidský palec, který při sevření pěsti chrání ostatní prsty před zraněním, ale i fakt, že dvounohý postoj oproti čtyřnohému výrazně zvyšuje sílu úderu.\n\nOdpůrci hypotézy namítají, že vzpřímený jedinec sice vypadá větší a hrozivější, nicméně k zastrašení soka může dojít pouze v tom případě, kdy je stoj na zadních vzácný a překvapivý. To znamená, že v případě běžně užívané bipední chůze ztrácí na efektu. Navíc k výhrůžkám není třeba uplatňovat dlouhodobou chůzi, stačí se vztyčit a nebo udělat několik kroků, což bez problémů zvládají i jinak kvadrupední hominidé.\n\nRichard Dawkins si stejně jako mnozí jiní badatelé povšiml, že lidoopi se při nejrůznějších činnostech běžně staví na zadní. Předpokládá proto, že bipedie vznikla více méně náhodou, když některý z našich předků začal vzpřímené nejen stát, ale i chodit. Ostatní jedince to zřejmě zaujalo a protože hominidé rádi své okolí napodobují, začali se o chůzi po dvou pokoušet i oni. Také samicím se mohl vzpřímený postoj zdát atraktivní, a proto mohly dávat přednost samcům, kteří jej ovládali. Tak se dispozice pro bipedii předávaly dál prostřednictvím jejich potomků. Podle této teorie tedy bipedie nebyla životní nutností, ale spíše módou. Až později se ukázala pozitiva tohoto způsobu pohybu (uvolnění rukou k různým činnostem, větší rozhled, aj.), které mohly používání bipedie upevnit a lidské předky dále nutit k jejímu vylepšení.\n\nTuto teorii však prakticky nelze ověřit a problémem je i fakt, že používá vzorce chování současných lidí.\n\nPodle Nancy Tanner začali vzpřímenou chůzi používat samci, aby lépe zviditelnili své genitálie. Mohli tak s větším úspěchem zaujmout samice a mít více potomků než samci, kteří po dvou chodit neuměli. Problémem této hypotézy je fakt, že k prezentaci samců stačí pouze krátkodobé vzpřímení a chůze není potřeba. Zviditelnění samčích genitálií navíc může být důsledkem, nikoliv příčinou bipedie.\n\nPodle této teorie vychází lidská bipedie z brachiace v korunách stromů. Z ní se vyvíjela přes stádium, kdy si lidští předci dvounohou chůzi ulehčovali závěsem na rukou, podobně, jako je to možné vidět i u současných orangutanů.\nPoprvé tuto teorii navrhl Arthur Keith již v roce 1923, kdy předpokládal vývoj z předků, podobných dnešním gibonům. V novější době Susannah Thorpe uvažuje na základě studia orangutanů, že bipedie ve větvích s pomocí rukou mohla lidským předkům usnadnit přístup až na konce větví, kde byl dostatek vyzrálých plodů. Běžného čtyřnohého tvora o velikosti orangutana nebo člověka by přitom tyto tenké větve již neunesly.\n\nTato hypotéza odpovídá výskytu prvních známých bipedních homininů v zalesněném prostředí. Zatím žádný ze známých lidských předků však nevykazuje adaptace k brachiaci. Dlouhé zahnuté články prstů sice ukazují, že časní homininé ještě poměrně hojně využívali stromů (ke spánku a hledání potravy i jako úkryt před dravci), nejednalo se však o vysoce specializované, plně stromové živočichy, jako je tomu u dnešních orangutanů.\n\nDalší, méně podporované až kuriózní teorie předpokládají vznik bipedie například v důsledku genetické mutace a nebo nedostatku jódu, který způsobil špatný růst předních končetin, takže přestaly být používány k pohybu.\n\nInženýři, kteří bipedii studují v souvislosti s konstrukcí robotů, ji popisují jako stále přerušované padání. Člověku není třeba „podtrhnout nohy“, ale stačí překážka, která zabrání pohybu nohy dopředu, a člověk upadne nebo aspoň klopýtne. Známý patelární reflex, který neurolog zkouší klepnutím pod kolenem, ukazuje, že vykopnutí lýtka není řízeno centrálně, ale slouží k zabránění pádu při bipedii.\n\nStání vyžaduje neustálé udržování rovnováhy. Chůze je složitější: tělo se lehce vykloní z rovnovážné polohy kupředu a do strany, odlehčená noha se ohne v koleni a vysune dopředu, aby zabránila pádu. Při chůzi tedy člověk využívá k pohybu i gravitace, a protože se nohy také střídají, může být méně únavná než dlouhé stání. Běh je nezbytně souvislý proces padání, který se nedá zastavit a musí nejprve přejít v chůzi.\n\nBěžný robot se pohybuje na kolech nebo pásech a bipedie je mechanicky velmi náročná, zejména na koordinaci a řízení pohybů. Přesto se dvounozí roboti konstruují jednak proto, že jsou působiví, jednak se na nich studuje lidská bipedie pro lékařské i sportovní účely.\n\n\n"}
{"id": "910340", "url": "https://cs.wikipedia.org/wiki?curid=910340", "title": "Posel smrti 2", "text": "Posel smrti 2\n\nPosel smrti 2 je druhý díl adventurní trilogie, jejíž první část vytvořilo české studio Unknown Identity. Hru vytvořilo německé studio Cranberry Productions, které ji vydalo roku 2009 (v Česku 2010). Hra nepřímo navazuje na první díl, odehrává se dvanáct let po skončení prvního Posla smrti. Herní principy a atmosféra zůstala takřka stejná. Hlavní postavou je Darren Michaels (syn Samuela Gordona), Darrena nadaboval David Prachař.\n\nHlavní hrdina je student fyziky Darren Michaels. Darren tráví prázdniny u své (adoptivní) matky v americkém Biddefordu (stát Maine), kde má též brigádu u fotografa Fullera (později je odhaleno, že jde perverzního sexuálního násilníka). Darren se setkává s krásnou Angelinou, do které se zamiluje. V Biddefordu se též ukáže člen tajemného řádu, který má i prsty ve zmizení Angeliny, kterou se Darren vypraví hledat.\n\nPátrání ho zavede do anglické vesničky Willowcreek (známé z prvního dílu), ve které se krátce zvýšil turistický ruch, kvůli vraždám Darrenova otce Samuela Gordona. Z turismu nejvíce profituje hoteliér Murray. Darren pátrá po Angelině, postupně zjišťuje pravdu o tajuplném řádu, který se snaží bojovat s kletbou rodu Gordonů. Darren i zjišťuje, že je synem Samuela Gordona. V okolí Willowcreek opět umírají lidé za podivných okolností (slečna Valleyová, Lady Eleanor…).\n\nNa konci Darren (neboli Adrian Gordon) zjišťuje, že je posledním mužským potomkem rodu Gordonů. Taktéž se dozvídá, že Angelina je jeho sestra, dvojče, a že právě ona stojí za podivnými vraždami ve Willowcreek, posedla ji kletba rodu Gordonů, ovšem k rituálu, který má oživit Mordreda Gordona, potřebuje právě Darrena. Řád se snažil omylem zastavit Darrena, protože očekávali, že právě on je pod vlivem kletby.\n\nPři Rituálu se Darren setká se svou biologickou matkou, která však záhy zemře, při rituálu zemře i Angelina. Do Darrena při rituálu vstoupí Mordredova duše, je jím tedy částečně posednut.\n"}
{"id": "910341", "url": "https://cs.wikipedia.org/wiki?curid=910341", "title": "Posel smrti 3", "text": "Posel smrti 3\n\nPosel smrti 3 je závěrečný díl agenturní trilogie. Hru vydalo studio Cranberry Productions, vyšel roku 2011. Hra přímo navazuje na druhý díl. Herní principy a atmosféra zůstala takřka stejná. Hlavní postavou je hlavní hrdina předchozí hry Darren Michaels, kterého opět nadaboval David Prachař. Dabingu ostatních postav se ujaly například Jolana Smyčková a Helena Dytrtová.\n\nDarren Michaels (Adrian Gordon) je po událostech z druhého dílu zadržen ve vězení, je podezřelý ze žhářství (zámku Black Mirror) a zabití Lady Eleanor, kuchařky Sally Woodové a komorníka Batese, což byla ale práce Angeliny.\nZa Darrena je ale splacena kauce (později Darren zjistí, že ji zaplatil Murray, protože očekával, že bude vraždit, což by zvýšilo turismus a tím pádem i jeho zisky) a Inspektor Spooner ho tedy musí propustit. Darren se snaží očistit své jméno. Darren ve vyhořelém zámku Black Mirror navštíví svou prababičku Viktorii, která je velmi nemocná, stará se o ní Valentýna Antoliniová (později Darren zjistí, že je to převorka, kterou poslal Vatikán, aby pomohla Darrenovi a Viktorii). Darren dochází i na terapii k psycholožce, často se potýká s návaly vzteku, které způsobuje Mordred. Darren v lese narazí i na Bílou paní, což je Marie, Mordredova manželka, a hledá své dítě. Viktorie zemře, Darren se tak stává šlechticem a dědicem Black Mirror.\n\nDarren se snaží o rekonstrukci zámku a pátrá po tajemných Menhirech, které ho mají zavést do tajemné svatyně, kde by se mohl zbavit kletby.\nPozději Darrenovi nabídne Valentýna pomoc, protože zjistila, že mu může pomoci, že je stále jeho duše dobrá. Otec Fredirick se pokusí z Darrena vymítat Mordredovu duši, ale neuspěje a při vymítání zemře.\n\nDarren se společně s Valentýnou vydá do podzemí zámku Black Mirror, kde naleznou Mordredovu mrtvolu, s pomocí Mordredových ostatků a tajemného černého zrcadla (anglicky Black Mirror), by bylo možné vyhnat Mordredovu duši z Darrena a definitivně tak ukončit kletbu rodu Gordonů. Darren tak na chvíli i zemře, ale Valentýna ho oživí pomocí injekce adrenalinu. Darren, tak může žít jako poslední z mocného rodu Gordonu už zcela bez prokletí.\n"}
{"id": "910347", "url": "https://cs.wikipedia.org/wiki?curid=910347", "title": "Ulrich Ramé", "text": "Ulrich Ramé\n\nUlrich Ramé (* 19. září 1972, Nantes, Francie) je bývalý francouzský fotbalový brankář a reprezentant, který ukončil kariéru ve francouzském klubu CS Sedan.\n\nS francouzskou fotbalovou reprezentací získal v roce 2000 titul mistra Evropy, na turnaji byl třetím brankářem za Fabienem Barthezem a Bernardem Lamou. Odchytal 3 zápasy na Konfederačním poháru 2001, který Francie vyhrála. Byl členem týmu i na MS 2002 v Japonsku a Jižní Koreji, opět jako rezervní brankář. Francie obsadila s jedním bodem poslední příčku základní skupiny A.\n\n"}
{"id": "910348", "url": "https://cs.wikipedia.org/wiki?curid=910348", "title": "Kněžská rada", "text": "Kněžská rada\n\nKněžská rada (latinsky \"consilium presbyterale\") je v římskokatolické církvi poradní orgán místního ordináře reprezentující kněžstvo určité diecéze. Zřízení kněžské rady je povinné, přibližně polovina jejích členů musí být volena kněžími. Její postavení upravují kánony 495 až 501 CIC. Z členů kněžské rady diecézní biskup jmenuje sbor poradců (konzultorů), kteří v případě sedisvakance volí dočasného administrátora diecéze.\n\n"}
{"id": "910351", "url": "https://cs.wikipedia.org/wiki?curid=910351", "title": "Endre Vészi", "text": "Endre Vészi\n\nEndre Vészi (19. října 1916 Budapešť – 9. července 1987 tamtéž) byl maďarský spisovatel a novinář.\n\nPsal do periodik \"Népszava\", \"Magyar Hírlap\" a \"Pesti Napló\". V časopisech publikoval i básně, psal též romány, povídky i dramata. Několik jeho děl bylo zfilmováno, např. \"Věra Angiová\" režiséra Pála Gábora. Získal Mikszáthovu cenu (1937), Kossuthovu cenu (1978) a třikrát i Cenu Attily Józsefa (1950, 1955, 1965).\n\n\n"}
{"id": "910354", "url": "https://cs.wikipedia.org/wiki?curid=910354", "title": "Radiální pneumatika", "text": "Radiální pneumatika\n\nRadiální konstrukce kostry pneumatiky představuje takový typ konstrukce, kdy orientace vláken kordové vložky směřuje kolmo na patní lana pneumatiky. Kordové vložky jsou nejčastěji z textilního materiálu či oceli a tato část pneumatiky také bývá doplněna nárazníkem z obdobného materiálu a podobné konstrukce, ale s jinak orientovanými matricemi ztužující konstrukci pneumatiky v dalších osách. \nRadiální pneumatika je dnes díky svým mechanickým vlastnostem a dobrou součinností s bezdušovou technologií primární volbou většiny výrobců.\n\n"}
{"id": "910357", "url": "https://cs.wikipedia.org/wiki?curid=910357", "title": "Sémantika programovacích jazyků", "text": "Sémantika programovacích jazyků\n\nSémantika programovacích jazyků je v teorii programovacích jazyků obor zabývající se důsledným matematickým popisem významu programovacího jazyka. Zhodnocuje význam syntakticky platných řetězců v daném programovacím jazyce, včetně jejich výpočtu. V případě ohodnocování syntakticky neplatných řetězců, není výpočet proveden. Sémantika popisuje procesy, které řídí počítač při vykonávání programu v daném programovacím jazyce. Například tím, že popisuje vztah mezi vstupem a výstupem programu, nebo popisem jak program poběží na určité platformě, tedy vytvořením modelu výpočtu.\n\nStatická sémantika je řešena při překladu programu, zde jsou definovány a deklarovány jednotlivá pravidla a prvky programovacího jazyka. V těchto prvcích je zahrnuta jazyková konstrukce, její typy parametrů, význam příkazů a další prvky. Statická sémantika dále kontroluje statické typy a práci s tabulkou definovaných programových symbolů.\n\n\nDynamická sémantika je řešena přímo za běhu programu. Dynamicky typované jazyky jsou významné v jednotlivých jazykových konstrukcí. Jaký úkon se má provést, když je v programu napsán daný příkaz nebo priorita operátorů. Dynamická sémantika je obzvlášť náročná u programovacích jazyků s rekurzivním voláním podprogramů, proto je nutné vést evidenci o volání téhož podprogramu. Z kterého se vytváří\naktivační záznamy pro jednotlivá volání podprogramů a jejich následné ukládání do zásobníku.\n\n\n\nObor formální sémantiky zahrnuje následující:\n\nJe úzce spjata s dalšími oblastmi IT jako jsou návrh a implementace programovacích jazyků, teorie typů, překladače a interprety, verifikace a kontrola modelů.\n\nVe formální sémantice existuje mnoho různých přístupů. Níže jsou tři nejpoužívanější:\n\nRozdíly mezi těmito třemi přístupy mohou být vágní. Ale všechny známé přístupy k formální sémantice používají tyto výše zmíněné tři techniky, nebo jejich kombinace.\n\nMimo volby mezi denotačním, operačním a axiomatickým přístupem, většina rozdílů ve formální sémantice vyplývá z volby podpory matematického formalismu.\n\n\n"}
{"id": "910360", "url": "https://cs.wikipedia.org/wiki?curid=910360", "title": "Tardieův plán", "text": "Tardieův plán\n\nTzv. Tardieův plán z března roku 1932 je reakcí francouzské vlády na vzrůstající ekonomickou sílu Německa. Pojmenován po francouzském ministru zahraničí André Tardieovi, plán ve formě memoranda navrhoval hospodářskou spolupráci se státy střední Evropy. Cílem mělo být vytvoření tzv. dunajské federace, jejímž základem by byly tehdejší státy Malé dohody a také Rakousko a Maďarsko. Kromě Tardiera byl spoluautorem plánu i československý ministr zahraničí Edvard Beneš.\n\nNeustupující hospodářská krize a především neudržitelná ekonomická situace Rakouska přiměla Francii k vytvoření dalšího plánu spolupráce pro středoevropské země. V pozadí celého plánu stála jistě i potřeba Francie posílit svůj vliv na tomto území. Francouzský ministerský předseda a ministr zahraničí Tardieu tak počátkem března 1932 ve formě memoranda navrhl plán středoevropské spolupráce, kde doporučoval řešit situaci v této oblasti na základě preferenčního systému, o kterém se mělo předem dohodnout pět zemí, tj. Rakouska, Maďarska, Rumunska, Československa a Jugoslávie mezi sebou. Velmoci měly být z přímě účasti vynechány. Zdůrazňována byla především hospodářská spolupráce, politické prvky měly být úplně vyloučeny. \n\nČeskoslovensko bylo jednoznačným zastáncem plánu. Kamil Krofta dokonce neváhal plán označit za, doslova, náš plán, tj. plán ministra Edvarda Beneše. Sám Beneš poté vyhlásil Tardieuovi i jménem Malé dohody základní body pro úpravu systému:\n\nSvou účast Beneš dále podmínil tím, že s návrhem musí souhlasit i Německo a Itálie.\n\nNicméně právě na postoji ostatních zemí celý Tardieův plán ztroskotal. Itálie byla první zemí, která se vyslovila jednoznačně odmítavě. Její stanovisko se odvíjelo především od vlastních zájmů ve střední Evropě a z obavy o růst vlivu Malé dohody. Podobně se k plánu postavilo i Německo. Plán nakonec náležitě nepodpořilo ani Maďarsko, které mělo vyloženě odpor ke spolupráci s Československem, a ještě více zarážející se nakonec ukázal i samotný postoj malodohodových spojenců, kteří plán nepodpořili tak, jak by se v dané situaci očekávalo. Plán v konečném důsledku pohřbila také Británie. Ta Francii odmítla jednoznačně podpořit a místo toho později navrhovala další plány, jež stejně jako ostatní skončily neúspěchem. O osudu Tardieuova plánu tak již po několika týdnech rozhodla dubnová konference v Londýně a celý plán byl definitivně pohřben po několika měsících na podzimní konference ve Strese. \n\nPád Tardieova plánu znamenal politickou prohru jak pro Francii, tak pro Československo. Stále více se ukazovalo, že především hospodářská situace malých státu nezajímá žádnou z velmocí do té doby, kdy by zde mohla uplatnit své mocenské zájmy. Nejinak to pociťovalo i Československo, které s neúspěchem Tardieuva plánu ztratilo možnost upevnění vlivu Malé dohody a potažmo sebe jako její vedoucí síly ve střední Evropě.\n\n"}
{"id": "910361", "url": "https://cs.wikipedia.org/wiki?curid=910361", "title": "Diagonální pneumatika", "text": "Diagonální pneumatika\n\nDiagonální pneumatika představuje typ pneumatiky, kde kostra pneumatiky, tedy forma uspořádání pneumatikového kordu, je seřazena diagonálně. To znamená, že kostra pláště diagonální konstrukce pneumatiky je tvořena několika vrstvami kordových vložek, jejichž směry vláken se vzájemně kříží a ubíhají šikmo od patky k patce.\n\nV dnešní době se tento typ pneumatiky téměř nepoužívá. Nevýhody diagonální stavby pneumatiky v porovnání s radiální pneumatikou jsou:\n\n"}
{"id": "910363", "url": "https://cs.wikipedia.org/wiki?curid=910363", "title": "Sacharidy ve sportovní výživě", "text": "Sacharidy ve sportovní výživě\n\nSacharidy ve sportovní výživě jsou významným a zároveň nejpohotovějším zdrojem energie pro fyzickou aktivitu. Při provozování sportovních aktivit jsou naprosto klíčové pro rozvoj optimální výkonnosti; slouží zároveň jako základní, primární a preferovaný zdroj energie pro jakýkoli svalový pohyb. Pro mozek a centrální nervovou soustavu jsou sacharidy nepostradatelné. Sacharidy by měly tvořit zhruba 65 % z celkového příjmu energie. Obecné doporučení pro sportovce je 6 – 10 g/kg hmotnosti v závislosti na pohlaví, věku a sportovním odvětví. Potraviny bohaté na sacharidy obsahují většinou i vitamíny, zejména vitaminy skupiny B a vitamin C. Nestravitelné sacharidy příznivě ovlivňují činnost střev.\nSacharidy se rozdělují na jednoduché a složené. Mezi jednoduché patří monosacharidy a disacharidy. Mezi nejdůležitější monosacharidy patří hexózy, cukry s šesti atomy uhlíku, a to glukóza, fruktóza a galaktóza. Glukóza a fruktóza se mohou vyskytovat jako samostatné monosacharidy např. v ovoci. Častěji se však monosacharidy párují do podvojné formy (struktury) zvané disacharidy, která značí spojení dvou jednoduchých cukrů.\nTři nejběžnější disacharidy jsou řepný cukr (sacharóza – kombinace glukózy a galaktózy), mléčný cukr (laktóza – kombinace glukózy a galaktózy) a kukuřičný cukr (kombinace glukózy a fruktózy, běžně používaná ve slazených nápojích). Před tím, než sacharidy vstoupí do krve, jsou přeměněny na molekuly glukózy, která slouží jako zdroj energie pro pracující svaly. Mezi složené cukry řadíme cukry, které se skládají z 10 a více monosacharidů. Označení cukry by se mohlo zdát nepřesné, protože polysacharidy nemají sladkou chuť. Mezi ně patří především rostlinný (amylopektin) a živočišný (glykogen) škrob. Nízkomolekulární sacharidy (monosacharidy a disacharidy) jsou rozpustné ve vodě a mají sladkou chuť. Po požití se rychle dostávají do krve a tím dochází k doplnění energie za velmi krátkou dobu. Naopak makromolekulární polysacharidy jsou obvykle bez chuti a jsou ve vodě buď jen málo rozpustné (škrob), nebo nerozpustné (celulóza).\nVšechny přijaté sacharidy jsou dříve či později rozštěpeny, natráveny, absorbovány a transportovány do buněk v podobě monosacharidů. Nejdůležitější monosacharid je glukóza, primární zdroj energie pro všechny typy buněk. Při absorpci většího množství glukózy, než organismus momentálně potřebuje, se vytvářejí zásoby sacharidů jako zdroje energie ve formě glykogenu v játrech a ve svalech. V játrech se ukládá asi 50 – 150 g glykogenu, což je zhruba 1/3 celkové zásoby. Pomocí jaterního glykogenu tělo udržuje stálou hladinu glykémie. Další 2/3 glykogenu obsahují svaly. Je-li zapotřebí energie pro svalový stah (kontrakci), specifické enzymy rozloží glykogen zpět na jednotlivé molekuly glukózy.\nSacharidy jsou pro sportovce velice důležité, protože na rozdíl od bílkovin a tuků jsou pohotově uloženy ve svalech jako zdroj energie. Okolo 50 – 60 % dodávaných kalorií by mělo být v podobě sacharidů, což se nijak neliší od správného stravovacího režimu každého člověka. Rozdíl je však v celkovém zkonzumovaném množství potravin a poměrem příjmu jednoduchých a složených cukrů. Zásoby glykogenu jsou značně omezené, proto je důležité načasování příjmu sacharidů pro kvalitní sportovní výkon.\nCo, kolik a kdy jíst je ovlivněno mnoha faktory. Každá zátěž není stejná a organismus reaguje na různé sportovní výkony jinak. V potaz se musí brát nejenom charakter, intenzita a délka trvání aktivity, ale také denní doba, aktuální podmínky, stav organismu a předcházející tréninkový a stravovací režim. Před výkonem je nezbytné nashromáždit glykogen. Před výkonem zejména dlouhodobějšího charakteru je vhodné jíst 3–5 hodin před tréninkovou jednotkou, a to větší, ale lehké jídlo. Z pohledu zastoupení živin v posledním jídle by hlavní roli měly hrát sacharidy. Jako příklad můžeme uvést vývar ze zeleniny a drůbežího masa následovaný bezmasým jídlem (rýžový nákyp, špagety se sýrem) nebo šunkofleky zapékané s vejci. 1–2 h před výkonem je vhodné ještě zkonzumovat polysacharidovou svačinu s nízkým GI (glykemický index) např. energetickou tyčinku nebo sacharidový gel, který neobsahuje žádnou nerozpustnou vlákninu. Jídla s vysokým GI (sladký puding, corn-flakes) nejsou vhodná, protože způsobují nadměrnou sekreci inzulinu (riziko hypoglykemie). Syrová zelenina se také nedoporučuje, protože obsahuje málo energie, je hůře stravitelná a velké množství vlákniny v ní obsažené zneefektivňuje trávení.\nU krátkodobých výkonů lze zařadit potraviny s vyšším GI, jako jsou různé sacharidové roztoky, gainery, džusy, sušené a čerstvé ovoce, piškoty, müsli.\n\nJe dokázáno, že sacharidy během tréninku zvyšují výkon. Přísun sacharidů ušetří svalový glykogen, svaly si potřebnou energii berou přímo z krve ve formě glukózy. Šetřit glykogen je pro tělo významné, protože nedostatek zapříčiňuje únavu. U silově-vytrvalostních sportů příjem sacharidů přispěje k zachování a udržení sportovních schopností a dovedností, jako je tempo, rychlost, koncentrace, zrychlení (akcelerace), a zredukuje riziko vzniku zranění. Pro silové sporty mají sacharidy význam v tom, že pomáhají chránit svalové bílkoviny.\nSacharidy zkonzumované při zátěži se stávají rychle využitelným zdrojem energie v organismu v poměru, který je určen rychlostí vyprazdňování žaludku a absorpcí ve střevě. Samotná glukóza či fruktóza není vhodná. Fruktóza může vyvolat žaludeční nevolnost. Glukóza se vstřebává rychle, přesto však existuje určitá mezní hodnota proto, kolik jednotlivých molekul jednoduchého cukru se v zažívacím traktu dokáže najednou vstřebat. Může nastat tzv. zácpa, protože glukóza se vstřebává omezenou rychlostí. Během tréninku by se měly přijímat různé, ne příliš koncentrované směsi sacharidů a konzumovat spíše menší dávky a postupně, než velké dávky najednou. U konzumace sacharidů během výkonu je klíčová doba zátěže. U krátkodobých výkonů není potřeba dodávat sacharidy. Výkony, které trvají do dvou hodin, si sportovec zpravidla vystačí s pitím tzv. sportovních nápojů s obsahem glukózy nebo konzumací sacharidových gelů. V průběhu zátěže se může doplňování energie řídit velmi jednoduchým pravidlem 1 g sacharidů na 1 kg tělesné hmotnosti za hodinu, frekvence doplňování by měla být asi 3 – 4krát za hodinu. Trvá-li výkon déle než 2 hodiny může sportovec přijímat suspenze či gely obsahující glukózu s maltodextriny a také s MCT tuky a aminokyselinami.\nPo jakémkoliv sportovním výkonu by měla následovat přiměřená regenerace. Sacharidy mají v regeneraci a obnově sil nezastupitelné místo, zajišťují obnovu zásob jaterního a svalového glykogenu. Existuje přímý vztah mezi množstvím sacharidů ve stravě a rychlostí tvorby zásob glykogenu po zátěži. První dvě hodiny po tréninku se zásoba glykogenu obnovuje nejrychleji, posléze klesá. Čas je podstatný, pokud sportovce čeká tvrdý trénink či opakované tréninky třeba i v rámci jednoho dne. Typ sacharidů je také velice důležitý. Pokud je hlavním cílem obnova energie, je ideální konzumovat potraviny s vysokým GI co nejdříve po tréninku . Od 30 do 90 minut po výkonu je tedy výhodné jíst potraviny, jako jsou palačinky či lívance s džemem, puding s piškoty, kukuřičné lupínky s mlékem. Následuje bílkovinná večeře, a pokud čeká sportovce obdobný výkon hned další den, doporučuje se druhá polysacharidová večeře (krupicová či ovesná kaše, žemlovka s jablky). Pokud tomu tak není, druhá večeře není nutná.\n\nSacharidová superkompenzace je metoda, při které dochází k dočasnému navýšení glykogenových zásob. Podmínkou navýšení glykogenových zásob ve svalu je jejich předchozí maximální vyčerpání. Její princip spočívá v tom, že sportovec nejprve na několik dní sníží příjem sacharidů při vysoké tréninkové zátěži a v následujících několika dnech naopak příjem sacharidů zvýší a tréninkovou zátěž sníží. Organismus se snaží vytvořit větší zásoby energie, než které měl na počátku. Opakovaně zatěžovaný sval, jehož zásoby glykogenu jsou v maximální možné míře vyvinuty, se okamžitě po výkonu snaží znovu vytvářet co největší zásoby, a tak v této době okamžitě přijímá a ukládá všechny nabízené sacharidy. Svalové buňky pak mají tendenci vytvářet až dvojnásobné množství glykogenu.\nPrvní část sacharidové superkompenzace trvá 3 dny. V těchto třech dnech sníží sportovec příjem sacharidů na minimum (0 – 50 g denně) a tím vyčerpá glykogenové zásoby ve svalech. Konzumují se především bílé jogurty, tvaroh, drůbeží maso, ryby, zelenina, vejce, uzeniny a další libové maso, voda, čaje, minerálky. V druhé části je naopak cílem co nejvíce zvýšit glykogenové zásoby, tedy zvýšit příjem sacharidů na maximum. Hlavními potravinami druhé části jsou těstoviny, rýže, brambory, chléb, džemy, kompoty, ovoce, ořechy, rozinky, džusy a slazené čaje. První část sacharidové superkompenzace se v jednotlivých sportovních odvětví neliší, druhá část může mít různé varianty a sportovcům je upravována na míru. Tato metoda je výhodná zejména před dlouhotrvajícími závody. Nutno podotknout, že samotné zvýšení zásob glykogenu rychlost nezvýší, pouze pomůže udržet déle vyšší rychlost např. běhu, plavání či jízdy na kole, než se všechen glykogen vyčerpá.\n"}
{"id": "910364", "url": "https://cs.wikipedia.org/wiki?curid=910364", "title": "Wadía Haddád", "text": "Wadía Haddád\n\nWadía Haddád (: , ‎1927 – 28. března 1978), známý též jako Abú Hání, byl velitel ozbrojeného křídla Lidové fronty pro osvobození Palestiny (LFOP) a později velitel Lidové fronty pro osvobození Palestiny – Hlavního velení. Organizoval a byl zapojen do celé řady teroristických útoků, především únosů civilních leteckých spojů, vraždění civilistů apod., a západními médii byl označovaný jako „kmotr mezinárodního terorismu“.\n\nNarodil se v Safedu za dob britské mandátní Palestiny (dnešní Izrael) do ortodoxní křesťanské rodiny. Během izraelské války za nezávislost v roce 1948 byl dům jeho rodiny zničen a ta uprchla do Libanonu. Studoval medicínu na Americké univerzitě v Bejrútu, kde se spřátelil s palestinským uprchlíkem Georgem Habášem. Společně založili Arabské nacionalistické hnutí, což byla panarabská a arabsko-socialistická skupina, usilující o vytvoření palestinského státu a sjednocení arabských států.\n\nPo dokončení studií se spolu s Habášem (vystudovaným pediatrem) přesunuli do jordánského hlavního města Ammán, kde si otevřeli lidovou kliniku, v níž poskytovali bezplatné ošetření obyvatelům palestinských uprchlických táborů. V roce 1956 pracoval pro Úřad OSN pro palestinské uprchlíky na Blízkém východě, ale z důvodu svých aktivit v nacionalistickém hnutí byl následujícího roku zatčen jordánskými úřady. V roce 1961 se mu podařilo uprchnout do Sýrie. Od roku 1963 se zasazoval o ozbrojený boj proti Izraeli a podařilo se mu militarizovat Arabské nacionalistické hnutí.\n\nPo šestidenní válce v roce 1967 se Arabské nacionalistického hnutí rozpadlo do několika skupin, z nichž jednou z nich se stala marxistická Lidová fronta pro osvobození Palestiny (LFOP) pod Habášovým vedením. Haddád se stal vůdcem vojenského křídla této skupiny a podílel se na organizování útoků proti izraelským cílům. Naplánoval první únos mezinárodního leteckého spoje, který LFOP provedla v roce 1968, když unesla let izraelské společnosti El Al. V červenci 1970 izraelské letectvo zaútočilo na Haddádův byt a ten spolu s rodinou jen těsně unikl.\n\nV roce 1970 zorganizoval synchronizovaný únos čtyř civilních leteckých spojů členy LFOP (jeden z nich se nevydařil), kteří se třemi z nich následně odletěli do Jordánska, kde prázdná letadla vyhodili do povětří. Tím vyvrcholily spory mezi různými palestinskými skupinami a jordánskými úřady, a jordánský král Husajn v událostech známých jako černé září vyhnal palestinské ozbrojené skupiny ze země. Po tomto vyhnání čelil Haddád kritice z řad LFOP, která samotná byla pod velkým tlakem zbytku Organizace pro osvobození Palestiny, která ji zastřešovala. LFOP se rozhodla upustit od únosů letadel, Haddád se však nemínil podřídit a spolu se skupinou svých příznivců založil Lidovou frontu pro osvobození Palestiny – Hlavní velení (LFOP–HV). Ta pokračovala v teroristických aktivitách a spolupracovala i s nepalestinskými skupinami, jako byla Japonská rudá armáda, Frakce Rudé armády apod. V roce 1972 například naplánoval větší část útoku na izraelské letiště Lod, který provedla trojice příslušníků Japonské rudé armády.\n\nHaddád mimo jiné využil služeb Iljiče Ramireze Sáncheze, známého též jako Carlos či Šakal, s nímž se setkal v roce 1970, a kterého trénoval v technikách guerillového boje. Sáncheze nakonec ze svého týmu vyloučil poté, co byl obviněn z odmítnutí zabití dvou rukojmí a možného zcizení části výkupného po útoku na konferenci OPECu ve Vídni v roce 1975. Mezi letecké únosy, které zorganizoval, patří únos letu společnosti Air France do ugandského Entebbe (viz operace Entebbe) v roce 1976.\n\nPoté se, podle vojenského korespondenta Kleina, dostal na přední místo seznamu osob určených k likvidaci izraelskou zpravodajskou službou Mosad. Tento úkol však byl složitý zejména z toho důvodu, že Haddád v té době již žil v Bagdádu a cestoval pouze minimálně. Nakonec proti němu měla být použita jeho slabost – láska pro čokoládu. Dvojitý agent Mosadu pak měl v roce 1977 Haddádovi donést belgické pralinky potažené smrtelným biologickým jedem. Ten o několik týdnů později začal ztrácet váhu, dostavilo se nechutenství a krevní testy prokázaly zničený imunitní systém. O několik měsíců později v bolestech zemřel v nemocnici v Německé demokratické republice. Příčina jeho smrti nebyla známá a lékaři nevěděli, zda šlo o smrt přirozenou či uměle vyvolanou. Pohřben byl v Bagdádu.\n\n"}
{"id": "910366", "url": "https://cs.wikipedia.org/wiki?curid=910366", "title": "Henri Dutilleux", "text": "Henri Dutilleux\n\nHenri Dutilleux (22. ledna 1916 Angers, Francie – 22. května 2013 Paříž, Francie) byl francouzský hudební skladatel. Předtím než se trvale přestěhoval do Paříže, studoval na konzervatoři ve městě Douai. Pro Mstislava Rostropoviče složil například koncert pro violoncello \"Tout un monde lointain\". Jeho posledním dílem byl cyklus \"Le temps l'horloge\". V roce 1994 získal ocenění Praemium Imperiale.\n\n12 skladatelů - přátel (C. Beck, L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutoslawski) švýcarského dirigenta a mecenáše Paula Sachera (1906 - 1999), bylo požádáno ruským violoncellistou Mstislavem Rostropovičem, aby u příležitosti Sacherových 70. narozenin napsali skladby pro sólové violoncello, s použitím not obsažených v jeho jméně (eS, A, C, H, E, Re). Skladby byly částečně uvedeny v Curychu, 2. května 1976. Celý projekt \"eSACHERe\" bude uveden (poprvé v kompletním provedení) českým violoncellistou Františkem Brikciem, v roce 2011 v Praze.\n\n"}
{"id": "910367", "url": "https://cs.wikipedia.org/wiki?curid=910367", "title": "Josef Volák", "text": "Josef Volák\n\nJosef Volák (* 2. února 1942, Kralupy nad Vltavou) je český prozaik a překladatel, autor knih pro mládež.\nJosef Volák se vyučil elektrikářem a roku 1959 nastoupil jako dělník do Chemických závodů v Záluží u Litvínova. Zároveň večerně studoval Střední průmyslovou školu elektrotechnickou v Chomutově, Maturoval v roce 1963 a po základní vojenské službě se stal projektantem. Roku 1968 založil v Mostě společně s Daliborem Kozlem a Emilem Julišem nakladatelství Dialog, které bylo v polovině roku 1970 z politických důvodů zrušeno a začleněno pod Severočeské nakladatelství. Volák pak pracoval jako jeho redaktor v detašovaném pracovišti v Mostě.\n\nRoku 1982 Volák dálkově vystudoval filmovou a televizní dramaturgii a scenáristiku na FAMU a poté byl ve svobodném povolání. Roku 1990 se podílel na obnovení nakladatelství Dialog a začal také podnikat v oblasti výroby a prodeje dekorativních předmětů. Jako sběratel motýlů a brouků organizoval výpravy do Střední Asie, Sibiře, Jakutska, Mongolska, Číny, Tibetu a Nepálu..\n\nPublikovat začal časopisecky roku 1965, první, kniha mu vyšla roku 1969. Ve svém díle se zabýval milostnými a manželskými vztahy, obliba v detektivkách a hororech se u něj projevila jednak volnými překlady povídek a románů irského spisovatele Josepha Sheridana Le Fanu, jednak vlastní tvorbou. Je také autorem dobrodružných knih pro mládež, ke kterým našel náměty na svých cestách..\n\n\n\n"}
{"id": "910370", "url": "https://cs.wikipedia.org/wiki?curid=910370", "title": "Musée national des Travaux publics", "text": "Musée national des Travaux publics\n\nMusée national des Travaux publics (\"Národní muzeum veřejných prací\") je bývalé muzeum v Paříži. Nacházelo se v 16. obvodu na \"Avenue d'Iéna\" v Palais d'Iéna. Prezentovalo ukázky staveb postavených v rámci veřejných prací organizovaných státem pro snížení nezaměstnanosti.\n\nMuzeum bylo otevřeno pro veřejnost 4. března 1939 a představovalo stavby vytvořené v rámci veřejných prací. Muzeum bylo umístěno v Palais d'Iéna, který postavil architekt Auguste Perret (1874-1954). Budova je od roku 1993 chráněná jako historická památka.\n\nV září 1955 bylo muzeum pro nezájem uzavřeno (15 000–30 000 návštěvníků ročně). Od května 1959 v paláci sídlí Hospodářská a sociální rada (Conseil économique et social).\n\nV muzeu byly vystaveny modely významných staveb financovaných státem jako mosty, silnice, přehradní hráze a zdymadla, přístavy, rafinerie, doly a lomy nebo zaoceánská loď \"Paris\".\n\nPo zrušení muzea převzala dvě třetiny sbírky společnost \"Voies navigables de France\" (Francouzské splavné komunikace) ministerstva výstroje. Třetina modelů se vrátila bývalým majitelům (RATP, SNCF, École nationale des Ponts et Chaussées).\n\n"}
{"id": "910373", "url": "https://cs.wikipedia.org/wiki?curid=910373", "title": "Robert Kovařík", "text": "Robert Kovařík\n\nRobert Kovařík (* 11. srpna 1969) je bývalý prostějovský hokejista. Pod pseudonymem Robert Van Damme účinkoval jako „gay-for-pay“ v amerických gay pornografických filmech, působil i jako režisér a producent.\n\nV 90. letech 20. století byl hráčem hokejového HKC Prostějov, s nímž postoupil do první ligy. Později hrál za Vyškov.\n\nPolicie jej obvinila ze série loupeží a krádeží. Měl být hlavou několikačlenné skupiny, která kromě jiného v březnu 2000 přepadla bankovní vůz, střelila řidiče a ukradla 2,3 milionu korun. Dva roky strávil ve vazbě, z níž byl poté propuštěn.\n\nV roce 2003 odjel do Spojených států amerických. Následně byl v České republice v nepřítomnosti odsouzen na deset let odnětí svobody za trojnásobnou loupež a dvojnásobnou krádež s celkovou škodou převyšující pět milionů korun. Z USA Robert Kovařík sdělil, že se v Prostějově sice zabýval obchodem s kradenými auty, ale za loupežnými přepadeními prý nestál.\n\nKrajský soud v Brně na něj v roce 2006 vydal mezinárodní zatýkací rozkaz. Policie v USA jej dvakrát zatkla, poprvé kvůli domácímu násilí v květnu 2010, podruhé v červenci 2012. V březnu 2013 povolilo americké ministerstvo zahraničí a příslušný soud deportaci a v květnu byl vydán do České republiky.\n\nDne 16. září 2013 byl u Krajského soudu v Brně obnoven proces. Kovaříkovu žádost o propuštění z vazby soud odmítl, vyhověl však jeho žádosti o opětovné předvolání 11 svědků. Další jednání soudu proběhla v listopadu a v lednu následujícího roku. Dne 21. března 2014 pak soudní senát vynesl rozsudek. Ačkoli konstatoval, že během vyšetřování došlo k několika pochybením policie, neuvěřil Kovaříkově verzi a označil ho za vůdce skupiny. Ta podle soudu provedla loupežná přepadení v roce 1999 i 2000 i dvě vloupání v Olomouci a Plumlově v roce 2000. Kovaříka potrestal odnětím svobody na devět a půl roku ve věznici se zvýšenou ostrahou. Oproti původnímu rozsudku tedy zkrátil trest o půl roku. Přikázal mu také uhradit polovinu ze škody 2,3 milionu korun (druhou polovinu přikázal k úhradě druhému odsouzenému, Davidu Zachovi). Kovařík se proti rozsudku odvolal k Vrchnímu soudu v Olomouci.\n\nV USA mezitím působil jako herec v gay pornografii, a to obvykle ve velmi dominantní aktivní roli (tzv. „power top“). Už v roce 2003 si osvojil herecký pseudonym Robert Van Damme.\n\nJeho prvním domovským studiem bylo Blue Blake Productions, ačkoli první dlouhohrající film \"The Hunted\" natočil v roce 2005 pro studio Mustang (Falcon). Točil také pro studia Hot House Entertainment, David Forest Entertainment, Lucas Entertainment a další. Účinkoval v roli policisty ve filmu \"Justice\" (2006), ověnčeném cenou Grabby Awards. Pro studio Dominic Ford účinkoval v parodickém pornografickém filmu \"Whorrey Potter & the Sorcerer's Balls\", který byl natočen trojrozměrnou technologií v roce 2010 a vyhrál Grabby Award i GayVN Award v kategorii nejlepší sexuální komedie. Studio Hot House mu v roce 2008 vydalo vlastní výběrovou kompilaci \"Robert Van Damme Collection\" ze scén natočených v letech 2005–2006.\n\nOd února 2009 vedl vlastní studio Robert Van Damme Productions (či RVD Films), v němž režíroval a produkoval pornografické filmy. Prvním počinem tohoto studia a Roberta Kovaříka coby režiséra se stal v březnu 2009 film \"Robert Van Damme’s Private Party\", na němž spolupracoval s režisérem Ginem Colbertem. Téhož roku byl uveden na zeď slávy Grabby Awards. Provozovatel magazínu XX Factor jej při vyhlášení cen Hard Choice Awards označil za režisérského nováčka roku 2009 a nominoval jej i v kategoriích účinkujícího roku a amerického režiséra roku. Jednou z deseti nejlepších sexuálních scén vyhlásil také scénu z filmu \"Robert Van Damme’s Private Party 3\", v níž účinkoval společně s Tylerem Saintem. Ačkoli do té doby vystupoval výhradně v aktivních a maskulinně dominantních rolích, právě v této scéně se objevil poprvé i v pasivní roli. Mezi herce studia RVD patří např. Matthew Rush či Arpad Miklos. Na jaře 2010 studio začalo distribuovat svou tvorbu také prostřednictvím VOD serveru GayMovies.com.\n\nRobert Van Damme točil nejčastěji pro studia Big Blue, Hot House a vlastní RVD:\n\n\n\n(Tyto filmy představují zároveň i jeho kompletní režisérskou filmografii.)\n\nMéně často nebo jen jednorázově pracoval i pro řadu dalších studií. Z nich pro ta nejvýznamnější natočil:\n\n"}
{"id": "910375", "url": "https://cs.wikipedia.org/wiki?curid=910375", "title": "Vallon-Pont-d'Arc", "text": "Vallon-Pont-d'Arc\n\nVallon-Pont-d'Arc [\"valo pondár\"] je francouzská obec v departementu Ardèche v regionu Auvergne-Rhône-Alpes. Leží v údolí řeky Ardèche a jako východisko k jejím pověstným soutěskám je vyhledávaným turistickým cílem. Na území obce byl roku 1994 objevena Chauvetova jeskyně s nejstaršími dochovanými malbami. V roce 2010 zde žilo 2 328 obyvatel. Je centrem kantonu Vallon-Pont-d'Arc.\n\n\n\n"}
{"id": "910383", "url": "https://cs.wikipedia.org/wiki?curid=910383", "title": "Japonská rudá armáda", "text": "Japonská rudá armáda\n\nJaponská rudá armáda (: , \"Nihon Sekigun\") byla militantní japonská skupina, vzniklá v roce 1969 sloučením dvou ultralevicových frakcí pod názvem Spojená rudá armáda, z nichž se později vydělila. Během 70. let provedla Japonská rudá armáda pod vedením Šigenobu Fusako řadu teroristických útoků, včetně únosů letadel (lety společnosti Japanese Air Lines), vražd civilistů, obsazení ambasád a zadržování rukojmí. Nejkrvavějším útokem byl masakr na letišti Lod v Izraeli, kdy tři členové skupiny pod vedením Okamoto Kózóa, naverbovaní Lidovou frontou pro osvobození Palestiny, zavraždili 26 civilistů a dalších téměř 80 zranili.\n\nVždy šlo o malou skupinu, která měla na svém vrcholu mezi 30 a 40 členy. Ačkoli později již v menším rozsahu, Japonská rudá armáda se do teroristických aktivit zapojovala až do 90. let.\n"}
{"id": "910384", "url": "https://cs.wikipedia.org/wiki?curid=910384", "title": "Guldbollen", "text": "Guldbollen\n\nVe Švédsku je ocenění Guldbollen (česky Zlatý míč) udělováno Švédským fotbalovým svazem (SvFF - Svenska Fotbollförbundet) a deníkem \"Aftonbladet\" nejlepšímu švédskému fotbalistovi roku. Od roku 1946 je udělováno každoročně. Nejvícekrát byl oceněn Zlatan Ibrahimović, celkem jedenáctkrát (k roku 2017).\n\nOd roku 1990 je zaveden ekvivalent této ceny s názvem Diamantbollen (česky Diamantový míč) pro nejlepší švédské fotbalistky.\n\nZdroj:\n"}
{"id": "910385", "url": "https://cs.wikipedia.org/wiki?curid=910385", "title": "Benjamin Frommer", "text": "Benjamin Frommer\n\nBenjamin Frommer, Ph. D., (* 1969) je americký historik, specializující se na dějiny střední a východní Evropy. Působí jako docent na katedře historie na Northwestern University v Evanstonu v Chicagu. V češtině vyšla jeho kniha \"Národní očista: retribuce v poválečném Československu\".\n\n\n"}
{"id": "910402", "url": "https://cs.wikipedia.org/wiki?curid=910402", "title": "Chad Bryant", "text": "Chad Bryant\n\nChad Carl Bryant, Ph. D., (* 1971) je americký historik, specializující se dějiny střední Evropy od 18. století do současnosti. Působí jako docent na Katedře historie na University of North Carolina at Chapel Hill.\n\nChad Bryant vystudoval University of California, Berkeley, kde v roce 1997 získal magisterský (M. A.) a v roce 2002 doktorský (Ph. D.) titul.\n\n\n"}
{"id": "910403", "url": "https://cs.wikipedia.org/wiki?curid=910403", "title": "Nejvyšší soudní a kasační dvůr", "text": "Nejvyšší soudní a kasační dvůr\n\nNejvyšší soudní a kasační dvůr (\"Oberster Gerichts- und Kassationshof\") byl nejvyšší soud se sídlem ve Vídni, který byl zřízen roku 1850 nejprve pro obvod celého Rakouského císařství, ale po rakousko-uherském vyrovnání v roce 1867 byla jeho působnost omezena již jen na Předlitavsko. Vznikl rozdělením dosavadního Nejvyššího soudního úřadu (\"Oberste Justizstelle\") na ministerstvo práv (spravedlnosti), kterému zůstalo vykonávání justiční správy, a na nejvyšší soud. Jeho pravomoc se vztahovala na právo soukromé i trestní uplatňované v řízeních před obecnými soudy, měl disciplinární pravomoc nad soudci, advokáty a notáři, a mohl také podávat ministerstvu spravedlnosti návrhy nových zákonů. Pro správní soudnictví vedle něj existoval samostatný Správní soudní dvůr a pro konstituční záležitosti byl zřízen Říšský soud. Jako nejvyšší soud působí v Rakousku, s výjimkou přerušení v letech 1938–1945, stále.\n\nSkládal se z prvního a z druhého prezidenta, prezidentů senátů, soudních radů (soudců) a z dalšího potřebného personálu. První prezident (předseda soudu) byl na úrovni ministra. Předsedy v období monarchie postupně byli: Ludwig hrabě Taaffe (1848–1855), Karel rytíř Krauss (1857–1865), JUDr. Anton rytíř Schmerling (1865–1891), JUDr. Karel rytíř Stremayr (1891–1899), JUDr. Karel Habietínek (1899–1904), JUDr. Emil Steinbach (1904–1907) a JUDr. Ignác svobodný pán Ruber (1907–1918). Pečeť soudu obsahovala c. k. orla s nápisem: \"Sigillum Caesarei-Regii Supremi Tribunalis\".\n\nJednacím jazykem byla němčina, pokud se však projednávala věc, která byla na nižším soudním stupni projednávána v jiném jazyce, muselo být rozhodnutí nejvyššího soudu vydáno kromě němčiny i v tomto jazyce. Také složení sedmičlenných soudních senátů muselo odpovídat tomuto vícejazyčnému požadavku.\n\nV civilních záležitostech byl poslední soudní instancí, rozhodoval ve třetí instanci o revizích (dovoláních) a rekursech rozhodnutí odvolacích soudů a jako druhá instance o apelacích (odvoláních) ve sporech o náhradu škody způsobené soudním rozhodnutím (tzv. syndikátní spory). Dále rozhodoval o delegaci věci z obvodu jednoho vrchního soudu do obvodu jiného vrchního soudu, o určení místní příslušnosti, pokud podmínky pro takové určení chyběly, a spory o příslušnost mezi dvěma soudy první instance, pokud jim byl přímo nadřízen.\n\nPůsobil také jako disciplinární soud, a to nejen pro vlastní soudce nebo soudce nižších soudů, ale i vůči advokátům a notářům. Pokud šlo o jeho vlastní soudce, soudce vrchních soudů nebo předsedy a místopředsedy krajských soudů, působil v jediné instanci, jinak rozhodoval o odvoláních proti disciplinárních nálezům vrchních soudů.\n\nPro trestní řízení byl v zásadě jen soudem kasačním, který rozhodoval o zmatečních stížnostech. Mimoto ale mohl k podnětu soudu nižšího stupně zmírnit uložený trest a pouze na základě vlastního uvážení nebo k návrhu generálního prokurátora navíc rozhodoval o obnově trestního řízení. Kromě toho vždy posuzoval rozhodnutí porotních soudů, pokud došlo k uložení trestu smrti, a podával ministerstvu spravedlnosti dobrozdání, zda je na místě udělit milost a jaký v takovém případě má být náhradní trest.\n"}
{"id": "910405", "url": "https://cs.wikipedia.org/wiki?curid=910405", "title": "Zboží (zámek)", "text": "Zboží (zámek)\n\nZámek Zboží stojí na návsi ve vsi Zboží, části města Habry. Od roku 1963 je chráněn jako kulturní památka.\n\nPrvní písemná zmínka o vsi Zboží pochází z roku 1307. V roce 1419 ji do zástavy získal Beneš z Tupadel a později za Trčků z Lípy došlo k připojení k panství Lipnice a Světlá. V letech 1700-1702 nechal Jan Vlasák Klusák z Kostelce ve vsi vystavět barokní zámek, v roce 1723 rozšířen o zámeckou kapli. V roce 1782 jej postihl požár a po následné obnově dostal mansardovou střechu. Za první světové války jej tehdejší majitel Richard Moravetz upravil na vojenský lazaret a od roku 1918 byl využíván Červeným křížem. Později zde býval sociální ústav a domov důchodců, dnes se v něm nachází Ústav sociální péče pro postižené muže.\n\n"}
{"id": "910408", "url": "https://cs.wikipedia.org/wiki?curid=910408", "title": "Tornádo v Litovli", "text": "Tornádo v Litovli\n\nTornádo v Litovli bylo tornádo, které se prohnalo městem Litovel ve středu 9. června 2004. Jednalo se o tornádo síly F3, což odpovídá rychlosti větru 252 až 332 km/h. Živel zasáhl přibližně třetinu desetitisícového města a způsobil škody za více než 100 milionů korun. Jen v litovelském pivovaru odhadli škodu na 30 milionů. Brázda největších škod se táhla podél ramene řeky Moravy v poměrně úzkém pásu od Vísky k pivovaru a Chořelicím až k Březovému. Nejpostiženější částí Litovle byla ulice G. Frištenského a nejbližší okolí. Smršť zde lámala stromy, vyrážela dveře a okna a odnášela střechy. Staticky bylo narušeno 11 domů, u dvou nařízena demolice. Bezpečnostní rada Olomouckého kraje vyhlásila stav nebezpečí pro město i jeho místní část Chořelice. Do odstraňování škod byl zapojen celý integrovaný záchranný systém Olomouckého kraje a pomáhala i armáda.\n\n\n"}
{"id": "910409", "url": "https://cs.wikipedia.org/wiki?curid=910409", "title": "Politické filozofie přerozdělování důchodu", "text": "Politické filozofie přerozdělování důchodu\n\nRůzné politické filosofie zdůvodňují různá stanoviska k přerozdělování důchodu. Ekonomická analýza nemůže rozhodnout, zda by se politici měli snažit učinit společnost více nebo méně rovnostářskou. Názory na tento problém jsou do značné míry záležitostí politické filosofie. Protože je však role vlády v přerozdělování důchodu hlavním tématem mnoha diskuzí o hospodářské politice, ukážeme si nyní stanoviska různých škol politické filosofie.\n\nProminentní myšlenkovou školou v politické filosofii je utilitarismus. Jeho zakladateli jsou angličtí filosofové Jeremy Bentham a John Stuart Mill. Cílem utilitarismu je do velké míry uplatnění logiky individuálního rozhodování na otázky týkající se morálky a veřejné politiky. Východiskem utilitarismu je pojem užitku - úroveň štěstí či uspokojení, kterého se člověku dostává s ohledem na jeho životní situaci. Užitek je měřítkem blahobytu a podle utilitaristů je konečným cílem všeho jednání, soukromého i veřejného. Správným cílem vlády je podle jejich tvrzení maximalizace součtu užitků všech členů společnosti. \nUžitek – měřítko štěstí či uspokojení. Ulitaristický argument pro rozdělování důchodu je založen na předpokladu klesajícího mezního užitku – s růstem příjmu každého člověka klesá blahobyt spojený s dodatečným dolarem příjmu.\nPříklad: Petr a Pavel jsou stejní, až na to, že Petr vydělává 80 tis. a Pavel jen 20 tis. Pokud vezmeme Petrův dolar a dáme ho Pavlovi, snížíme Petrův užitek a zvýšíme Pavlův. Vzhledem ke klesajícímu meznímu užitku však Petrův užitek klesne méně, než o kolik se Pavlův užitek zvýší. Toto přerozdělování tudíž zvyšuje celkový užitek, a to je cílem utilitaristů.\nVláda by mohla brát Petrovi a dávat Pavlovi pomocí daní z příjmů (a to až do úrovně, kdy budou mít všichni stejně). Ale daně deformují motivace a vedou ke ztrátám mrtvé váhy. = oba jsou méně motivovaní k usilovnější práci. Vláda usilující o maximalizaci užitku, tudíž přestává s rozdělováním dříve, než je dosaženo zcela rovnostářského rozdělení důchodu.\n\nDruhý způsob uvažování o nerovnosti můžeme nazvat liberalismem. Vypracoval jej filosof John Rawls ve své knize \"Teorie spravedlnosti\", podle níž by vláda měla uplatňovat politiky, které by za spravedlivé považoval nestranný pozorovatel za „závojem nevědomosti“.\nVšichni se sejdou \"než se narodí\" (kdy nikdo neví, jaké postavení v životě bude mít), aby určili pravidla, kterými se společnost bude řídit. Všichni se nachází za závojem nevědomosti. Protože jsou všichni ve stejné situaci a nikdo nemůže vytvářet principy, které by zvýhodňovaly jeho konkrétní situaci, principy spravedlnosti jsou výsledkem slušné dohody nebo vyjednávání.\nMaximinové kritérium – požadavek, aby vláda usilovala o maximalizaci blahobytu těch, kteří jsou na tom v rámci společnosti nejhůře.\nV původní situaci bude každý nejvíce znepokojen možností, že se sám dostane na dolní konec důchodového rozdělování. Při vytváření veřejných politik bychom proto měli usilovat o zvýšení blahobytu těch, kteří jsou na tom v rámci společnosti nejhůře. \n\nTřetí pohled na nerovnost se nazývá libertariánství a vypracoval jej filosof Robert Nozick. Oba dosud uvažované názory považují celkový důchod společnosti za sdílený zdroj, který může společenský plánovač volně přerozdělovat k dosažení určitého společenského cíle. Naproti tomu libertariáni tvrdí, že společnost jako celek nezískává žádný důchod - ten získávají jen jednotliví členové společnosti. Podle libertariánů nemá vláda brát jednotlivcům a dávat jiným a tím se snažit dosáhnout určitého rozdělení důchodu.\nVláda má trestat zločiny a vynucovat plnění dobrovolně uzavřených smluv, ale nikoli přerozdělovat důchod.\nPokud je proces, kterým se dospívá k rozdělení důchodu, spravedlivý, je výsledné rozdělení spravedlivé bez ohledu na jeho rovnost. Pokud je rozdělení důchodu dosaženo nespravedlivě – např. že jeden člověk okrádá druhého – má vláda právo a povinnost takové jednání napravit.\nLibertariáni vyvozují, že rovnost příležitostí je důležitější než rovnost příjmů. Vláda by měla vynucovat individuální práva a tak zajistit, že každý bude mít stejnou příležitost k využití svých schopností a tím k dosažení úspěchu.\n\n"}
{"id": "910410", "url": "https://cs.wikipedia.org/wiki?curid=910410", "title": "Rozpočtové určení daní v České republice", "text": "Rozpočtové určení daní v České republice\n\nRozpočtové určení daní v České republice neboli daňové určení stanovuje do jakého rozpočtu příslušná daň nebo její část plyne. Daňové příjmy (a tedy i RUD) sehrávají rozhodující úlohu na příjmové straně obecních rozpočtů a mají značný vliv na jejich finanční stabilitu a také autonomii. Rovněž platí, že tyto příjmy nejsou nijak účelově vázány. \n\nZ hlediska obce je významné zejména členění daní na daně svěřené a daně sdílené. Jako daně svěřené se označují ty daně, jejichž výnos plyne do rozpočtu té obce, na jejímž území byl tento výnos vybrán. Obec může ovlivňovat výši výnosu například tím, že bude usilovat o zvýšení počtu poplatníků takovýchto daní. Mezi daně svěřené v současnosti můžeme zařadit:\n\nVýznamnější část daňových příjmů však představují daně sdílené. Stát u tohoto typu daní určuje procento z výnosu, které náleží určitému článku rozpočtové soustavy (v našem případě obcím). Mezi daně sdílené lze zařadit například:\n\nV souvislosti s významnými mezníky ve vývoji RUD rozlišuje odborná literatura tři základní vývojové etapy RUD, kterými jsou:\n\nV tomto období upravuje RUD zákon č. 10/1993 Sb. a následně zákon č. 331/1993 Sb., na základě těchto zákonů spadají do příjmů obcí výnosy z následujících daní:\n\nProblémem takto nastaveného systému však byly čím dál větší rozdíly mezi chudými a bohatými okresy v případě daně z příjmů fyzických osob ze závislé činnosti (důvodem byla závislost na celookresním výnosu) a také silný konkurenční boj obcí o podnikatele (respektive jejich trvalé bydliště) v případě daně z příjmů fyzických osob z podnikání.\n\nV roce 2001 dochází k opětovným změnám v systému RUD, v tomto případě se však jedná již o zásahy většího a komplexnějšího rozsahu. Sdílenými daňovými příjmy obcí ve výši 20,59% z celostátního hrubého výnosu jsou nyní :\n\nDalšími příjmy pak jsou:\n\nVšechny výše popsané problémy vyústily v poměrně zásadní novelu zákona o rozpočtovém určení daní a to zákon č. 377/2007 Sb., který vešel v platnost 1.1.2008. Změny zavedené touto novelou lze shrnout do následujících bodů:\n\nJak se tedy nyní zjistí podíl obce na stanovené části celostátního hrubého výnosu sdílených daní? Vypočte se jako „celkový součet příslušných podílů násobený příslušnými vahami:\n\nVýpočet probíhá ve dvou krocích:\n\nV důsledku nového rozpočtového určení daní se podstatně zvýšily daňové příjmy malých obcí. Značný růst zaznamenaly zejména nejmenší obce s počtem obyvatel do 100, jejichž daňové příjmy vzrostly o téměř 150 %.\nCelkové daňové příjmy dosáhly výše 154,4 mld. Kč, v jejich rámci naprosto převažuje jejich podíl na sdílených daních.\n\ns.579. ISBN 978-80-7357-358-4\n\n\n"}
{"id": "910414", "url": "https://cs.wikipedia.org/wiki?curid=910414", "title": "Batesův motel", "text": "Batesův motel\n\nBatesův motel (v anglickém originále Bates Motel) je americký dramatický televizní seriál, který vytvořili Carlton Cuse, Kerry Ehrin a Anthony Cipriano. Seriál produkovala společnost Universal Television a ve Spojených státech byl premiérově vysílán v letech 2013–2017 na kanálu A&E.\n\nSeriál je „současným prequelem“ k filmu \"Psycho\" (založeném na stejnojmenném románu od Roberta Blocha) a líčí život Normana Batese a jeho matky Normy před událostmi, které se udály v Hitchcockově filmu. Seriál se oproti filmu odehrává v jiném fiktivním městě („White Pine Bay v Oregonu“), oproti filmovému „Fairvale v Kalifornii“) a je zasazen do moderního 21. století. Seriál začíná smrtí Normina manžela, kdy si zakoupí motel nacházející se v pobřežním městě, aby ona a Norman mohli začít nový život.\n\nSeriál se natáčel v Aldergrove v Britské Kolumbii a měl premiéru ve Spojených státech dne 18. března 2013. Televize A&E se rozhodla přeskočit pilotní díl seriálu a rovnou si objednala první sezónu skládající se z deseti epizod.\n\nDne 8. dubna 2013 objednala A&E díky úspěšným reakcím kritiků a diváckým ohlasům druhou řadu seriálu. Druhá série se vysílala v roce 2014, natáčení započalo v létě 2013. Dne 7. dubna 2014 bylo potvrzeno, že se \"Batesův motel\" dočká i třetí série. Dne 15. června 2015 byl seriál prodloužen o čtvrtou a pátou sérii. Výkonný producent Carlton Cuse potvrdil, že pátá série je tou poslední a že zobrazuje události z filmu \"Psycho\".\n\nV Česku seriál vysílá Česká televize.\n\nJeden z tvůrců seriálu, Carlton Cuse, jako klíčovou inspiraci pro \"Batesův motel\" uvedl seriál \"Městečko Twin Peaks\" se slovy: „Máme docela pěkně ošizené \"Městečko Twin Peaks\"... Jestli jste chtěli získat toto přiznání, máte ho. Miloval jsem ten seriál. Vysílalo se ho pouhých třicet epizod. Kerry [Ehrin] a já jsme se rozhodli udělat těch sedmdesát zbývajících.“\n\nScenárista seriálu Bill Balas ve skutečnosti má cystickou fibrózu a to se stalo inspirací pro postavu Emmy Decody, která v seriálu trpí stejnou nemocí.\n\nSeriál měl ke květnu 2013 skóre 66 na Metacritic, což naznačuje „obecně příznivé recenze“. Při premiéře prvního dílu překonal rekordy ve sledovanosti pro původní dramatický seriál na kanálu A&E. Pilotní díl připoutal k obrazovkám tři miliony amerických diváků, a z toho ho sledovalo 1,6 milionů diváků z věkového okruhu od osmnácti do čtyřiceti devíti let.\n\n"}
{"id": "910415", "url": "https://cs.wikipedia.org/wiki?curid=910415", "title": "Pavel Pechanec", "text": "Pavel Pechanec\n\nMgr. Pavel Pechanec (* 6. března 1971 Litomyšl) je duchovní, od roku 2013 biskup královéhradecký Církve československé husitské.\n\nVystudoval Střední polygrafickou školu v Olomouci a po maturitě pracoval jako tiskař v litomyšlské tiskárně. Po vstupu do Církve československé husitské v Litomyšli (1990) působil jako kazatel a zahájil studium na Husitské teologické fakultě.\n\nBrzy poté se s rodinou přestěhoval do Husova sboru v České Třebové, kde přijal v roce 1993 jáhenské svěcení. Od téhož roku slouží v Českém Dubu. Jako jáhen a později jako farář (svěcení v roce 1999) administroval náboženské obce Bakov n. Jizerou a Mnichovo Hradiště – Kněžmost (1996–2012).\n\nV Českém Dubu se aktivně zapojil do veřejného života jednak jako radní a pak také jako herec loutkového souboru, ochotnického divadla a školního dětského divadélka.\n\nPavel Pechance je ženatý a se svou manželkou Janou mají dvě dcery Sáru a Elišku.\n\nMgr. Pavel Pechanec byl zvolen diecézním shromážděním Královéhradecké diecéze CČSH v Husově sboru v Pardubicích 27. dubna 2013 VIII. biskupem. Následně byl ordinován pro službu biskupa a uveden v úřad Královéhradecké diecéze při slavnostní bohoslužbě ve Sboru kněze Ambrože v Hradci Králové 12. května 2013.\n\n"}
{"id": "910416", "url": "https://cs.wikipedia.org/wiki?curid=910416", "title": "Josef Kutík", "text": "Josef Kutík\n\nJosef Kutík (5. dubna 1923, Rasošky u Náchoda – 5. listopadu 1987, Praha) byl český spisovatel, autor knih pro mládež.\nJosef Kutík vystudoval Obchodní akademii v Hradci Králové. Aby se za nacistické okupace vyhnul totálnímu nasazení, přihlásil se do práce na železnici a pracoval zde jako dělník, posunovač, topič, tunelář, montér, vrtmistr, později jako telegrafista, průvodčí a výpravčí.\n\nPo osvobození pracoval nejprve jako odbytář, poté se zúčastnil budování tunelu v Malé Chuchli a pak pracoval sedm let jako horník (čtyři roky v Západočeském rudném průzkumu a tři v Jáchymovských dolech). Byl také vedoucím knihkupectví a vedoucím reklamní agentury Mladé fronty.\n\nPublikovat začal roku 1960. V časopisech publikoval povídky, básně a bajky, psal kriminální romány a dobrodružné příběhy pro mládež.\n\n\n"}
{"id": "910417", "url": "https://cs.wikipedia.org/wiki?curid=910417", "title": "Saská renesance", "text": "Saská renesance\n\nSaská renesance (též severská renesance) je specifický typ vrcholné renesance zaměřená především na oblast severních Čech a česko-saské pomezí. Na rozdíl od klasické renesance nevyužívá sgrafito, místo toho je pro něj typické vyzděné a omítané členění štítů, často doplňované tesanými kamennými prvky a baňatými dříky sloupků. Nejvýraznější pamětihodnosti ve stylu saské renesance se nacházejí v Benešově nad Ploučnicí, Jáchymově a Horním Slavkově.\n\n\n"}
{"id": "910418", "url": "https://cs.wikipedia.org/wiki?curid=910418", "title": "Nurgül Yeşilçay", "text": "Nurgül Yeşilçay\n\nNurgül Yeşilçay, rodným jménem Nurgül Gültekin (* 26. března 1976, Afyonkarahisar) je turecká divadelní a filmová herečka.\n\n\n\n\n"}
{"id": "910427", "url": "https://cs.wikipedia.org/wiki?curid=910427", "title": "Ploché rozložení paměti", "text": "Ploché rozložení paměti\n\nPloché rozložení paměti nebo lineární rozložení paměti se vztahuje k adresování paměti v nižších programovacích jazycích, kde procesor může na přímo (a lineárně/sekvenčně) adresovat veškerou dostupnou paměť, aniž by se musel řídit nějakým druhem segmentace paměti nebo stránkovacími schématy.\n\nSpráva paměti a překlad logických adres na fyzické může stále být implementována nad plochým rozložením paměti s cílem usnadnit fungování operačního systému, ochrany paměti, multitaskingu nebo zvýšit kapacitu paměti nad rámec limitů procesorového fyzického adresního prostoru, ale hlavním cílem plochého rozložení paměti je, že celý adresovatelný prostor je lineární, sekvenční a spojitý počínaje adresou nula až po MaxBytes-1.\n\nSpráva paměti je proto volitelná: není nezbytná, ani není určena architekturou CPU:\n\n\n\nPřevážná většina architektur procesorů používá ploché rozložení paměti, včetně většiny prvních 8bitových procesorů, série Motoroly 68000 a dalších. Původní procesor Intel 8086 (první 16bitový procesor od Intelu) byl výjimkou, neboť implementoval segmentové rozložení paměti, protože poskytovalo jednoduchou formu správy paměti s rozšiřitelnými hranicemi jednotlivých segmentů pro starší operační systémy, jako například DOS, a umožňovalo využití širšího adresního prostoru, než jaký by byl možný adresovat s 16bitovým procesorem.\n\nVětšina dnes používaných rozložení paměti spadá to jedné z těchto tří kategorií:\n\n\n\n"}
{"id": "910430", "url": "https://cs.wikipedia.org/wiki?curid=910430", "title": "Kostel svatého Jiljí (Libeř)", "text": "Kostel svatého Jiljí (Libeř)\n\nKostel svatého Jiljí v Libři v okrese Praha-západ byl postaven ve 14. století. Jedná se o malou gotickou stavbu. Je chráněn jako kulturní památka České republiky.\n\nJedná se o filiální kostel, od 14. století uváděn jako farní. Historie podacích pánů přelomu 14. a 15. století byla pestrá, v roce 1362 Štěpán Dlužil a Velislav, roku 1402 Jaroslav a od roku 1413 Kolman z Křekavy.\nMezi faráře v raném období stavby patřili roku 1362 Bartoloměj, kněz z Brzieza, 1399 plebán Ulrich z Libře, 1413 kněz Jan z Chotěšova.\nObjekt obklopuje malý hřbitov, kde jsou pochováni lidé i z okolních vesnic.Vstup na hřbitov je kvůli stavu kostela umožněn pouze na vlastní nebezpečí.\nSoučasným vlastníkem je arcibiskupství pražské, jako filiální kostel spadá pod správu kostela svatého Vojtěcha v Jílovém u Prahy.\nDo nedávné doby byl kostel využíván občany pro každoroční vánoční koncerty. Kvůli kritickému stavu budovy (konkrétně špatnému stavu střešní krytiny, dřevěných konstrukcí krovů a částí stropů) byl kostel v roce 2010 uzavřen.\nZa finanční podpory občanů byl kostel vybaven venkovním osvětlením.\n\nStavba je příbuzná kostelu v Jílovém u Prahy a to umístěním věže mezi presbytářem a lodí.\nKostel byl vystavěn ze smíšeného zdiva pravděpodobně na skalním podloží. Zdivo, včetně věžního, je raně gotické, z raného 14. století. V současné době je zdivo bez trhlin v dobrém stavu a není zničené ani zemní vlhkostí.\nStropní konstrukce je z části rovná, pravděpodobně dřevěná, a klenutá nad presbytářem. Loď byla postavena jako plochostropá. Kněžiště má šestipaprskovou klenbu s výrazným zdvihem a dvojitě vyžlabenými žebry, spočívajími na hlavicích oblých koutových přípor.\nPřed presbytářem se nacházejí dva hrotité vítězné oblouky za sebou ve vzdálenosti téměř 2 m. Prostor mezi nimi býval s rovným stropem, v roce 1864 byl přestavěn na segmentovou zploštělou klenbu.\nKostel svatého Jiljí je střízlivým jednolodním objektem na obdélném půdorysu. Západní část je zakončena polygonálním presbytářem. Je dlouhý téměř 5 m, cca 6m široký a 7 m vysoký. Uzavřen je třemi stranami pravidelného osmiúhelníku. V koutech stojí oblé polosloupy s konsolovitými hlavicemi, ze kterých vycházejí žebra a sbíhají se ve svorníku. Ve třech stranách závěru jsou po jednom umístěna hrotitá okna, okno ve východní zdi je vyplněno kamennou kružbou. Je rozděleno kamenným prutem na dvě části, z nichž každá je nahoře zakončena hrotem s dvojnásobnou kružbou, hrot byl vyplněn pětilaločnou rozetou vepsanou do kruhu, která byla při opravě vytlučena.\nV jižní zdi presbytáře se nachází sedile ozdobená nahoře profilovaným kamenným rámce vybíhajícím ve tři hroty vyplněné dvojnosými kružbami a na hrotech je ozdobené kamennými kyticemi, z nichž střední je uražena.\nSanktuarium vysoké přes 1 m a široké zhruba 1 m, umístěn je vlevo vedle sedile. Jedná se o obdélníkový výklenek se širokým profilovaným rámcem.\nLoď je dlouhá 8,5 m a na šířku měří 7 m, prostor je krytý plochým stropem a osvětlen ze severní i jižní strany vždy dvěma štíhlými, hrotitými, jednoduše špaletovanými okny. V pozadí lodi je kruchta umístěna na dvou křížových klenbách bez žeber, ty jsou vpředu uprostřed opřeny o hranolový pilíř, který se vyznačuje profilovanou trojnoží a předními kolmými hranami, které jsou zešikmeny. V severozápadním rohu lodi se nachází šnekovité schodiště, které vede na kruchtu a dále i na půdu. Vchodem je kamenný obdélník, jehož pažení je profilované a v horních rozích je ozdoben tesanými konsolami z opuky, které mají podobu malých mužských postav, oděných do krátkého roucha spjatého kolem boků řemenem. Schodiště je osvětleno ze západní strany úzkým hrotitým okénkem s dvojnosou kružbou a ze severní strany okrouhlým oknem, které je vyplněno čtyřlistou kružbou. Na kruchtě jsou umístěny varhany.\nObdélná sakristie, vyčnívající z půdorysu, je umístěna na severní straně kostela a sklenuta valenou klenbou s lunetami.\n\nNad zaklenutým prostorem vítězných oblouků je umístěna hranolová věž zakončená plechovou korouhvičkou a křížem. V roce 2011 proběhla oprava věže kostela, kdy byla znovu pokryta její střecha a opraven kříž. V kostelní věži byly 2 zvony. Jeden z nich měl tento nápis: „ Tento zvon gest udielaný leta božího tisícího CCCC o devadesateho druheho – menu bozí matky bozí a svateho Gilgi“, druhý zvon nese jména čtyř evangelistů: „Marcus, Mateus, Johanes, Lucas.“ Zvony byly zabaveny během první světové války pro válečné účely. Dnes je zvon znečištěný ptačím trusem a korozí, jeho text je nečitelný. Riziko puknutí zvonu je spojeno se špatným výtlukem. Dřevěný závěs, na němž je zvon zavěšen, je nevyhovující (dřevo napadeno hnilobou).\n\nInteriéru vévodí hlavní barokní oltář z konce 17. století. Je portálový s boltcovými křídly. Po stranách se nachází sloupky, které jsou zrnitě kanelované s lupenovými hlavicemi, dále se nachází lalokovité řezby. Nástavek, který je umístěn nahoře, je zakončen segmentovým štítkem, po stranách se nachází ovocné festony a rozvaliny. V mezeře mezi oběma vítěznými oblouky jsou naproti sobě umístěny vedlejší barokní skříň-kovité oltáře stejné úpravy, avšak s novými sochami. Nahoře mají nástavek se sochami andílků, na jednom je monogram Krista, na druhém monogram Mariánský. Zároveň opticky oddělují loď a presbytář.\nDřevěná kazatelna, nacházející se na pravé straně od oltáře pochází z druhé poloviny 17. století, z pozdně renesančního období. Řečniště je polygonální s pilířky v nárožích, jejichž hlavice jsou pseudojonské a dříky se dolů zužují a jsou ozdobeny šupinovým ornamentem. Horní římsa je podložena zubořezem. V bocích řečniště jsou malované obrázky na dřevě a to sv. Matouše, sv. Marka, Krista se zeměkoulí v ruce, sv. Lukáše malujícího podobiznu Panny Marie, sv. Jana, na dvířkách řečniště je umístěn sv. Petr. V boční straně schodiště kazatelny jsou namalovány dva obrazy a to umučení sv. Vavřince a sv. Vavřinec podávajícího almužnu.\nPod kostelní dlažbou, která prošla renovací v roce 1890, byly nalezeny tři náhrobní desky se znaky, jeden patřil synovi Viléma Křinického z roku 1556. Při opravě byl jeden z kamenů vyzdvižen a zasazen do hřbitovní zdi.\n\nVstupní portál se nachází na severní straně, je zvýrazněn jednoduchým goticky lomeným ústupkovým portálem. Na západní straně se nachází gotické okénko s rekonstrukcí původní kružby, v interiéru je kryté hlavním oltářem.\n\n"}
{"id": "910432", "url": "https://cs.wikipedia.org/wiki?curid=910432", "title": "Alexandra Čudinová", "text": "Alexandra Čudinová\n\nAlexandra Georgijevna Čudinová (rusky: \"Александра Георгиевна Чудина\" – \"Alexandra Georgijevna Čudina\"; 6. listopadu 1923 Kramskoje, Tulská oblast – 28. října 1990 Moskva, Sovětský svaz) byla sovětská všestranná atletka. Na Letních olympijských hrách v Helsinkách v roce 1952 vybojovala dvě stříbrné a jednu bronzovou medaili.\n\nDne 22. května 1954 v Kyjevě vytvořila výkonem 173 cm nový světový rekord ve skoku do výšky, když o jeden centimetr vylepšila tehdejší maximum Britky Sheily Lerwillové z roku 1951. V témže roce se stala ve švýcarském Bernu mistryní Evropy v pětiboji (vrh koulí, skok do výšky, běh na 200 m, 80 m překážek, skok daleký) a vybojovala stříbrnou medaili ve skoku dalekém. Mj. se též zúčastnila finále skoku do výšky (6. místo) a hodu oštěpem (5. místo).\n\n"}
{"id": "910434", "url": "https://cs.wikipedia.org/wiki?curid=910434", "title": "CMake", "text": "CMake\n\nCMake je multiplatformní svobodný software pro automatizaci překladu programu v různých operačních systémech. Používá se pro vytvoření adresářové struktury a přípravu zdrojových souborů pro použití s konkrétními, na operační systém často vázanými, překladači. Například program make na Unixových strojích, Xcode firmy Apple, nebo Microsoft Visual Studio na systému Windows. \n\nCMake byl vytvořen v roce 1999 v reakci na poptávku po multiplatformním prostředí pro kompilaci softwaru v projektu Insight Segmentation and Registration Toolkit. Původně byl inspirován programem pcmaker, který byl vytvořen Kenem Martinem a dalšími vývojáři firmy Kitware. CMake vznikl spojením funkcí pcmakeru s dalšími vylepšeními, které byly inspirovány unixovými konfiguračními skripty. První verze byla hotova v roce 2000. V následující letech se rychle rozvíjel díky přispění dalších programátorů, kteří jej využívali ve vlastních vývojářských projektech.\n\nCMake zvládá generovat výstup jak do stejné složky, ve které se nachází zdrojové soubory (in-place build), tak do předem vybraného adresáře (out-of-place build). Schopnost generovat výstup do předem určené složky je klíčová — díky ní zůstanou původní zdrojové soubory vždy nedotčené a proces sestavování tak lze libovolně opakovat. Výstupem mohou být projekty pro Microsoft Visual Studio, Eclipse, , Cygwin, MinGW, nebo také soubor Makefile pro Unixový program make a mnoho dalších.\n\nProces se nastavuje konfiguračním souborem v kořenovém adresáři nebo volitelně také v podsložkách a má název V systému Windows je součástí programu grafické uživatelské rozhraní, přes které lze celý proces pohodlně nakonfigurovat. Na všech systémech je především k dispozici příkaz v příkazové řádce \n\nSoubor CMakeLists.txt může vypadat například takto:\nUkázkový kód rozvětví pomocí podmínek IF kompilaci podle operačního systému a dle něj nastaví proměnnou GUI. Ta je použita ve volání ADD_LIBRARY a díky ní se použijí správné soubory pro grafické uživatelské rozhraní. Výstup je nastaven příkazem ADD_EXECUTABLE. V příkladu jím bude spustitelný soubor s názvem \"foo\".\n\n\n"}
{"id": "910440", "url": "https://cs.wikipedia.org/wiki?curid=910440", "title": "Vesoul", "text": "Vesoul\n\nVesoul je město na východě Francie. Vesoul je hlavní město departementu Haute-Saône. Má 16 000 obyvatel.\n\nPrvní písemná zmínka o městě pochází z roku 899, kdy byla na kopci La Motte de Vesoul vybudována pevnost \"Castrum vesulium\". Město je známé zachovaným historickým centrem s množstvím architektonických památek, jako je klášter uršulinek ze 17. století.\n\nJacques Brel složil o městě píseň \"Vesoul\", každoročně se zde koná Brelův hudební festival. Další pravidelnou kulturní akcí je Festival asijského filmu ve Vesoulu.\n\nNedaleko města se nachází umělé jezero Lac de Vesoul - Vaivre, využívané k rekreaci.\n\nVesoul je centrem automobilového průmyslu, sídlí zde velký závod společnosti PSA Peugeot Citroën, založený roku 1908, který je největším zaměstnavatelem v departementu.\n\n\n\n\n"}
{"id": "910441", "url": "https://cs.wikipedia.org/wiki?curid=910441", "title": "Branná hra Cesta odhodlání", "text": "Branná hra Cesta odhodlání\n\nBranná hra Cesta odhodlání – (obvyklá zkratka BHCO) je náročná turisticko-branná hra s více než třicetiletou tradicí vzešlou v PO SSM, určená pro vícečlenná družstva. Původně závodily jen dětí, v posledních letech ale soutěží i dospělí. Hra je organizována zpravidla jako víkendová, každoročně v červnu a místa se mění.\n\nV roce 1967 byl na Českolipsku založen Tábornický klub Woodcraft. Jeho vedoucí Karel Lorenz (Charlie) s přáteli zaučovali mladé členy k osvojení tábornických znalostí při pobytu v přírodě. Po roce 1970 se jeho vedoucí napojili na školu v Novém Boru a při její pionýrské skupině začali vést oddíly s zaměřením na výlety a přírodu, vodácké aktivity, přechody hor.\nHra byla založena v roce 1977 vedoucím Karlem Lorenzem jako soutěž dvou tamních oddílů. Protože mimo turistiky a tábornických dovedností měla tehdy obvyklé ideové zaměření (PO SSM), získala podporu školy a okolních organizací NF a každým rokem se ke hře připojovaly další oddíly okolních škol, skupin, Domů dětí, odborů turistiky. Protože vedoucí oddílů byli zároveň aktivními trempy a organizátory stanových pionýrských táborů, ke hře se připojovaly další dětské oddíly z Čech a Moravy. V některých ročnících soutěžilo i přes 200 dětí, celkový počat účastníků přesáhl 5000 dětí a vedoucích. Nikdy nebyla pojata jako postupová. Termín byl zpravidla v první půli června a předcházely mu 1-2 přípravné akce spojené s vyhledáním vhodného terénu.\n\nHra nebyla řízena pevnými pravidly určovanými z celostátního vedení PO SSM tak, jako jiné tehdejší soutěže a akce a tak se náplň každoročně trochu měnila. Po roce 1989 a rozpadu PO SSM se náplň hry radikálně změnila, oprostila od ideových prvků předchozích let a proto také přetrvala i dalších letech. Spolu s tím se v některých ročnících měnil i název, nazývala se např. Indiánskou (použitá zkratka IHCO), Královskou (KHCO), Dobrodružnou hrou Cesta odhodlání (DHCO). Byla motivována novými společenskými hrami, televizními pořady a akcemi (Soutěž pevnosti Boyard, Dračí doupě), každý rok jinak. Měla obecnou přezdívku „bojovka“. Každý pořadatel si zvolil námět hry libovolně a spolu s přihláškami rozesílal pozvánku s motivem hry na adresy všech dosavadních pořadatelů či účastníků hry. Zapojovaly se do ní oddíly různých dětských organizací, Pionýr, Junák, TOM KČT, Domy dětí, někdy byli organizátoři v organizacích neregistrovaní. Po roce 1990 byly sestavovány soutěžní týmy i bez ohledu na mateřský oddíl či klub. \nHra je připravována jako víkendová akce, začíná v pátek večer a končí v neděli před polednem. Soutěžní družstva bývají 5-15 členná, rozdělená na 2-4 věkové kategorie. Děti jdou po trase (za víkend 10–30 km) bez svého vedoucího, všichni vedoucí se buď zapojují do přípravy tábořišť, kontrolních stanovišť, řídícího štábu, V některých letech měli možnost si zasoutěžit pro zábavu ve své oddělené kategorii i dorostenci či dospělí. Úkoly plní na každém stanovišti buďto celý oddíl společně, nebo deleguje svého 1-2 zástupce. Za plnění družstvo získává ohodnocení, např. počtem bodů či trofejí.\n\nHodnotily se např. tyto disciplíny:\n\nDisciplin bylo za dobu existence hry několik desítek.\n\nSoutěž byla zpestřována menšími doprovodnými akcemi, např. večerní táborové ohně s kytarami, nedělní výlety po okolí pro zájemce z jiných okresů.\n\nJe uvedeno místo vyhlašování výsledků, zpravidla totožné s druhým tábořištěm v cíli trasy.\n\nOddíly na 1 – 3. místě v každé z kategorií získaly vždy diplom a věcnou cenu, v prvních ročnících i putovní pohár.\n\n"}
{"id": "910447", "url": "https://cs.wikipedia.org/wiki?curid=910447", "title": "Volby v Estonsku", "text": "Volby v Estonsku\n\nVolby v Estonsku jsou svobodné. Volí se do parlamentu, do Evropského parlamentu a každých pět let probíhají prezidentské volby. Voliči volí poměrným volebním systémem do jednokomorového parlamentu 101 poslanců na čtyřleté volební období.\n\n"}
{"id": "910453", "url": "https://cs.wikipedia.org/wiki?curid=910453", "title": "Karel Herot", "text": "Karel Herot\n\nKarel Herot (* 1. listopadu 1946) je bývalý český fotbalista, obránce. Po skončení aktivní kariéry působil jako trenér.\n\nV československé lize hrál za Baník Ostrava. V nižších soutěžích hrál mj. za TJ Slezan Frýdek-Místek.\n\n"}
{"id": "910456", "url": "https://cs.wikipedia.org/wiki?curid=910456", "title": "Blissovo třídění", "text": "Blissovo třídění\n\nBlissovo třídění, známé též jako Blissovo bibliografické třídění, či pod zkratkou BC1, bylo vytvořeno americkým knihovníkem Henry Evelyn Blissem. Jedná se o systém pořádání znalostí vyjádřený formou bibliografického třídění. Bliss se jejím vytvořením jako první pokusil o formulaci klasifikační teorie a prvky blissovy klasifikační filozofie se plně odráží v moderních přístupech ke klasifikační a indexační teorii i dnes. Byly vytvořeny dvě edice třídění. První samotným Blissem. Druhá, známá pod zkratkou BC2, pak sice staví na Blissových myšlenkách, nicméně její základ je zcela jiný. Proto je název \"\"druhá edice Blissova třídění\"\" zavádějící. Hnací silou v pozadí jejího vzniku byli Jack Mills a Vanda Broughton.\nBliss ve své době (20-40 léta 20. století) kritizoval ostatní velká třídění, Univerzální desetinné, Cutterovo expanzivní, třídění Kongresové knihovny a konečně Deweyho třídění, za jejich ontologickou nepropracovanost. Vytýkal jim zejména ignorování principů kolokace a příliš dlouhé a špatně mnemotechnicky zvládnuté znaky.\n Zatímco na knihovnické klasifikaci se mohou knihovníci domluvit sami, akademická musí vzejít z všeobecného společenského konsenzu. Jako hlavní principy pro své třídění zvolil subordinaci s kolokací za stránku akademickou, a účelnou krátkou notaci s alternativní lokací za stránku knihovnickou. Svazky BC1 byly vydány v letech v letech 1940 až 1953 nakladatelstvím H.W. Wilson company.\n\nZpůsob kolokace v třídách a jejich podtřídách spočíval v protínání následujících dvou množin hledisek. V první množině bylo zastoupeno hledisko předmětu: (vědy) abstraktní, přírodní, biologické, antropologické, psychologické a sociální. V druhé množině bylo zastoupeno hledisko přístupu: filozofie, věda, dějiny, technika & umění. Průsečík tedy tvořila kupříkladu biologie a dějiny - témata týkající se dějin a současně biologie.\n\nVe své době mělo nevelký dopad, kvůli silné konkurenci a kritice oponentů. Ve své domovině byl Bliss soustavně přehlížen a jeho třídění přijaly pouze dvě knihovny: City College of New York, kde byl on sám knihovníkem, a School of Theology at Claremont.\n\nPo druhé světové válce prožívala klasická třídění krizi, také pod vlivem nového Ranganatanova Dvojtečkového třídění. Zájem o nové přístupy v klasifikaci využil Jack Mills a podle doporučení i teorií Classification Research Group začal pracovat na nové edici Blissova třídění, BC2.\nPrvní rozpisy BC2 publikoval Mills v roce 1976. Svazky začaly vycházet v roce 1977 postupně v nakladatelstvích Butterworth, Bowker-Saur a K. G. Saur.. Z celkově připravovaných 22 svazků jich bylo zatím publikováno 19 (BCA, 2011).\nBC2 je postkoordinované plně fasetové třídění. Ve znacích už nepoužívá malá písmena. Z předchozí edice BC1 přebírá hlavní Blissovy myšlenky a principy (kolokace, subordinace, alternativní lokace, co nejkratší zápis, mnemotechnika). Dále pouze uspořádání hlavních tříd a některé termíny z názvů podtříd.\nKaždá hlavní třída je rozepsána do podtříd. Podtřídy jsou řazeny jak podle subordinace od nejobecnější po nejkonkrétnější, tak podle kolokace do jednotlivých polí. Pole jsou skupiny ekvivalentních tříd, které by se měly navzájem vylučovat . Pokud třída představuje fasetu, pole v ní představují jakési podfasety. Jejich pořadí v rozpisech je:\n\nVěc – druh – část – vlastnost – materiál – proces – operace – pacient – produkt – vedlejší \nprodukt – činitel – prostor – čas.\nZnaky se tvoří technikou zpětného zápisu z rozpisů. Při zápisu vypustíme přebytečná první písmena pro označení hlavní třídy, ze všech znaků ta první, kromě počátečního. Například pro téma: \"Dotazník ohledně změn ve společenském procesu uzavírání manželství mezi muslimy ve Francii\" existují ve třídě K (společnost) v tomto pořadí tyto znaky:\na zapíšeme: \"KVF QSP BKC E7N\"\n\nVyhledávání podle znaků BC2 je pak otázkou porovnávání přítomnosti nebo nepřítomnosti znaků jednotlivých faset. Pokud hledáme něco o Francii, zkoumáme, zda znak obsahuje KVF. Pokud hledáme něco o muslimech, zkoumáme, zda znak obsahuje kombinaci KPB K atp. Mezery slouží pouze k lepšímu rozlišení jednotlivých písmen.\n\nDopad BC2 byl nevelký. Silná konkurence ostatních třídění, náklady na rekatalogizace (a to i z BC1), chronická podfinancovanost, malá rozvinutost pro odborné účely, pomalost vývoje a chybějící zázemí silné instituce nebo široké uživatelské základny. Nyní ho používá 19 knihoven, druhem akademických a speciálních.\nBudoucnost BC2 spočívá v sémantickém webu. Fasetová klasifikace se totiž ukázala jako nanejvýš vhodný prostředek k vyjádření složitých obsahů. Je kompatibilní s moderními trendy ve vyhledávání informací. Rozpisy poskytují zdroj pro popis a určení vztahů mezi fasetami a potažmo objekty, které jsou těmito fasetami popsány. Vše může být prováděno strojově, neboť BC2 je převoditelné do XML a vyjádřitelné v rámci SKOS. Softwarová řešení jsou už známa.\n\nNejvětší přínos BC2 spočívá ve vlivu na vývoj ostatních klasifikačních schémat a na vývoj klasifikační teorie.\n\n"}
{"id": "910460", "url": "https://cs.wikipedia.org/wiki?curid=910460", "title": "Ortéza", "text": "Ortéza\n\nOrtéza (z latinského \"orto\", rovný, přímý) je zdravotní pomůcka, jejímž úkolem je udržovat vzájemně pohyblivé části těla v pevné poloze. Podle druhu rozeznáváme ortézy horních či dolních končetin, ortézy zajišťující stabilitu trupu neboli korzety a sed ortézy pro pacienty upoutané na invalidním vozíku.\n\nOrtézy mohou určenou část těla buď zcela znehybnit, anebo ji pouze zpevnit, aniž dojde k omezení pohybu. Používají se především při úrazech, případně při různých kloubových či svalových onemocněních, jež omezují funkci pohybového aparátu. Podle určení mohou být buď pružné a ohebné, anebo vyztuženy pevnou konstrukcí pro zpevnění.\nTyto pomůcky však nevyužívají pouze nemocní lidé, oblíbené jsou především u sportovců, kteří si jimi zpevňují a chrání ohrožené partie.\n\nPatří sem mimo jiné ortéza kolenní, kotníková nebo kyčelní. Ortézy horních končetin obvykle fixují ramena, loket či prsty. Ortézy nepoužívají jen lidé s onemocněním končetin, ale i zdraví lidé, kteří potřebují zpevnit stabilitu kloubů a svalů či je ochránit před namožením, například sportovci. Sportovní ortézy mívají obvykle podobu návleku a vyrábějí se z pružného a pevného textilního materiálu (neoprén apod.).\n\nTakzvané sed ortézy jsou určeny pro osoby, jež jsou odkázány na invalidní vozík. Udržují páteř ve vhodné poloze a zároveň zajišťují správnou polohu těla při sedu. Tento druh ortéz se hodí zejména pro děti postižené svalovou dysfunkcí (myopatie).\n\nZpevňující trupové ortézy neboli korzety se zhotovují z pevných, dnes převážně plastových materiálů. Jejich úkolem je fixovat trup ve správné poloze a pomáhat tak při nápravě vadného držení těla. Vzhledem k jejich speciální funkci se obvykle vyrábějí pacientům na míru.\n\n\n"}
{"id": "910463", "url": "https://cs.wikipedia.org/wiki?curid=910463", "title": "Gabino Zavala", "text": "Gabino Zavala\n\nGabino Zavala (7. září 1951, Tijuana, Mexiko) je bývalý římskokatolický pomocný biskup arcidiecéze Los Angeles. Zastával rovněž funkci generálního vikáře, vyučoval na univerzitě, byl činný v řadě katolických organizací.\n\nV prosinci 2011 přiznal papeži Benediktu XVI., že je otcem dvou dětí. Papež v lednu 2012 přijal jeho demisi.\n\nZavala byl vysvěcen na kněze 28. května 1977, kněžskou funkci vykonával ve farnosti East Los Angeles. Stal se profesorem kanonického práva a rektorem semináře St. John v kalifornském Camarillu.\nPomocným biskupem arcidiecéze Los Angeles se Zavala stal 8. února 1994. Až do svého odchodu pracoval také jako generální vikář regionu San Gabriel, do nějž spadá 67 farností.\n\nMimo to vyučoval kanonické právo a pastorální teologii na Loyola Marymount University v Los Angeles a byl prezidentem americké sekce mezinárodního katolického hnutí Pax Christi. Angažoval se na poli lidských práv, zdůrazňoval potřeby lidí na okraji společnosti, zejména chudých, přistěhovalců či vězněných, byl zastáncem restorativní justice, aktivně vystupoval proti trestu smrti.\n\nPoté, co přiznal otcovství, rezignoval Zavala na svou funkci a stáhl se do ústraní. Jeho dospívající děti žijí se svou matkou v jiném státě. Arcidiecéze se po zveřejnění informace s matkou spojila a nabídla rodině duchovní pomoc a finanční podporu. Za oba chlapce uhradila univerzitní školné.\n"}
{"id": "910471", "url": "https://cs.wikipedia.org/wiki?curid=910471", "title": "Fotbalista roku (Dánsko)", "text": "Fotbalista roku (Dánsko)\n\nVe Dánsku je ocenění Fotbalista roku udělováno hráčsku asociací od roku 1961 (a od roku 1963 každoročně). Od roku 2006 je také zvlášť uděluje televizní kanál TV2 ve spolupráci s Dánským fotbalovým svazem. \n\nOd roku 1987 jsou oceňováni i mladí fotbalisté (Talentpris - Mladý hráč roku) a od roku 2000 i nejlepší dánské fotbalistky. \n\nZdroj: (hráčská asociace)\nZdroj: (TV2, Dánský fotbalový svaz)\n\n"}
{"id": "910475", "url": "https://cs.wikipedia.org/wiki?curid=910475", "title": "Walter Farley", "text": "Walter Farley\n\nWalter Farley (26. června 1915, Syracuse, New York – 16. října 1989, Sarasota, Florida) byl americký spisovatel známý především svou sérií dobrodružných knih pro mládež \"Černý hřebec\".\n\nLásku ke koním probudil ve Farleyovi jeho strýc, který byl profesionálním žokejem a který jej učil jak trénovat koně a jízdu na nich. \"Černého hřebce\" tak Farley začal psát ještě v době, kdy studoval na střední škole a vydal jej roku 1941, tedy v roce, kdy dokončil svá studia na Kolumbijské universitě. Je to dobrodružný příběh o vzniku přátelství chlapce Aleka a černého hřebce Blacka. Alek cestuje na lodi, která ztroskotá, a hřebec mu zachrání život. Alek se koně ujme, dá mu jméno Black. Oba se spřátelí a posléze vyhrají dostih, ve kterém porazí nejrychlejší koně USA.\n\nDíky velkému úspěchu knihy napsal Farley pokračování, ve kterém si pro Blacka přijede jeho pravý majitel, arabský náčelník Ithak, který se o koni dozví díky jeho obrovskému úspěchu na dostihu. Daruje však Alekovi jeho první hříbě, hřebce Satana (což je obsahem třetího dílu). Cyklus se pak postupně rozrostl na dvacet svazků.\n\n\n\n\n"}
{"id": "910491", "url": "https://cs.wikipedia.org/wiki?curid=910491", "title": "Bodruška hrušňová", "text": "Bodruška hrušňová\n\nBodruška hrušňová (\"Janus compressus\") je hmyz z řádu blanokřídlí (\"Hymenoptera\") čeledě bodruškovití (\"Cephidae\"). Larva poškozuje mladé výhony hrušně.\n\nJANUCO \n\nSeznam podle EPPO pro patogena \"Janus compressus\".\nSeznam podle biosci.ohio-state.edu:\n\nStřední Evropa. Německo, Francie, Dánsko, Norsko, Chorvatsko, Itálie.\n\nPotvrzen. V roce 2010 byl první výskyt (toho roku) bodrušky hrušňové (Janus compressus) zjištěn 17.5. v okrese Břeclav (Němčičky). \n\nLarva bílá až světložlutá, v dospělosti 10 mm dlouhá, tvaru písmene S se zakrnělýma hrudníma nohama. \nDospělec je štíhlá protáhlá vosička, 7 mm dlouhá, černá se žlutými a červenými skvrnami.\n\n\nU výhonů je charakteristické hákovité ohýbání vrcholků. Mladé výhony vadnou, černají a stáčejí se dolů. Na výhonu se nacházejí vpichy. Uvnitř je bílá až světložlutá, v dospělosti 10 mm dlouhá larva, vyžírající chodbičku. \n\nPříznaky mohou být zaměněny s chorobou bakteriální spála růžovitých.\n\nNepatří mezi závažné škůdce.\n\nPrvní příznaky napadení lze pozorovat v květnu. Samička před kladením nabodává ve spirále několik vpichů do mladého, nejméně 5 - 10 cm dlouhého výhonku. Vajíčko vkládá do spodního vpichu. Výhonek nad vpichem vadne, hnědne a hyne. Larva se po vylíhnutí živí dření, vyhlodává chodbičku. Při žíru postupuje směrem k bázi výhonu. Na konci chodbičky na podzim přede zámotek a přezimuje. Kuklí se na jaře. Dospělci se líhnou v květnu.Škůdce má za tok pouze jednu generaci.\n\nOdstranění a zničení napadených výhonů.\n\n"}
{"id": "910492", "url": "https://cs.wikipedia.org/wiki?curid=910492", "title": "Fulmaya, děvčátko s tenkýma nohama", "text": "Fulmaya, děvčátko s tenkýma nohama\n\nFulmaya, děvčátko s tenkýma nohama je dokumentární film Venduly Bradáčové z roku 2013. Kameru vedl Tomáš Nováček, autorkou hudby je představitelka hlavní role Dorota Nvotová.\n\nHlavní postavou příběhu je slovenská muzikantka a herečka Dorota Nvotová a její nepálské alter ego Fulmaya. Tato mladá žena se díky svému pojetí života stává ztělesněním polarity současného světa. Navzdory své pohodlné a poměrně úspěšné existenci v Evropě se vydala na dlouhou pouť s cílem najít sebe sama. Ta ji zavedla až do podhůří Himálají. V jednom z nejbídnějších a od naší kultury nejodlišnějších koutů světa nachází pokoj a klid. V Nepálu Dorota vede cestovní kancelář, zaměřenou na vysokohorskou turistiku. Pomocí jejího nepálského alter ega – Fulmayi – vstupujeme ale také do světa dětí na ulici a do života sirotčince Happy Home, o který se Dorota stará. Seznamujeme se zde s další důležitou postavou příběhu, tříletou holčičkou nalezenou na ulici a pojmenovanou po své zachránkyni – Fulmaya. Ta nám umožní sledovat paralelu dvou dívek stejného jména z naprosto odlišného světa.\n\nFilm vznikl v koprodukci s Českou televizí, byl uveden na 48. MFF Karlovy Vary.\nV roce 2013 vidělo film v českých kinech 4 269 diváků.\n\nNovinářská projekce byla 21. května 2013, v českých kinech měl premiéru 23. května 2013, na Slovensku 16. května 2013.\n"}
{"id": "910493", "url": "https://cs.wikipedia.org/wiki?curid=910493", "title": "Piggybacking (připojení k Internetu)", "text": "Piggybacking (připojení k Internetu)\n\nPiggybacking je v informatice označení bezdrátového připojení k Internetu prostřednictvím jiného účastníka, avšak bez jeho výslovného svolení. Jde o kontroverzní praxi, která je v různých státech řešena právním řádem různě. V některých zemích je piggybacking zcela zakázán nebo regulován, zatímco v jiných zemích je povolen.\n\nPřipojení člověka k Internetu pomocí bezdrátové Wi-Fi sítě prostřednictvím poskytovatele (providera), která toto připojení otevřeně poskytuje (například hotel nebo kavárna), není považováno za piggybacking. Piggybacking provozuje ten, kdo není zákazníkem zmíněného poskytovatele nebo ten, kdo je k takové síti připojen na větší vzdálenost (z místa mimo areál poskytovatele).\n\nTato metoda se stala běžnou praxí v 21. století s příchodem bezdrátového připojení k Internetu a bezdrátových přístupových bodů na veřejně přístupných místech. Zatímco lidé s bydlištěm přímo u podniků majících nezabezpečené Wi-Fi připojení se mohou připojit přímo z domova, jiní to zvládnou třeba i z parkoviště u podniku. Když podnik nemá Wi-Fi zabezpečenou heslem, není k tomu třeba ani hlubší znalosti připojení.\n\nExistuje mnoho důvodů, proč vlastně uživatelé internetu piggybacking provozují. Největším důvodem jsou náklady na služby spojené pořízením a provozem internetu. Mnozí uživatelé, kteří si měsíční platby za internetové služby mohou dovolit, ale používají Internet jen zřídka, prostě jen využijí připojení souseda nebo blízkého obchodu. Nejčastější uživatelé této metody jsou lidé kteří mají předplacené služby, ale jsou daleko od domova.\n\nČasto uživatel získá přístup k síti zcela náhodou, protože přístupové body sítě a počítačové bezdrátové karty, jsou navrženy tak, aby se dalo snadno připojit ve výchozím nastavení. Tato metoda se v méně častých případech používá jako prostředek pro nelegální činnosti např. krádež identity nebo stahování dětské pornografie. Pokud pachatel použil piggybacking, je těžší takového člověka vypátrat.\n\nSíťoví vlastníci nechávají své sítě nezajištěné z různých důvodů. Buď se chtějí o své připojení k Internetu podělit se svými sousedy a veřejností nebo prostě jen nevědí o možných nebezpečích. V některých zemích je však zabezpečení bezdrátových sítí vyžadováno zákonem. I tam kde to není zákonem požadováno, může pronajímatel jako podmínku pronájmu uvést zabezpečení bezdrátové sítě.\n\nNejlepším bezpečnostním opatřením proti je zabezpečení bezdrátové sítě. Existuje mnoho druhů zabezpečení, které se liší podle způsobu a účinnosti:\n\nNejjednodušší, ale neefektivní metodou zabezpečení bezdrátové sítě, je skrytí SSID (identifikátoru bezdrátové sítě). Přístupový bod poté nevysílá broadcast obsahující SSID, čímž se porušuje norma. Tato metoda poskytuje velmi malou ochranu proti většině útoků, protože je možné SSID velmi jednoduše odposlechnout (přenáší se v otevřené formě).\n\nJedna z nejjednodušších technik je povolení přístupu pouze předem schváleným MAC adresám. Většina přístupových bodů obsahuje filtr MAC adres. Vzhledem k tomu, že se přenášené MAC adresy nijak nešifrují, může je útočník jednoduše odposlechnout a následně naklonovat na svoji síťovou kartu. Poté se může vydávat za libovolného klienta a přístup mu je povolen.\n\nPřístupové body většinou klientům přidělují IP adresy pomocí DHCP. Vyžadování ručního nastavení IP adresy klientem ztíží průnik do sítě méně sofistikovaným útočníkům, ale poskytuje malou ochranu proti zkušeným vetřelcům.\n\nWEP (Wired Equivalent Privacy) je původní šifrovací standard pro bezdrátové sítě, který byl ale v srpnu 2001 prolomen. Na nových zařízeních je stále podporován, ale je doporučováno používat WPA2.\n\nWi-Fi Protected Access, tj. chráněný přístup k Wi-Fi (WPA a WPA2) jsou bezpečnostní protokoly, které řeší problémy WEP. Pokud je použito slabé heslo, jako slovníková fráze, nebo kratší řetězec, může být WPA a WPA2 prolomeno. Při použití dostatečně dlouhých hesel (např. 14 náhodných písmen) nebo passphrase (např. 5 náhodně zvolených slov) je předsdílená fráze (PSK – pre-shared key) prakticky neprolomitelná. Druhá generace WPA bezpečnostního protokolu (WPA2) je založena na konečném IEEE 802.11i dodatku ke standardu 802.11 a je v souladu se standardem FIPS 140-2. Podle těchto šifrovacích schémat může kterýkoliv klient, který zná šifrovací klíč, číst síťový provoz.\n\nWPA (Wi-Fi Protected Access) je softwarové/firmwarové vylepšení protokolu WEP. Všechny bezdrátová zařízení, která uměly pracovat s WEPem je možné jednoduše upgradovat a není potřeba kupovat žádné nové vybavení. WPA je odvozená od 802.11i bezpečnostního standardu, který byl vyvinut pracovní skupinou IEEE 802.11, aby nahradil WEP. Šifrovací protokol TKIP byl vyvinut pro WPA, aby poskytnul vylepšení pro WPA, které může být implementováno jako upgrade firmwaru existujících 802.11 zařízení. WPA profil také volitelně podporuje algoritmus CCMP, který je preferován v 802.11i a WPA2.\n\nIEEE 802.1X je IEEE Standard, který zajišťuje ověření identity uživatele pomocí RADIUS serveru (typicky jméno+heslo). Využívá šifrování WPA nebo WPA2 s protokolem EAP. Na straně klienta zajišťuje autentizaci suplikant (např. wpa_supplicant).\n\n\n"}
{"id": "910495", "url": "https://cs.wikipedia.org/wiki?curid=910495", "title": "Středoněmecký průplav", "text": "Středoněmecký průplav\n\nStředoněmecký průplav ( ) je průplav v německých spolkových zemích Severní Porýní-Vestfálsko, Dolní Sasko a Sasko-Anhaltsko. Má délku 325,3 km a jedná se tak o nejdelší umělou vodní cestu v Německu. Odděluje se od průplavu Dortmund-Emže poblíž Hörstelu a vede středem Německa na východ severně kolem Teutoburského lesa a severně od Hannoveru k Magdeburku, u kterého se napojuje na průplav Labe-Havola mimoúrovňovým křížením přes Labe. Na své trase také mimoúrovňově křižuje Vezeru u Mindenu. Jeho význam je nadnárodní, neboť je například součástí nejkratší vodní trasy z Francie a Beneluxu do Polska a do Baltského moře. Také se jedná o nejkratší vodní spojení Porýní s Berlínem.\n\nStavba kanálu začala od západu v roce 1906 (přičemž první plány propojení Porýní s Labem jsou již z roku 1856) a byla přerušena druhou světovou válkou a následně také rozdělením Německa, takže k dokončení napojením na labsko-havolský průplav došlo až v roce 2003.\n"}
{"id": "910508", "url": "https://cs.wikipedia.org/wiki?curid=910508", "title": "Vyšná Olšava", "text": "Vyšná Olšava\n\nVyšná Olšava () je obec na Slovensku v okrese Stropkov. První zmínka o obci je z roku 1382. Leží na potoce Olšavce.\n\n\n"}
{"id": "910509", "url": "https://cs.wikipedia.org/wiki?curid=910509", "title": "Kapingamarangi", "text": "Kapingamarangi\n\nKapingamarangi je atol ležící ve státě Pohnpei (Federativní státy Mikronésie). Je nejjižnější částí země, nachází se 300 km jižně od nejbližšího ostrova Nukuoro a 740 km od hlavního města Palikir.\n\nKapingamarangi je tvořen lagunou o rozloze 74 km, na pevnou zemi připadá 1,1 km. Na Kapingamarangi žije okolo 500 obyvatel, ze 33 ostrůvků jsou obydleny pouze Welua, Touhou a Taringa. Ostrované se živí převážně rybolovem, pěstuje se kolokázie jedlá, chlebovník obecný a palma kokosová. Domorodci hovoří kapingamarangštinou, která patří mezi polynéské jazyky.\n\n"}
{"id": "910516", "url": "https://cs.wikipedia.org/wiki?curid=910516", "title": "Rob Rensenbrink", "text": "Rob Rensenbrink\n\nPieter Robert „Rob“ Rensenbrink (3. července 1947, Amsterdam, Nizozemsko – 24. ledna 2020, Amsterdam) byl nizozemský fotbalista, který hrával na pozici levého záložníka.\n\nS nizozemskou reprezentací získal dvě stříbrné medaile na mistrovství světa (1974, 1978) a jednu bronzovou z mistrovství Evropy (1976). Na obou světových šampionátech, jichž se zúčastnil, byl zařazen do all-stars týmu. Za národní tým celkem odehrál 46 zápasů a vstřelil 14 branek.\n\nS Anderlechtem Brusel vyhrál dvakrát Pohár vítězů pohárů (1976, 1978), dvakrát Superpohár UEFA (1976, 1978) a dvakrát titul belgického mistra (1972, 1974). Pětkrát též zvedl nad hlavu belgický pohár, čtyřikrát v dresu Anderlechtu (1972, 1973, 1975, 1976), jednou s Club Brugge KV (1970).\n\nV anketě Zlatý míč, která hledala nejlepšího fotbalistu Evropy, se roku 1976 umístil na druhém místě, roku 1978 na třetím. Pelé ho roku 2004 zařadil mezi 125 nejlepších žijících fotbalistů světa.\n\nZemřel 24. ledna 2020 na progresivní svalovou atrofii ve věku 72 let.\n\n"}
{"id": "910525", "url": "https://cs.wikipedia.org/wiki?curid=910525", "title": "Makovce", "text": "Makovce\n\nMakovce jsou obec na Slovensku v okrese Stropkov. První zmínka o obci je z roku 1408.\n\n"}
{"id": "910529", "url": "https://cs.wikipedia.org/wiki?curid=910529", "title": "Bílá vydra", "text": "Bílá vydra\n\nBílá vydra je dobrodružný románový cyklus českého spisovatele Josefa Kutíka, jehož hlavním hrdinou je nejprve chlapec a později dospělý muž Toník Žižka (anglicky zkomoleně Tony Siskou), jemuž Indiáni dali jméno Bílá vydra. \n\nCyklus se skládá ze sedmi částí: \n\nV prvním díle se seznamujeme s devatenáctiletým mladíkem Toníkem Žižkou (anglicky zkomoleně Tony Siskou). O jeho předcházejících osudech se dozvídáme v jeho vzpomínkách. Ve 30. letech 20. století, v době hospodářské krize, když mu bylo čtrnáct let, vydal se se svým otcem do Kanady. Jeho otec doufal, že zde získá nějakou práci, kterou nemohl doma sehnat. V Montrealu je měl očekávat otcův bratr a Toníkův strýc, ten však svůj slib nedodržel a odjel na sever. Museli se proto za ním vydat. Na severu se Toníkův otec rozhodne, že se stane lovcem kožešinové zvěře, aby získal co nejrychleji nutné peníze. Z dobrodružné výpravy se ale vrací jako lidská troska.\n\nToník zůstává sám a jednoho dne je napaden místním rváčem a v domnění, že ho v sebeobraně zabil, prchá do divočiny. Cestuje se svým spřežením kolem Velkého Otročího jezera a řeky Mackenzie a několik let se zde ukrývá. Prožije mnohá dobrodružství, dokáže v drsné ale krásné krajině přežít a za cenu vážného ohrožení svého života zachrání od smrti hladem zbytek jednoho indiánského kmene. Získá tím mezi Indiány řadu věrných přátel a také jméno Bílá vydra podle toho, jak se potápí a plave v ledové vodě jezera. Nakonec se dozví, že ho nikdo z žádné vraždy nepodezírá, vrací se do civilizace, a setkává se se svým zuboženým otcem.\nTony se vrací na sever, aby lovem získal peníze pro léčbu svého otce a pro návrat do vlasti. Kromě dalších přátel však pozná i nelidskou krutost mužů hledajících zlato.\nKdyž se Tony dozví, že v Evropě vypukla válka a že jeho vlast je v rukou nacistů, chce vstoupit do armády. Zabrání mu v tom však jeho zdravotní stav (omrzliny), stane se proto alespoň členem Kanadské jízdní policie a podílí se na odhalení bandy zločinců, kteří provozují neregistrovaný zlatý důl a v něm nutí Indiány k nelidské dřině.\n\nTony Siskou se jako člen Kanadské jízdní policie podílí na odhalení pašeráků alkoholu, kteří s ním zásobovali indiánské tábory a zdravotně ničili Indiány.\nTony Siskou musí čelit pomstě zločince Chrise Bretta, kterého kdysi předal spravedlnosti. Zločinec však uprchl z vězení a unesl dceru jeho přítele. Při její záchraně je těžce zraněn Tonyho přítel Lulu Pruďas, který Chrisse Bretta zabije..\nTony Siskou se vydává najít zlatý poklad svého přítele, lovce a zlatokopa Lulu Pruďase, který je se zraněním upoután na lůžko a nemůže si své zlato, které chce použít pro nákup nemocnice, sám vyzvednout. Na konci dílu se Tony rozhodne opustit Kanadskou jízdní policii.\nTony a jeho přátelé se dostanou na stopu nebezpečným a všeho schopným zločincům, kteří přepadávali na severu lovce, okradli je a ponechali jejich osudu, aby zmrzli nebo zemřeli hladem. Provedli to i Tonyho otci a byli tak příčinou jeho zničeného zdraví a nemoci, které podlehl.\n"}
{"id": "910530", "url": "https://cs.wikipedia.org/wiki?curid=910530", "title": "Kaple Panny Marie Altöttinské", "text": "Kaple Panny Marie Altöttinské\n\nKaple Panny Marie Altöttinské (nesprávně Altöttingské) může být:\n\na další...\n\n"}
{"id": "910532", "url": "https://cs.wikipedia.org/wiki?curid=910532", "title": "Conall mac Comgaill", "text": "Conall mac Comgaill\n\nConall mac Comgaill byl král Dál Riaty mezi léty 558 až 574.\n\nByl synem Comgalla mac Domangairt. Věnoval ostrov Iona svatému Kolumbovi. Podle básně \"Duan Albanach\" \"panoval bez nesvárů\", ale \"Ulsterské anály\" zaznamenávají Conallovu výpravu spolu s Colmánem Becem mac Diarmato z Jižního Uí Néillu na místo zvané \"Iardoaman\". V mladších a méně věrohodných \"Análech čtyř mistrů\" se dochovala mnohem delší pasáž, která zní: „Námořní loďstvo přivedl Colman Beg, syn Diarmaidův syna Feargha Cerrbheoila, a Conall, syn Comhgallův, náčelník Dál Riaty, do Solu (Seilu) a Ilu (Islaye) a odnesli si z nich velkou kořist.“\n\n\"Senchus fer n-Alban\" podává zprávu o tom, že Conall měl sedm synů: Loingsecha, Nechtana, Artana, Tuathana, Tutia a Coirpeho. Nicméně se má zato, že Connad Cerr byl Conallův syn a smrt jiného Conallova syna Dúnchada je zaznamenána v \"Ulsterských\" a \"Tigernachových análech\", když vedl armádu \"synů Gabránových\" v Kintyre.\n\n"}
{"id": "910533", "url": "https://cs.wikipedia.org/wiki?curid=910533", "title": "Eleonora Skotská", "text": "Eleonora Skotská\n\nEleonora Skotská (1433, Dunfermline – 20. listopadu 1480, Innsbruck) byla rodem skotská princezna, sňatkem rakouská vévodkyně, arcivévodkyně a hraběnka tyrolská pocházející z rodu Stuartovců.\n\nJejími rodiči byli král Jakub I. Skotský a Johana Beaufortová. Mladí prožila převážně na zámku Linlithgow. Jako čtyřletá přišla o otce. Po smrti matky v roce 1445 odešla se sestrou Johanou do Francie ke dvoru krále Karla VII., kde byla její nejstarší sestra Markéta provdána za dauphina Ludvíka. Odtud přesídlila roku 1449 do Tyrol, za svým mužem Zikmundem Habsburským, za kterého byla o rok dříve v Belmontu u Chinonu provdána \"per procurationem\". Skutečná svatba proběhla v únoru 1449 v Meranu.\n\nV letech 1455–1458 třikrát působila za svého muže jako regentka, přičemž vedla spory s kardinálem Mikulášem Kusánským. V roce 1467 byla regentkou v Předních Rakousích. Od roku 1469 se soustředila na pomoc chudým a církvi.\n\nZa třicet let Eleonora neporodila svému manželovi potomka. Své jediné dítě počala a donosila téměř až na prahu stáří, po třiceti letech manželství, ve svých 47 letech. Zemřela těsně po porodu syna Wolfganga 20. listopadu roku 1480. Pohřbena byla v tyrolském klášteře Stams, kde ji připomíná jedna ze soch na tzv. \"Rakouském hrobě\" (Österreichisches Grab), mohutném náhrobku tyrolských knížat.\n\nZikmund se po její smrti oženil s Kateřinou Saskou, která zemřela také bez potomků.\n\n"}
{"id": "910535", "url": "https://cs.wikipedia.org/wiki?curid=910535", "title": "Miňovce", "text": "Miňovce\n\nMiňovce jsou obec na Slovensku v okrese Stropkov.\n\nObec se nachází v jižní části Nízkých Beskyd v Ondavské vrchovině, v údolí řeky Ondavy. Nadmořská výška je kolem 175 metrů. Na území o rozloze 600 hektarů se ve východní části rozkládají souvislé lesní porosty buků a dubů.\nPrvní písemná zmínka o obci pochází v listině z roku 1430, kdy se šlechtici z Perína dohodli o dělení panství Stropkov. Založení obce spadá do let 1410 až 1430. Název obce pochází od jména zakladatele fojta Miňa a po zlidovění vznikl název Miňovec nebo Miňovce, ze kterého je odvozen maďarský název Miňoviec. Zakladateli byli valašsko-rusínští usedlíci. V období 15. až 17. století obec patřila k stropkovickému panství. V roce 1787 bylo v obci 25 domů, ve kterých žilo 162 obyvatel, v roce 1828 jedenatřicet domů a 229 obyvatel a v roce 1910 zde žilo 230 obyvatel.\n\nHlavní obživou bylo zemědělství, chov dobytka a dřevorubectví.\n"}
{"id": "910537", "url": "https://cs.wikipedia.org/wiki?curid=910537", "title": "Ľudovít Mikloš", "text": "Ľudovít Mikloš\n\nĽudovít Mikloš (* 11. května 1947 Verekne), známý jako Fero Mikloš (uváděn i jako František Mikloš), je bývalý československý fotbalový útočník.\n\nZačínal ve Vrakuni, odkud přestoupil do Slovanu Bratislava. V československé lize hrál za Tatran Prešov a Zbrojovku Brno. V lize nastoupil ve 161 utkáních a dal 41 gólů. V nižší soutěži hrál za UD Příbram. V prvoligových ročnících 1971/72 a 1972/73 se stal nejlepším střelcem Zbrojovky Brno. Byl jedním z aktérů úplatkářské aféry mezi Dynamem ČB a Zbrojovkou Brno ve 2. lize na podzim 1984.\n\n\n"}
{"id": "910541", "url": "https://cs.wikipedia.org/wiki?curid=910541", "title": "Uživatelské testování", "text": "Uživatelské testování\n\nUživatelské testování je jednou z nejdůležitějších a nejčastěji používaných metod při testování použitelnosti v rámci vývoje počítačových aplikací. Její princip spočívá v tom, že tato metoda pozoruje chování samotných uživatelů, čímž může odhalit chyby, které zůstaly vývojářům skryté. Toto testování je vhodné aplikovat již při vývoji aplikace, čímž může vývojářům poskytnout cenné informace, se kterými snáze eliminují další problémy. Uživatelské testování tak může určovat správný směr při vývoji samotné aplikace a předcházet tak vznikajícím problémům. Podle Steva Kruga tak můžeme uživatelské testování přirovnat k návštěvě cizinců ve vašem městě: Když je budete provádět po vašem městě, nevyhnutelně uvidíte věci, kterých jste si obvykle nevšímali, protože jste na ně byli zvyklí. A současně si uvědomíte, že spousta věcí, které vám připadají jasné, nemá být zřejmá všem.\n\nCílem testování použitelnosti je odkrýt nejzávažnější problémy, se kterými budou mít uživatelé pravděpodobně problémy.Testování může probíhat jak kdykoliv v samotném procesu vývoje, tak v době, kdy je samotná aplikace již funkční a následné testování může přispět k redesignu dané aplikace. Testování použitelnosti by mělo být objektivním nástrojem, který pomáhá řešit spory, které při vývoji mohou nastat. Jednotlivé metody testování lze i vhodně kombinovat, samotné testování by pak nemělo být jedinečný proces, ale mělo by se používat opakovaně v jednotlivých fázích vývoje procesu. \n\nMetody testování použitelnosti můžeme rozdělit do několika tříd podle různých kritérií, B. Kumar tyto metody dělí podle toho, kdo testování provádí. Metody potom můžeme rozdělit na čtyři třídy: automatické testování, které provádí speciální testovací program, formální a heuristické testování, kde testování provádí vyškolení odborníci na použitelnost, a uživatelské testování, kde testování probíhá pomocí uživatelů systému.\nCard sorting je metoda, která spočívá, jak už je vidno z jejího názvu, v „třídění kartiček“. Tato metoda je úzce spojena s informační architekturou, používá se při tvorbě nových aplikací, ale i při redesignu stávající aplikace. Při této metodě je důležité řídit se podle požadavků uživatelů, tato metoda, ač se jeví na první pohled velmi snadně, se může stát poměrně náročným úkolem. \n\nMetoda skupinové diskuze je spíše doplňkovou metodou testování použitelnosti a uplatněním této metody výzkumník zjišťuje, co uživatelé od tohoto systému požadují. Obvykle tyto skupiny mívají 6-9 členů, trvají obvykle kolem dvou hodin a jsou vedeny moderátorem, který by měl celou diskuzi řídit a držet její směr podle zkoumaného tématu. Skupinové diskuze by měly být neformální a měly by přinášet spontánní reakce a myšlenky. Tato metoda má hned několik úskalí, účastníci diskuze mohou mluvit jinak, než by ve skutečnosti jednali. V diskuzi může být vůdčí osoba, díky které může dojít ke zkreslení výsledků. Na druhou stranu je tato metoda poměrně levnou záležitostí a při vhodném zastoupení v diskuzi můžeme získat různé informace od lidí z různých prostředí a s rozdílným společenským postavením. \n\nEye tracking je velice populární metoda, která spočívá ve sledování pohybu očí uživatele po monitoru. Tato metoda tak eliminuje možnost, že se testující osoba bude při testování chovat jinak, než obvykle. Tato metoda nám pomůže zjistit, která z částí systému je právě sledována a to sice pomocí „heat zone maps“. Tyto „tepelné mapy“ ukazují, jaké části obrazovky testující sledoval a po jakou dobu. Nejvíce sledované části jsou potom zbarveny červeně, nejméně sledované části šedě. Při této metodě by testujícímu měl být předložen nějaký úkol ke splnění, ne jen testujícímu ukázat danou obrazovku. Pro eye-tracking se využívá řada nástrojů, ať už v podobě speciálních brýlí nebo helem. \n\nKromě uvedených metod existují i další metody jako např. heuristický odhad, kontrola funkcí, konzistentní inspekce nebo poznávací průchod.\n\n"}
{"id": "910543", "url": "https://cs.wikipedia.org/wiki?curid=910543", "title": "77 Bombay Street", "text": "77 Bombay Street\n\n77 Bombay Street je švýcarská indie rocková a folk rocková hudební skupina, která vznikla v roce 2008 ve švýcarském městečku Scharans v kantonu Graubünden. Založili ji čtyři bratři Matt (zpěv, kytara), Joe (doprovodný zpěv, elektrická kytara), Simri-Ramon (zpěv, basová kytara) a Esra (bicí) Buchliovi. Ačkoliv jsou členové skupiny Švýcaři, zpívají ve všech svých písních výhradně anglicky.\n\nKapela do září 2015 vydala čtyři studiová alba. První \"Dead Bird\" z roku 2009 obsahuje spíše tvrdší muziku, která inklinuje k alternativnímu rocku či pop punku. Nejslavnějším albem skupiny je \"Up in the Sky\" z roku 2011, které získalo zlaté a posléze platinové ocenění ve Švýcarsku za 15 000, resp. 30 000 prodaných kusů. Za album dostala kapela rovněž dvě betonové kostky za nejlepší domácí album a nejlepší domácí hit pro titulní skladbu „Up in the Sky“.\n\nTřetím vydaným albem je \"Oko Town\" z roku 2012. Od prvního alba se obě následující stylově velmi liší. Zatímco v prvním používá skupina téměř výhradně elektrické kytary, což mu dodává více rockový ráz, v následujících dvou preferuje kapela akustickou kytaru, díky čemuž zní novější hity v mnohem jemnějším stylu folk rocku či country. Necelé tři roky od \"Oko Town\" vydala kapela své čtvrté, a k roku 2015 své poslední studiové album nazvané \"Seven Mountains\", jež přišlo na scénu v září 2015.\nBratři Buchliovi pochází z devítičlenné rodiny Margrit a Meinrada Buchliových a narodili se v Basileji. Nejstarší ze členů kapely je Matt (* 30. srpna 1982), pak se narodil Joe (* 18. září 1984), po něm Esra (* 1986) a nakonec Simri-Ramon (* 1990). V rodině mají ještě další tři sourozence, sestru Astrid, jež je nejstarší ze všech dětí manželů Buchliových, a dále dvojčata Setha se Semem, kteří se narodili mezi Esrou a Simri-Ramonem.\n\nBratři spolu hráli již od dětství, přivedla je k tomu jejich matka, která v nich podporovala pěvecký talent již od útlého věku. Celá rodina Buchliových je velmi hudebně založena a všech devět členů rodiny dohromady vystupovalo na nejrůznějších pěveckých vystoupeních, soutěžích a akcích.\n\nV roce 2001 se celá rodina Buchliových přestěhovala na dva roky do Adelaide v Austrálii, kde bydleli v ulici Bombay Street číslo 77. S nápadem vycestovat načas k protinožcům přišla matka Margrit, která si přála utéct od všech svých překážek a problémů. Rodina s návrhem souhlasila, otec Meinrad za sebe našel zástupce ve svém obchodě se střešní krytinou v Basileji a rodina odjela. Nejstarší syn Matt se nejprve vydal sám cestovat po Evropě (navštívil Francii), a až poté se ke zbytku rodiny připojil. Kvůli nedostatku peněz si rodina v Austrálii přivydělávala hraním na veřejnosti a pouličními muzikanty na těchto vystoupeních se museli stát všichni členové rodiny. V této prvotní rodinné kapele hrála matka na akordeon a sourozenci na další nástroje – příčnou flétnu, housle, kytaru a alpský roh. Původně sice chtěla rodina neustále cestovat, ale nakonec změnila názor a rozhodla se usídlit v Adelaide, kde nejmladší tři bratři začali chodit do školy. Z ulic se postupně rodinná kapela přesunula do kostelů a na školní koncerty. Navíc získali přátele, kteří pro ně organizovali celá turné. V závěru pobytu rodiny v Austrálii si dopřáli tříměsíční výlet bez zpívání a na jaře roku 2004 se vrátili zpět do Švýcarska.\n\nPo návratu do Švýcarska se čtyři bratři rozhodli přestěhovat se na horskou chatu po prarodičích do Scharans v alpském kantonu Graubünden. Zde založili skupinu, kterou pojmenovali po svém přechodném bydlišti v Austrálii. Svou kapelu přihlásili do několika místních soutěží, z nichž většinu vyhrála. Po dalších vystoupeních vyhráli v roce 2009 ceny „Little Prix Walo“ a „MyCokemusic Contest“. Členové kapely přiznali, že jakkoliv může být tvorba s bratry příjemná, často se neobejde bez hádek. Všichni bratři se podílí na psaní písní a někdy mají každý jiný názor.\n\nZpočátku hráli více rockové písně a používali více elektrických kytar. Tyto písně byly v roce 2009 vydány na albu \"Dead Bird\" ve vydavatelství Studio 77. Zkraje ledna 2010 vydali svůj první singl s videoklipem „Money Back“ natočený v New Yorku, který se však na samotném albu nenachází.\n\nAčkoliv existuje více informační zdrojů odlišně uvádějících první album skupiny, kapela sama na svých webových stránkách za debutové album prezentuje \"Up in the Sky\", které vyšlo 11. února 2011. První singl „47 Millionaires“ vydala skupina už v březnu 2010 a ten hned nastínil hudební povahu celého alba. Využitím akustické kytary převážil folk rockový ráz hudby, který potrhli Buchliovi i vizuální stylizací; jak na koncertech, tak ve videosinglech vystupovali v uniformách, jež jim ušila jejich matka. Album, jež produkoval Thomas Fessler, dosáhlo pro kapelu nečekaného úspěchu, když nejprve získalo ocenění zlaté desky za 15 000, poté platinovou cenu za 30 000 a nakonec double-platinovou desku za 70 000 prodaných kusů jen ve Švýcarsku. Největšími hity se staly singly „Up in the Sky“ a „I Love Lady Gaga“. Z alba byly vydány ještě dva singly „Long Way“ a „Waiting for Tommorow“. Ke všem čtyřem singlům natočila kapela videoklipy a pro píseň „Up in the Sky“ dokonce dva. V prvním z videoklipů vystupují členové kapely živě v bílé nahrávací kostce, druhý je animovaný a vystihuje text písně.\n\nV singlu „I Love Lady Gaga“ zpívá hlavní melodii nejmladší z bratrů Simri-Ramon. Všechny hrané videoklipy byly vydány ve spolupráci s TimeRec TV, animovaný natočilo vydavatelství Embassy of Music. Typické je i oblečení členů kapely – ve všech svých singlech a také na koncertech vystupují v uniformách, které připomínají novověké vojenské uniformy.\n\nKapela vyrazila na turné a díky velké oblibě v rodném Švýcarsku se jim podařilo vytvořit návštěvnostní rekord na Gurtenfestivalu v Bernu, kdy na jejich koncert přišlo přes 7000 lidí. V roce 2012 získali dvě ceny Swiss Music Awards za nejlepší domácí hit „Up in the Sky“ a za nejlepší domácí album \"Up in the Sky\", a současně uspěli též v soutěži Prix Walo, v níž získali cenu v kategorii nejlepší hudební pop/rockové album. Navíc album dosáhlo třetí pozice ve švýcarském žebříčku alb a singly „Up in the Sky“, „I Love Lady Gaga“ a „Long Way“ se umístily v hitparádě písní, přičemž nejvýše se (na sedmém místě) umístila titulní píseň alba.\n\nNa počátku roku 2012 nahrávala kapela v Curychu své druhé studiové album. Během toho však vyrazila i na turné mimo Švýcarsko: poprvé vystoupila v Německu, Spojeném království, Francii, Itálii, Švédsku a Nizozemsku. Navštívili též Paléo festival ve švýcarském Nyonu a ve Spojeném království hráli dokonce během londýnské olympiády.\n\nV Curychu nahrávané album vyšlo 5. října 2012 pod názvem \"Oko Town\". Zvolené pojmenování představuje fantastický svět. Fotografie na obalu byla pořízena v Normandii a na pozadí zachycuje Mont-Saint-Michel. Členové kapely si zároveň k vydání alba pořídili nové uniformy. Nahrávka sklízela úspěchy a během několika týdnů od svého vydání se dostala na čelo švýcarského žebříčku alb. První singl „Low On Air“ dosáhl 19. pozice v hitparádě a jeho videoklipem je záznam koncertního vystoupení. První hlas této písně zpívá opět Simri-Ramon. Druhým singlem alba se stala píseň „Angel“. Její videoklip byl vydán 20. prosince 2012 a je v něm zachycena scéna na střeše curyšské restaurace Frau Gerolds Garten. S ohledem na datum vydání je celý videoklip laděn do vánoční nálady. Švýcarský hudební portál Trespass označil tuto píseň za jednu z nekrásnějších, jakou doposud kapela složila. Píseň „Angel“ byla také začleněna do kompilačního alba firmy Columbia Records pojmenovaného \"KuschelRock - Die schönsten Schweizer Songs zum Kuscheln\" (česky: \"Nejkrásnější švýcarské zamilované písně\"), vydaného ke konci března 2013. V dubnu toho roku se navíc i toto druhé album kapely stalo platinovým, když se ho ve Švýcarsku prodalo přes 30 000 kusů. Posléze byly z alba vydány ještě dva singly, a sice v dubnu 2013 „Oko Town“ v říjnu téhož roku koncertní verze „Follow the Rain“. Stejně jako předchozí album produkoval \"Oko Town\" Thomas Fessler.\n\nV listopadu 2012 vystoupila skupina na festivalu „“ v Curychu. Její další koncerty se uskutečnily až následujícího roku. Na jeho počátku se kapela dvakrát vrátila do Nizozemska. Nejprve na „“ v Groningenu, kde zahrála 11. ledna, a pak na dvě vystoupení z kraje února, z nichž první se uskutečnilo v Amsterdamu a druhé v Haagu. O měsíc později (1. března) vystoupili naživo na předávání cen . Během května 2013 se kapela vydala na turné s názvem „“, během něhož vystoupila v devíti různých městech počínaje Mannheimem a konče ve Stuttgartu. Série vystoupení pokračovala přes léto po Švýcarsku. V průběhu listopadu se kapela vydala na turné po Francii a Belgii spolu se švýcarským zpěvákem Bastianem Bakerem.\n\nPočátkem roku 2014 – 9. ledna – oznámila kapela ve svém statusu, že začala pracovat na novém hudebním materiálu, Matt Buchli v rozhovoru uvedl, že jsou bratři „plně zaměstnáni psaním nových písní a mají pocit, že výsledek bude fantastický“. Na začátku března 2014 natočil Simri Buchli společně s Benem Mühlethalerem remix písně „Up in the Sky“. Dne 20. března vystoupili bratři v tureckém Istanbulu. V dubnu vyrazila nejprve na turné do Nizozemska, kde vystoupila s nizozemskou kapelou Kensington ve Zwolle (8. 4.) a Utrechtu (9. 4.) a již sami v Borgeru (19. 4.), a následně od 23. dubna doprovodila německou rockabilly skupinu The Baseballs na jejich turné k podpoře čtvrtého studiového alba \"Game Day\", které trvalo až do května 2014. Dne 7. dubna vyhlásila kapela data vystoupení ve Švýcarsku na rok 2014 a zároveň slíbila, že při nich zahraje několik skladeb z připravovaného nového alba. „Stále pilně pracujeme na nové nahrávce a už máme spíchnutých několik písní! Letos v létě možná zahrajeme jednu či dvě nové skladby!“ Píseň „Up in the Sky“ skupina propůjčila jako titulní skladbu pro německou komedii \"Männerhort\", jež vešla do kin 2. října 2014.\n\nV prosinci 2014 vyrazili bratři na několik týdnů do německého Berlína, aby zde sepsali nové písně do nadcházejícího alba. Matt Buchli k tomu řekl: „Vlastně je to jedno, kde se rozhodnete skládat. V cizině, kde objevujete nové věci a poznáváte nové lidi, nás však častěji políbí hudební múza.“ Mimo nových písní kapela v Berlíně natočila tři akustické verze svých starších písní, a sice „Up In the Sky“, „Planet Earth“ a „47 Millionaires“. Během návštěvy německé metropole koncertovala pátého prosince s kapelami Jet, The Subways, The Gaslight Anthem a Biffy Clyro v Ramones Museum Berlin. Dvanáctého prosince si bratři odskočili zpět do švýcarského Curychu, kde se zúčastnili gala večera k 15. výročí založení deníku 20Minuten. Od jedenáctého téhož měsíce mohli fanoušci vybírat vánoční koledu, kterou skupina přezpívá. Nakonec zazpívali Buchliovi na veřejnosti ve Štědrý den vlastní akustickou verzi „Little Drummer Boy“. V polovině února 2015 se kapela přesunula do australského Sydney, kde pokračuje nahrávání nového alba, jež probíhá v Linear Recording Studios právě v Sydney. Producentem se stal Chris Vallejo, vlastník studia. Na konci února kapela zveřejnila i fotku z přípravy seznamu stop, kde lze vidět názvy dvou nových písní „Seven Mountains“ a „Amazing Day“. Dne 16. června 2015 skupina oznámila, že vydání nového alba, jež pojmenovali \"Seven Mountains\", naplánovali na 18. září 2015. Ve stejný den představili i stejnojmenný pilotní singl. Celkem se na albu nachází patnáct nových písní. V listopadu 2015 vyrazili 77 Bombay Street na turné po Švýcarsku, které zahájili koncertem 13. listopadu v Churu. Buchliovi se na nové desce rozhodli změnit vizuální styl kapely a odložili uniformy, které byly typické pro předchozí studiová alba \"Up in the Sky\" a \"Oko Town\".\n\nDne 17. listopadu 2016 vydala skupina 77 Bombay Street zcela novou píseň s názvem „Empire“, jež se stala oficiální písní mistrovství světa v alpském lyžování 2017 ve Svatém Mořici.\n\nKapela 77 Bombay Street hraje žánr, který lze definovat jako pop rock. Zatímco na počátku hudební kariéry se přikláněla spíše ke stylu alternativního rocku, později začala hrát více folk rocku a indie rocku. Podle členů skupiny je k tomuto stylu přimělo i horské prostředí Alp, kam se přesunuli po návratu z Austrálie. Zároveň bratři uvádějí jako částečnou inspiraci klasický rock n' roll skupiny The Beatles, dále zmiňují vliv amerického neo-folku a britského indie rocku. Server Energy.ch určil styl kapely jako mix rock n' rollu a folku, a kritička Sonja Eberhard srovnala kapelu s The Beatles a The Beach Boys. S těmito dvěma kapelami je skupina 77 Bombay Street porovnávána i v biografii na internetových stránkách festivalu Eurosonic, ve stejném smyslu hovoří i Ramon Göldi ve své recenzi alba \"Up in the Sky\". Jiná hudební kritička Laura Tradii přirovnává bratry k Franku Turnerovi, avšak s živějšími melodiemi a chytlavějšími rytmy.\n\nMatt Buchli v rozhovoru uvedl, že jeho styl hodně ovlivnil Johnny Cash, skupiny Pure a Roxette. Podle vlastních slov se rovněž inspiruje kapelami Band of Horses, Maroon 5, Muse či The Killers. Texty písní podle jejich vlastních slov nemají žádný politický ani náboženský podtext a každý si v nich může najít vlastní skrytý význam. Pro úspěch kapely je podle nich důležitá přesvědčivost a zábavnost textů.\n\nRuth Fuchss označil styl kapely za chytlavý pop. „Písně jako Up in the Sky nebo I Love Lady Gaga si poslechnete jednou, ke konci se už přidáváte ke kapele a dva týdny poté si je stále prozpěvujete.“ Zároveň ale kritizoval přílišnou banalitu textů bez nějaké hlubší pointy. Matt Buchli ale v rozhovoru s Laurou Tradii uvedl: „Je to všechno o tom se společně bavit tím, co děláme. (...) Každý si z našich písní může odnést něco jiného; v žádné písni ale nenajdete vliv politiky nebo víry.“\n\n\n"}
{"id": "910550", "url": "https://cs.wikipedia.org/wiki?curid=910550", "title": "Seznam dílů seriálu Kyle XY", "text": "Seznam dílů seriálu Kyle XY\n\nToto je seznam dílů seriálu \"Kyle XY\". Americký sci-fi seriál pro mládež \"Kyle XY\" byl premiérově vysílán v letech 2006 až 2009. Má celkem tři řady. Ačkoli druhá řada vybočuje v délce 23 dílů, dějově byla po 12. dílu rozdělena do dvou relativně samostatných částí.\n\n<onlyinclude></onlyinclude>\n\n"}
{"id": "910552", "url": "https://cs.wikipedia.org/wiki?curid=910552", "title": "Hnědá skvrnitost listů (Diplocarpon saraueri)", "text": "Hnědá skvrnitost listů (Diplocarpon saraueri)\n\nHnědá skvrnitost listů je houbová choroba rostlin způsobená houbou \"Diplocarpon saraueri\" z čeledě kožatkovité (\"Dermateaceae\") řádu voskovičkotvaré (\"Helotiales\"). Infekce se objevuje krátce po rašení.\n\nHnědá skvrnitost listů je používaný název pro choroby způsobené jinými patogeny např. listová skvrnitost mišpule (\"Diplocarpon mespili\"). Synonymum původce choroby listová skvrnitost mišpule (\"Diplocarpon mespili\") je \"Diplocarpon soraueri\". \n\nV ČR pozitivní. Původce hnědé skvrnitosti listů (\"Diplocarpon saraueri\") byl v roce 2005 zjištěn v obv. MO (Chrámce) a 27.6. – 10.7. na kdouloni v obv. 6-JC (Holovousy).\n\n\nNa listech se vytvářejí červenohnědé a později tmavohnědé až hnědočerné 2–4 cm velké skvrny. Počet skvrn narůstá, listy se deformují, žloutou a opadávají. \n\nSlabší přírůstky, předčasný opad listů vyvolává nové rašení letorostů a zvyšuje tím riziko namrzání. \n\nShrabání a odstranění opadaných listů. V chemické ochraně používané přípravky proti strupovatosti tlumí výskyt hnědé skvrnitosti. \n"}
{"id": "910559", "url": "https://cs.wikipedia.org/wiki?curid=910559", "title": "Ebbe Sand", "text": "Ebbe Sand\n\nEbbe Sand (* 19. července 1972, Aalborg, Dánsko) je bývalý dánský fotbalový útočník, který ukončil kariéru v roce 2006 v německém klubu FC Schalke 04. Ve své profesionální kariéře hrál pouze za dva kluby, dánský Brøndby Kodaň a německý FC Schalke 04. V letech 1998 a 2001 získal v Dánsku ocenění Fotbalista roku. V sezóně 1997/98 se stal nejlepším střelcem dánské ligy Superligaen (28 branek) a v sezóně 2000/01 byl společně s bosenským fotbalistou Sergejem Barbarezem nejlepším střelcem německé Bundesligy (oba nastříleli 22 branek).\n\nV A týmu Dánska zažil debut 22. dubna 1998 v utkání s Norskem (prohra 0:2). Poslední zápas odehrál na Euru 2004 22. června 2004 proti Švédsku (oba týmy potřebovaly na postup ze skupiny remízu 2:2 nebo vyšší (3:3, 4:4 atd.), která by vyřadila ze hry Itálii, zápas skončil 2:2). Ve čtvrtfinále Dánsko podlehlo České republice 0:3. Po evropském šampionátu ukončil Ebbe Sand reprezentační kariéru.\n\nCelkem odehrál v dánské reprezentaci 66 zápasů a vstřelil 22 gólů.\n\nÚčast Ebbe Sanda na vrcholových turnajích:\n\n"}
{"id": "910567", "url": "https://cs.wikipedia.org/wiki?curid=910567", "title": "Kim Vilfort", "text": "Kim Vilfort\n\nKim Vilfort (* 15. listopadu 1962, Valby, Dánsko) je bývalý dánský fotbalový záložník, který ukončil kariéru v roce 1998 v dánském klubu Brøndby Kodaň. V roce 1991 získal v Dánsku ocenění Fotbalista roku. Celou svou fotbalovou kariéru strávil v Dánsku s výjimkou sezóny 1985/86, kdy působil ve francouzském klubu Lille OSC.\n\nPůsobil v dánských reprezentačních výběrech od kategorie do 17 let (U17, U19 a U21).\n\nV A týmu Dánska zažil debut 5. října 1983 v utkání s Polskem (prohra 0:1). Na EURU 1992 ve Švédsku získal s týmem zlaté medaile, Dánsko porazilo ve finále Německo 2:0 a Vilfort vstřelil druhý gól dánského týmu. Celkem odehrál v dánském národním A-týmu 77 zápasů a vstřelil 14 gólů.\n\nÚčast Kima Vilforta na vrcholových turnajích:\n\n"}
{"id": "910569", "url": "https://cs.wikipedia.org/wiki?curid=910569", "title": "Mezera výstupu", "text": "Mezera výstupu\n\nMezera výstupu je odhadnutá makroekonomická veličina, která určuje pozici ekonomiky v hospodářském cyklu. Často se řadí mezi využívané souhrnné ukazatele působení poptávkových faktorů.\n\n"}
{"id": "910577", "url": "https://cs.wikipedia.org/wiki?curid=910577", "title": "Omluvný list", "text": "Omluvný list\n\nOmluvný list je školní tiskopis (formulář), který dokládá a zdůvodňuje absenci žáka nebo studenta ve škole. Nejčastěji má formu složeného listu A4, na kterém je uvedeno jméno žáka, aktuální školní rok, třída a název (případně adresa) školy.\n\nOmluvný list oficiálně popisuje důvod, kvůli kterému se nemohl žák účastnit výuky. Počet zameškaných hodin se odvíjí podle rozvrhu daného žáka a musí být stejný jako ten uvedený v třídní knize.\n\n\n\n"}
{"id": "910579", "url": "https://cs.wikipedia.org/wiki?curid=910579", "title": "FK Havířov", "text": "FK Havířov\n\nFK Havířov byl slezský fotbalový klub z Havířova. Klub vznikl v roce 1922, tehdy jako \"ČSK Moravská Suchá\". Přezdívku \"Indiáni\" si našli v roce 1931 při turnaji v Karviné. Přezdívka vznikla podle amerických motorek, které se zde před válkou prodávaly.\n\nMezi největší úspěchy Indiánů patří zejména deset let strávených ve 2. lize nepřetržitě od ročníku 1987/1988 až do pádu v sezóně 1996/1997. Mezi nezapomenutelné patří také účast v semifinále dnešního Poháru ČMFS v sezóně 1985/1986, kdy tehdy Baník Havířov podlehl před 6 tisíci diváky Dukle Praha 1:6. Dalším úspěchem v národním poháru byly také dvě čtvrtfinálové účasti. V sezóně 1990/1991 podlehl Baník ve čtvrtfinále Spartě Praha 0:2. Utkání sledovalo tři tisíce diváků. O sezónu později se Indiáni střetli taktéž ve čtvrtfinále s Baníkem Ostrava, kterému podlehli 1:4.\n\nPo pádu z 2. ligy v sezóně 1995/1996 se Indiáni díky tehdejšímu vedení nevyhnuli bankrotu a přišla šestiletá nečinnost mužského oddílu. V sezóně 2003/2004 se mužský tým přihlásil do nejnižší soutěže na Karvinsku. Klub zanikl v roce 2006 sloučením s FK Slovan Havířov do MFK Havířov.\n\n\nPoznámky:\n\n\nFK Baník Havířov „B“ byl rezervní tým Havířova. Klub vznikl v roce 1994 z bývalého týmu Horní Suché. Největšího úspěchu dosáhl klub v sezóně 1994/95, kdy se v Divizi E (4. nejvyšší soutěž) umístil na 9. místě. Hned po sezóně byl ovšem ze soutěže odhlášen.\n\n\n\n"}
{"id": "910584", "url": "https://cs.wikipedia.org/wiki?curid=910584", "title": "René van de Kerkhof", "text": "René van de Kerkhof\n\nReinier \"René\" Lambertus van de Kerkhof (* 16. září 1951, Helmond) je bývalý nizozemský fotbalista, který hrával na pozici pravého záložníka. S nizozemskou reprezentací získal dvě stříbrné medaile na mistrovství světa (1974, 1978) a jednu bronzovou z mistrovství Evropy (1976). Hrál i na Mistrovství Evropy 1980. Za národní tým celkem odehrál 47 zápasů a vstřelil 5 branek. S PSV Eindhoven získal roku 1978 Pohár UEFA a třikrát titul nizozemského mistra (1975, 1976, 1978). Pelé ho roku 2004 zařadil mezi 125 nejlepších žijících fotbalistů světa. Jeho bratr-dvojče, Willy van de Kerkhof, byl rovněž slavným fotbalistou.\n\n"}
{"id": "910590", "url": "https://cs.wikipedia.org/wiki?curid=910590", "title": "FC Turnov", "text": "FC Turnov\n\nFC Turnov byl český fotbalový klub z Turnova. Pod názvy FC Agro Turnov a SK Český Ráj Turnov hrávalo turnovské mužstvo druhou nejvyšší soutěž, a to v ročnících 1993/94 – 1995/96. Zanikl v roce 1998 po fúzi se Slovanem Liberec. Od sezóny 1998/99 tedy vystupoval jako rezerva Liberce. Dnes ve městě působí klub FK Turnov založený v roce 1999.\n\nZdroj: \n\n\nZdroj: \n\n"}
{"id": "910591", "url": "https://cs.wikipedia.org/wiki?curid=910591", "title": "Radniční pivovar Jihlava", "text": "Radniční pivovar Jihlava\n\nJihlavský radniční právovarečný pivovar a. s. byl otevřen v květnu 2011 v podzemí budovy na Masarykově náměstí č. 66/67 v Jihlavě. Dříve zde byla radniční restaurace, která účinkovala v pořadu Ano, šéfe! a v jejím sklepě hudební klub Netopýr. Výstav pivovaru v roce 2012 činil 1000 hl. \n\n"}
{"id": "910593", "url": "https://cs.wikipedia.org/wiki?curid=910593", "title": "Willy van de Kerkhof", "text": "Willy van de Kerkhof\n\nWilhelmus „Willy“ Antonius van de Kerkhof (* 16. září 1951, Helmond) je bývalý nizozemský fotbalista, který hrával na pozici záložníka. S nizozemskou reprezentací získal dvě stříbrné medaile na mistrovství světa (1974, 1978) a jednu bronzovou z mistrovství Evropy (1976). Hrál i na Mistrovství Evropy 1980. Za národní tým celkem odehrál 63 zápasů a vstřelil 5 branek. S PSV Eindhoven získal roku 1988 Pohár mistrů evropských zemí, roku 1978 Pohár UEFA a šestkrát titul nizozemského mistra (1975, 1976, 1978, 1986, 1987, 1988). Pelé ho roku 2004 zařadil mezi 125 nejlepších žijících fotbalistů světa. Jeho bratr-dvojče, René van de Kerkhof, byl rovněž slavným fotbalistou.\n\n"}
{"id": "910596", "url": "https://cs.wikipedia.org/wiki?curid=910596", "title": "Laurent Lamothe", "text": "Laurent Lamothe\n\nLaurent Salvador Lamothe (* 14. srpna 1972 Port-au-Prince) je haitský politik a podnikatel. V letech 2012–14 zastával funkci premiéra Haiti a ministra plánování a zahraniční spolupráce. V letech 2011–2012 působil v úřadu ministra zahraničních věcí Conilleho vlády.\n\nStal se spoluzakladatelem telekomunikační společnosti Global Voice Group, v níž působil jako výkonný ředitel (CEO).\n\nJeho partnerkou byla česká modelka Petra Němcová.\n\nNarodil se roku 1972 v haitské metropoli Port-au-Prince do rodiny odborníka na španělskou literaturu Louise G. Lamotheho, který založil Institut Lope de Vegy a malířky Ghislaine Fortuney Lamotheové. Jeho starší bratr Ruben Lamothe působil v roli kapitána haitského daviscupového týmu. Laurent Lamothe hrál také tenis a členem daviscupového družstva byl v letech 1994 a 1995.\n\nVysokoškolské vzdělání získal ve Spojených státech. Po bakalářském titulu z politologie na miamské Barry University, pokračoval magisterským studiem podnikového řízení na St. Thomas University.\n\nDva roky po dokončení studií založil s obchodním partnerem Patricem Bakerem telekomunikační firmu Global Voice Group. Malý podnik se postupně rozrostl a stal celosvětovým poskytovatelem technologických řešení na trzích rozvojových zemí.\n\nZájem o politický a společenský život jej vedl k přijetí nabídky stát se zvláštním poradcem prezidenta Michela Martellyho. Aby se vyhl střetu zájmů, rezignoval na funkce v obchodní sféře a sám sebe označil za bývalého podnikatele. Byl také jmenován do prozatímní komise na obnovu Haiti (CIRH).\n\nV září 2011 společně s bývalým americkým prezidentem Billem Clintonem řídil Poradní prezidentské shromáždění pro hospodářský rozvoj a investice na Haiti, které 8. září zahájil prezident Martelly. Cílem shromáždění byla obnova země a její zatraktivnění pro zahraniční společnosti a investory.\n\nDne 26. října 2011 pronesl v Bois-Verna inaugurační projev při uvedení do úřadu ministra zahraničních věcí Haiti. Britský deník \"The Guardian\" jej označil za „\"kompetentního a dynamického ministra\"“ a „\"talentovaného manažera s vizí, jak posunout Haiti vpřed\".“\n\nPo demisi premiéra Garryho Conilleho se 1. března 2012 stal designovaným předsedou vlády. Senát jeho nominaci schválil 10. dubna téhož roku v poměru hlasů 19:3 a dolní komora parlamentu učinila stejný krok 3. května poměrem 62:3 v jeho prospěch. Jmenován premiérem byl pak 4. května 2012. Odstoupil po veřejných protestech v prosinci 2014.\n\nLamothe má dvě dcery Linku a Laru.\n\nV letech 2013–2014 udržoval partnerský vztah s českou modelkou Petrou Němcovou.\n"}
{"id": "910607", "url": "https://cs.wikipedia.org/wiki?curid=910607", "title": "Kukulova (Praha)", "text": "Kukulova (Praha)\n\nKukulova je ulice v Praze, v městských částech Praha 5 a Praha 6, ve čtvrtích Motol a Břevnov. Ulice spojuje Plzeňskou ulici s křižovatkou Vypich.\n\nUlice začíná na mimoúrovňové křižovatce s Plzeňskou ulicí, odtud pokračuje severovýchodním směrem kolem areálu fakultní nemocnice v Motole. U autobusové zastávky Nemocnice Motol se stáčí k východu ke křižovatce se Šafráneckou ulicí. Krátce za touto ulicí se otáčí na západní směr, na konci této otočky se kříží s ulicí Podbělohorskou a po další otočce k severozápadu se kříží s Bělohorskou. Dále pak již pokračuje ulice Ankarská.\n"}
{"id": "910613", "url": "https://cs.wikipedia.org/wiki?curid=910613", "title": "Dobropillja", "text": "Dobropillja\n\nDobropillja ( ; – \"Dobropolje\") je město v Doněcké oblasti na Ukrajině. Leží v Donbasu zhruba 94 kilometrů na severozápad od správního centra oblasti, Doněcka. V roce 2013 v něm žilo přes 31 tisíc obyvatel.\n\nDobropillja byla založena v roce 1840, městem se stala 8. srpna 1953. Od roku 1966 je správním střediskem rajónu.\n\nOd 19. listopadu 1941 do září 1943 bylo město obsazeno německou armádou.\n"}
{"id": "910615", "url": "https://cs.wikipedia.org/wiki?curid=910615", "title": "Zvonilka", "text": "Zvonilka\n\nZvonilka, anglicky \"Tinker Bell\", je počítačově animovaný film z roku 2008, vytvořený za pomoci 3D digitálního modelování. Hlavní postavou snímku je stejnojmenná létající víla (\"pixie\" - zelená létající elfka) Zvonilka.\n\nS prvním dětským smíchem jednoho londýnského novorozeněte se také narodila maličká okřídlená víla jménem Zvonilka a od svého narození vůbec nebyla spokojená se svým talentem a údělem víly všeumělky.\n\nZatímco ostatní víly a elfové neustále létali z Hvězdné roklinky v Zemi Nezemi do Světa lidí proto, aby udržovali pozemskou přírodu v chodu, víly všeumělky a elfové všeumělci se do Světa lidí běžně podívat nemohli, neboť měli mnoho práce v Zemi Nezemi v Hvězdné roklince. Zvonilka si ale vysnila, že by se chtěla podívat do Světa lidí, mimo jiné byla také velmi zvědavá na to odkud se berou ztracené lidské věci, které moře vyplavuje u břehů Nezemě. Proto se nejprve snažila změnit svůj přirozený vílí talent, což bylo nemožné. Vůbec se jí to nepodařilo, všechny tři pokusy způsobily velkou katastrofu, vodu a ani světlo neudržela, ptáci se jí báli. Rozlobená sama na sebe seděla v podrostu u moře a házela rozčileně malé kamínky do lesa, když v tom uslyšela malé ciknutí poté, co její kamínek narazil na nějaký kov, což probudilo její zvědavost. V hustém podrostu pak nalezla rozbitou dětskou hračku, hrací strojek - malou otočnou tanečnici na péro. Polámanou hračku dokázala velmi rychle opravit, což z úkrytu v listí velice obdivovaly i všechny 4 její vílí kamarádky - Rozeta, Mlženka, Iris a Fauna. Nicméně Zvonilka si nechtěla od nechat od nich domluvit, že je výborná všeumělka a že by si tohoto svého daru měla velmi vážit, stále zkoušela změnit svůj talent. Víla větrnice Vidia ji nakonec navedla k tomu, aby se pokusila zkrotit splašené bodláky. To se jí nepovedlo také kvůli tomu, že Vidia její snahu sabotovala. Hejno splašených bodláků se přehnalo Hvězdnou roklinkou a poškodilo mnoho věcí, které byly připraveny ke změně ročního období, ze zimy na jaro. Kvůli tomu nakonec hrozilo to, že bude opožděn nebo dokonce zcela znemožněn pravidelný příchod pozemského jara. Zvonilka však díky svému velkému všeumělskému talentu všechno rychle napravila, sestrojila a zkonstruovala celou řadu pracovních pomůcek i speciálních strojků, které dokázaly všechny práce maximálně urychlit (vlastně zavedla pásovou výrobu). Navíc s přípravou jara netradičně pomáhaly všeumělkám i všechny ostatní víly všech oborů a talentů (s výjimkou větrnice, víly Vidie, která dostala od královny Klarion příkaz zahnat neprodleně zpět všechny splašené bodláky). Během akce při hledání poztrácených lidských věcí oba všeumělové Bubla s Cinkem našli v křoví Zvonilkou opravenou dětskou hračku - hrací strojek s tanečnicí. Zvonilkou organizovaná a připravená akce na záchranu jara byla úspěšná, Zvonilka tak jasné prokázala všem ostatním vílám své nevšední všeumělské schopnosti i veliký talent. Nakonec dostala od vílí královny Klarion (tzv. \"víličenstva\") povolení k návštěvě lidského světa. Stalo se tak poté, co Bubla s Cinkem přinesli onu opravenou rozbitou dětskou hračku – mechanický hrací strojek s tanečnicí. Od královny Klarion, na návrh víly Míly, obdržela svolení vrátit tuto opravenou hračku její původní majitelce ve Světě lidí. Směla i s hračkou odletět na Zemi k malé holčičce Wendy z Londýna, což ji samotnou nakonec velice potěšilo a uspokojilo.\n\nNa tento snímek pak posléze volně navázaly další snímky \"Zvonilka a ztracený poklad\" z roku 2009, \"Zvonilka a velká záchranná výprava\" z roku 2010, \"Zvonilka a Velké hry\" z roku 2011 s \"\" z roku 2012. Z roku 2011 pak pochází minisérie \"Vílí dobrodružství\", ve kterém se Zvonilka setkává s Petrem Panem. V roce 2014 přibyl film Zvonilka a Piráti a v roce 2015 Zvonilka a tvor netvor\n\n"}
{"id": "910620", "url": "https://cs.wikipedia.org/wiki?curid=910620", "title": "Fotbalista roku (Arménie)", "text": "Fotbalista roku (Arménie)\n\nV Arménii ocenění Fotbalista roku uděluje Arménská fotbalová federace. Hráči jsou voleni členy federace, novináři, trenéry a kapitány klubů z arménské nejvyšší ligy.\n\n"}
{"id": "910622", "url": "https://cs.wikipedia.org/wiki?curid=910622", "title": "Participativní design", "text": "Participativní design\n\nParticipativní design je typ uživatelsky orientovaného designu, který do všech fází procesu navrhování zapojuje uživatele. Vzhledem k tomu, že bývá aplikován především na produkty nebo služby určené specifické oblasti zákazníků, může lépe identifikovat a zapojit uživatele, kterých se to přímo týká. Na rozdíl od tradičního přístupu k navrhování technologií, kdy uživatelé byli součástí v poslední fázi testování, v PD jsou uživatelé aktivní součástí všech fází navrhování. Díky tomu výsledné produkty odráží uživatelské názory, zkušenosti, potřeby a preference a tím pádem jsou pro ně přístupnější a srozumitelnější. \nNa participativní design lze pohlížet jako na určitý druh výzkumu zkoumající pomocí metod, co je pro uživatele srozumitelné. Autor Spinnuzzi popisuje PD následovně: „Participativní design je výzkum. Avšak někdy je na něj pohlíženo jako na přístup k designu, který je charakteristický zapojením uživatelů, participativní design má svou vlastní metodologickou orientaci, metody a techniky, stejně jako participativní výzkum, na kterém je založen.“ \nParticipativní design lze také vnímat jako otevřený soubor metod a technik umožňující aktivně a kreativně zapojit uživatele do procesu navrhování. A to z toho důvodu, že hlavní roli zde hrají metody PD, které naplňují jeho myšlenku zapojení uživatelů.\nParticipativní design by také měl být o vzájemném učení a motivování uživatelů a odborníků. Odborníci zde také mají svoji nezastupitelnou roli, vybírají vhodné metody pro zapojení a motivaci uživatelů.\nParticipativní design vznikl na přelomu 70. – 80. let 20. století ve Skandinávii. Impulsem pro jeho vznik bylo demokratické hnutí, v jehož čele stály pracovní odbory a snažily se vnést hodnoty demokracie na pracoviště. Toto hnutí bylo odstartováno plošným zaváděním technologií, které nahrazovaly pracovníky, anebo část jejich práce. To vedlo k automatizaci práce. Proto pracovní odbory začaly bojovat za to, aby pracovníci měli svůj hlas v rozhodování o zavedení technologie na pracovišti, o jejich umístění a také aby se alespoň částečně podíleli na jejich navrhování. Konkrétně se jednalo o počítačové systémy, které byly pro pracovníky složité, a neúspěšná práce s nimi vedla k demotivaci pracovníků. Právě z tohoto období vychází hodnoty PD: demokracie a právo uživatele rozhodovat o produktech používaných pracovně i soukromě.\nZa zakladatele myšlenky PD a snahy zapojit pracovníky do procesu navrhování počítačových systémů a jejich rozmístění na pracoviště, je považován Kirsten Nygaard. Právě jeho projekt, na kterém spolupracoval s pracovní odborem sdružujícím dělníky z kovového a ocelového průmyslu, odstartoval posun od tradičního přístupu k vývoji počítačů a systémů k participativnímu (tehdy ještě kooperativnímu) designu. Výsledky své práce prezentoval na švédských univerzitách a inspiroval tak studenty a výzkumníky z ostatních zemích, jako Dánsko a Norsko a odstartoval sérii dalších projektů. \nDEMOS (Demokratik planering och Styrning i arbetslivet) \nJedním z lidí, které Nygaardova práce ovlivnila, byl Pelle Ehn. Ten v roce 1975 spustil projekt týkající se vývoje nových obchodních modelů. Cílem bylo vytvořit strategii umožňující zapojit pracovníky do řešení problémů a navrhování. \nDUE (Demokrati, Udvikling og EDB) \nProjekt z roku 1977 vedený Mortenem Kyngem, se snažil stanovit vlivy počítačových aplikací na pracovní podmínky u obchodních správců jak v soukromé organizaci tak ve veřejné instituci. Výsledkem projektu bylo zjištění, že pro organizaci je užitečné, aby se na designu počítačových systémů podíleli ti, kteří je budou používat. \nJedním z hlavních cílů těchto projektů bylo dát hlas koncovým uživatelům za účelem zlepšení pracovních podmínek i výsledných systémů. Nicméně tyto projekty měly určité nedostatky, kvůli kterým se autoři rozhodli pro nový projekt, jehož cílem bylo vyzkoušet utopistickou strategii využívající přímou účast ve všech vývojových fázích. Výsledný projekt dostal příznačné jméno UTOPIA a díky tomu, jaké přinesl nové metody a postupy, jej můžeme pro participativní design označit za přelomový počin.\nUTOPIA (Utbilding, Teknik Och Produkt i Arbetskvalitetsperspektiv) \nProjekt probíhal v letech 1981 až 1984, jeho vedoucím byl Pelle Ehn. Projekt se soustředil na vývoj konkrétních nástrojů, které měly zlepšovat práci grafiků při tvorbě novinových stránek. \nInovace projektu UTOPIA\nModel užití\nBěhem projektu se stávalo, že se uživatelská přání dostávala do rozporů s technickou realizací. Grafici například požadovali, aby při rozvržení stránky na počítači byla vidět celá stránka, což vzhledem k tehdejším rozměrům monitorů nebylo realizovatelné. Odborníci se s tímto problémem vypořádali vytvořením modelu užití. Tento model se snažil zkombinovat uživatelské znalosti a dovednosti s technickou realizací ve dvou fázích. \nV první fázi byly uživatelské dovednosti popsány společně s používanými materiály a nástroji. V případě tvorby novinových stránek tato fáze zahrnovala dovednosti jako lepení, řazení, kreslení čar, zarovnání a pomůcky jako papír, obrázky a fotografie.\nVe druhé fázi bylo popsáno, jakým způsobem by mohla být první fáze přizpůsobena technologii. Materiál zde byl reprezentovaný ikonami a činnosti byly představeny operacemi jako řadit, kopírovat, vymazat atd. Navíc byly přidány operace jako automatické vycentrování, zarámování a zarovnání, které nebyly v praxi proveditelné. \nVýsledné prototypy se však kvůli negativnímu přístupu managementu nestaly komerčními produkty. I přes neúspěch se projekt UTOPIA stal hlavním tématem pro konferenci Computers and Democracy v roce 1985. V roce 1988 byly výsledky projektu prezentovány na konferenci CSCW a objevilo se zde několik příspěvků na téma kooperativního designu. Jak už bylo naznačeno dříve, prvně se používal pojem kooperativní design, ten byl však během několika diskuzí na konferencích změněn a v mezinárodním kontextu se používá pojem participativní design. První mezinárodní konference s názvem Participatory Design Conference se konala roku 1990. Od té doby probíhá každé dva roky. \nV průběhu let se participativní design rozšířil do všech možných oblastí jako je software design, grafický design, architektura nebo také v lékařství. Jednou z oblastí, kde se PD může také uplatnit, jsou právě digitální knihovny. \nV případě digitálních knihoven je důležité, aby jejich design umožnil uživatelům orientovat se a adaptovat s obsahem, způsobem vyhledávání a uspořádání knihovny. Pokud to design znemožňuje, hrozí zde riziko, že digitální knihovna nebude svými uživateli pochopena a nesplní tak svůj cíl. Právě participativní design je způsob, jak takovému riziku předejít a umožnit uživatelům navrhnout takové prostředí digitální knihovny, které pro ně bude srozumitelné a přístupné.\n\nÚkolem metody participativního designu je spojit dvě odlišené skupiny: uživatele a odborníky. Každá tato skupina je specifická svými znalostmi, dovednostmi a potřebami, které by se měly odrážet ve výsledném produktu. Tyto dvě skupiny mají své hranice, to znamená, že každá z těchto skupin ví, že není kompetentní se plést do práce toho druhého. Nespolupráce těchto dvou skupin je často patrná na službách a produktech, které neodpovídají potřebám a možnostem uživatelů a jsou pro ně tím pádem nepoužitelné. \nDůležitou hodnotou pro participativní design představují tacitní znalosti. Jsou to znalosti, které uživatel má nebo umí, ale nedokáže je popsat takovým způsobem, aby to mohl naučit někoho jiného. Taková znalost se může projevit např. na dovednosti esteticky rozvrhnout webové stránky. Tacitní znalosti se při běžném dotazování nezjistí, ale v momentě, kdy dáte uživateli do ruky papír, tužku a další materiály, ze kterých může něco vytvořit, tyto znalosti se projeví. Takovým způsobem je možné implementovat tacitní znalosti do moderních technologií. \nMetody tradičního přístupu k vytváření technologií byly soustředěny na přenos informací mezi uživateli a vývojáři. Tento přenos informací postrádal zpětnou vazbu, což mohlo způsobovat jeho nedůvěryhodnost. \nV případě kdy je projekt participativního designu proveden správně, analýzu nasbíraných dat sdílí s uživateli podílejících se na projektu. Uživatelé by tedy měli mít zpětnou vazbu a vidět výsledek, na kterém pracovali.\n\nVyprávění\nPříběhy a vyprávění se staly součástí participativního designu až v průběhu posledních pár let. Nejdříve byly používány jakou spouštěče pro konverzaci, postupně se staly důležitými, protože uživatelé skrze příběhy byli schopni přesněji definovat, co by daný produkt nebo služba měla obsahovat, jak by měla fungovat a jak by měla být používána. \nVyprávět příběhy můžeme pomocí deníků, fotografií, videa, slov, kreslení nebo karet. Jedním z příkladů vyprávění používaný v projektech digitálních knihoven je metoda uživatelských scénářů.\n\nHraní, divadlo\nHry jsou dobrým prostředkem pro vyrovnání rozdílů mezi odborníky a uživateli. Jsou zpravidla zcela nové pro všechny účastníky, všichni jsou si na začátku rovni, protože se musí společně naučit pravidla hry. Takový přístup podporuje snadnější sdílení nápadů a myšlenek. Hlavním cílem her je odlehčit problém, kterého se daný projekt týká. \nV projektech se také využívá velké množství her. Zpravidla jsou modifikovány kvůli specifickým potřebám projektu, nelze tedy říci, že by jejich pravidla a pomůcky byly pevně stanoveny.\nNapříklad autoři Petersen a Buur rozšířili deskovou hru s hracím plánem, který představoval mapu průmyslového závodu. Autoři ji doplnili o pěnové kousky různých tvarů a barev představující technologie. Pomocí takovýchto figurek pracovníci měli za úkol rozvrhnout pro ně vyhovující prostředí. \nDivadlo a drama také patří k metodám participativního designu. Například v projektu UTOPIA bylo použito Forum Theather. Odborníci zde vystupovali jako herci a předváděli změny vznikající v důsledku zavedení nových technologií na pracoviště. Pracovníci zde reprezentovali publikum, které kritizovalo předvedený výkon a upravovalo ho podle svých požadavků. Tento postup se opakoval do té doby, dokud pracovníci nebyli spokojeni. Pro použití ve vývoji počítačových systémů může být přínosnější Interface Theather. Jeho hlavním cílem je, aby se k designu vyjádřilo co nejvíce zainteresovaných stran. V tomto divadle odborníci předvádí uživatelské rozhraní. Divadelní scéna představuje obrazovku a každý herec zde reprezentuje určitou komponentu. \nModelování\nPři modelovacích aktivitách jsou uživatelé požádáni, aby své představy o tom, jak by daná technologie měla vypadat a fungovat ztvárnili pomocí koláží, map nebo modelů v reálné velikosti. U takových metody není důležitý samotný výtvor, ale to, jakým způsobem je uživatelem a skupinou interpretován. Každý uživatel může jeden a ten samý model vnímat na základě svých předchozích zkušeností jinak než ostatní. To může přinést plno nových nápadů, jenž mohou být do technologie implementovány.\nPrototypy\nAčkoli by prototypy mohly spadat pod modelování, je vhodné je zařadit zvlášť, protože v tomto případě nejde až tak o projev kreativity, ale spíše o zhmotnění nápadů, které by mohly reálně fungovat. Dá se říci, že prototypy se zařaďují až do závěrečné části projektů, protože využívají nápady získané pomocí předchozích metod poskytujících uživatelům možnost kreativního vyjádření. Navíc při vytváření prototypů je zde potřeba odborných znalostí profesionálů. Předchozí metody lze považovat čistě za uživatelskou práci, prostřednictvím které se odborníci snaží zjišťovat jejich uživatelské potřeby, myšlení, nápady a požadavky. Prototypy tedy slučují dosud zjištěné nápady s technickými prvky.\nPro výrobu prototypů se mohou využívat materiály, které jsou levné a snadno dostupné jako papír, lepenka, karton, dřevěné desky, v podstatě vše, co je člověk schopen k tomu využít. Takového prototypy jsou vhodně pro zbavení obav v případě, kdy uživatelé mají strach, že neumí kreslit. Tyto nízkonákladové prototypy byly použity v projektu UTOPIA.\n\n"}
{"id": "910630", "url": "https://cs.wikipedia.org/wiki?curid=910630", "title": "Církevní oblast", "text": "Církevní oblast\n\nCírkevní oblast (latinsky \"regio ecclesiastica\") je v římskokatolické církvi správní jednotka skládající se z několika provincií, která může (ale nemusí) být samostatnou právnickou osobou. Podle kánonu 433 CIC zřizuje církevní oblasti Svatý stolec zejména v zemích s velkým počtem diecézí, a to na návrh příslušné biskupské konference.\n\nDosud byly církevní oblasti zřízeny v Itálii (16), Francii (9), Spojených státech amerických (15), Kanadě (5), Mexiku (15) a Brazílii (16).\n\n\nÚzemí spadající pod americkou biskupskou konferenci je rozděleno na 14 církevních oblastí, které spojují všechny církevní provincie latinského ritu v USA a jednu církevní oblast zahrnující všechny diecéze katolických křesťanů východního ritu. \n"}
{"id": "910631", "url": "https://cs.wikipedia.org/wiki?curid=910631", "title": "Sovětská hudba a její vývoj", "text": "Sovětská hudba a její vývoj\n\nNovou etapu rozvoje hudby na území Sovětského svazu otevřela Velká říjnová socialistická revoluce v roce 1917, která zasáhla do všech oblastí kulturního života ruského lidu. Sovětský stát usiloval o rozvoj umění a samotná sovětská hudba měla zdůrazňovat ideovost na podkladě vědeckého světového názoru, stranickost a demokratizaci. Sovětské umění jakožto umění mladé muselo projít základními změnami, aby mohlo plnit svůj hlavní cíl, a to vést lid ke komunismu. Projevovala se snaha probojovat do umění hlavní ideové a estetické principy marx-leninské teorie (což znamenalo naučit umělce vnímat a správně zobrazovat novou skutečnost). Jejími hlavními iniciátory byla Komunistická strana a vláda sovětského státu. Vladimír Iljič Lenin v roce 1918 podepsal dva dekrety o hudbě – o nacionalizaci hudebních vydavatelstev a zestátnění konzervatoří. Právě hudební vydavatelství později sehrála důležitou roli v rozvoji sovětské hudby a termín “státní hudební výstavba“ indikoval, že starost o rozvoj hudby na sebe bere stát a jeho orgány.\n\nRozvoj sovětské hudby značně ovlivnila občanská válka, mnoho divadel nebylo v provozu a hudebníci odcházeli do Rudé armády nebo za hranice. Právě za války lidé pociťovali větší potřebu poslouchat hudbu nebo se nějakým jiným způsobem odreagovat a zapomenout tak na chvíli na válečné útrapy a bídu. Z tohoto důvodu také vznikaly různé revoluční či bojové písně, např. Internacionála, Rudý prapor, Vpřed směle, soudruzi, spějme a mnohé další. Kromě revolučních písní se těšily oblibě také písně lidové, které byly velmi oblíbené zejména proto, že povzbuzovaly odhodlání k boji (např. Ej uchněm, Dobinuška a jiné). Revoluční a lidové písně byly základem pro budoucí sovětské písně a vyznačovaly se pochodovým rytmem a dynamickým charakterem.\n\nPísně vznikaly buďto přepracováním starých známých písní (např. Topič) nebo se tvořily písně naprosto nové, složené sovětskými skladateli. Mezi nejznámější skladatele patřil V. Buglaj a Dmitrij Pokrass. Velcí ruští skladatelé jako Alexandr Glazunov, M. Ippolitov-Ivanov a R. Glier se přičinili svou výchovou prvních skladatelů a hudebních umělců sovětské epochy. Nikolaj Mjaskovskij složil 27 symfonií a mezi nimi i symfonii V., která byla první sovětskou symfonií vůbec.\n\nVe dvacátých letech se sovětský stát upevnil a především v oblasti kultury podnikala Komunistická strana boj proti kontrarevolučním směrům v umění a usilovala o vznik nových tvůrčích metod. V podstatě šlo o to, že strana chtěla převychovat staré umělce různého zaměření a zároveň vychovat mladou generaci umělců v duchu nové teorie. Proto také vznikaly různé organizace, které sdružovaly umělce. Právě ve dvacátých letech se začala hudba velmi rychle rozvíjet. Především ve velkých městech vznikala operní divadla, symfonické orchestry a docházelo k propagování nových idejí a způsobů interpretace. Mezi nejvýznamnější události v prostředí hudby se řadí založení operního divadla K. S. Stanislavským a N. Dančenkem, a založení Persymfansu (Первый симфонический асамбл) což byl orchestr, který hrál bez dirigenta.\nVe dvacátých letech vystudovala řada nadějných umělců sovětské konzervatoře a díky nim se sovětská kultura ještě více proslavila. Zářným příkladem byl například Lev Oborin, který obsadil ve Varšavě v roce 1927 první místo na mezinárodní soutěži pianistů. Dalšími umělci, kteří jsou považováni za první pokolení sovětské interpretační školy, byli například D. Oistrach, G. Ginsburg nebo J. Zak.\nVznikaly také významné organizace, jejichž členové šířili masové písně. V roce 1923 vznikla organizace ORKIMD (Обьединение революционных композиторов и музыкальных деятелей), v níž působili vedle V. Buglaje velmi mladí skladatelé písní (Krasev, Korčmarev aj.), kteří se zaměřovali na masové agitační písně, jejichž hudba trpěla schematismem. V roce 1925 vznikla mnohem významnější organizace PROKOLL (Производственный коллектив), v níž působili A. Daviděnko, M. Koval, V. Bělyj, V. Šechtěr a další skladatelé, kteří bojovali za uměleckou masovou píseň (založená na tradici písně lidové). Díky nim vzniká první sovětské oratorium Cesta Října.\n\nCo se týče opery, rozvíjela se velmi pomalu a obtížně, a to především kvůli předsudkům vůči ní. Proto autoři, kteří měli již ve psaní oper zkušenosti, přestali opery psát a mladí skladatelé, kteří se o to pokoušeli, neměli dostatečné zkušenosti a znalosti, aby s nimi uspěli. Proto byly první sovětské opery spíše primitivní a až postupem času zrály.\n\nDo sovětské hudby začal zasahovat formalismus – v roce 1924 byla v Moskvě založena Asociace soudobé hudby (ASM), jejímž cílem bylo šířit úspěchy západní kultury. Dařilo se jí a za 4 roky uvedla na svých koncertech 30 symfonických skladeb, 25 kvartetů, 60 sonát a mnohé další. O pět let později se bohužel asociace rozpadla, ale její vliv přetrval ještě mnoho let.\n\nNa počátku třicátých let vystoupilo proti formalismu mnoho umělců. V těchto letech bylo nejvíce úspěchů dosaženo opět v oblasti sborové vokální hudby a masové písně. Členové Prokollu se mezitím ve své umělecké kariéře zlepšili a skládali písně, které byly pro sovětskou hudbu velkým přínosem. Alexandr Daviněnko, který byl považován za nejvíce nadaného člena, se začal věnovat opeře a Viktor Bělyj rozvíjel tradice masové písně, z nichž mnohé byly psány v duchu revolučních hymnů (např. píseň Proletáři všech zemí, spojte se!). Mezi lety 1929 – 1934 se také objevovaly symfonie, které byly velmi oblíbené mezi sovětskými posluchači, a to především symfonie skladatele Lva Knippera. Snažil se totiž tento ne příliš jednoduchý žánr co nejvíce přiblížit lidem. Snad nejoblíbenější sovětskou písní na světě se stala píseň z jeho IV. symfonie – Políčko.\n\nVelmi významnou událostí v symfonické hudbě počátkem 30. let bylo vytváření orchestrálních suit, které vycházely z lidové hudby národů SSSR, patří mezi ně například Taždická suita, suita Vanč, Marijská suita aj. Třicátá léta také přinesla úspěchy v oblasti baletu, mezi ty nejvýznamnější se řadí například Plameny Paříže od Asafjeva či Romeo a Julie od Prokofjeva.\n\nOrganizace RAMP (Российская ассоциация пролетарских музыкантов) brzdila rychlý rozvoj sovětské hudby. Otevřeně kritizovala marxismus-leninismus, politiku strany a bojovali proti třídnímu nepříteli v hudbě.\n\nV roce 1932 vzniká Svaz sovětských skladatelů, kterému se podařilo odstranit předcházející umělecké rozpory. Nejstarším členem svazu byl N. I. Mjaskovskij, který vychoval mnoho nadaných skladatelů, mezi něž patřili např. Kabalevskij, Chačaturjan, Šebalin, Koval a jiní.\n\nOd roku 1933 byly v SSSR organizovány různé hudební soutěže, kterých se účastnili ti nejtalentovanější hudebníci (z vítězů např. pianisté Gilels, Flier, Zak, houslisté Oistrach, Goldštejn, Furer, dirigenti Mravinskij, Rachlin, Ivanov aj.). Sovětská vláda jejich úspěchy odměňovala od roku 1940 (ceny nesly jméno J. V. Stalina). V tomto období nabyl realistický směr značné převahy nad formalismem a úspěchy nezaznamenávala pouze masová píseň, jak tomu bylo doposud. Ve všech oblastech se tvořila díla, které zaznamenaly úspěch (např. opera Tichý don od I. Dzeržinského, která se stala jakýmsi mezníkem v historii sovětské operní tvorby).\n\nVelká vlastenecká válka měla velký vliv na další rozvoj sovětské hudby. Bojové hrdinství poskytlo umělcům mnoho námětů pro vznik mistrovských děl. Tato díla měla nejen opěvovat hrdinství lidí, ale podněcovat je k boji a práci. Pro takový účel se náročná díla ovšem nehodila, proto vzrostl význam masové písně a sborů. Už po prvních dnech Vlastenecké války vznikla píseň Svatá válka od A. Alexandrova, která se později stala jejím symbolem.\n\nNa počátku války odjelo mnoho skladatelů přímo na frontu nebo vedli hudební vojenské soubory, kde vznikalo velké množství písní různých žánrů. Vedle již známých a zkušených skladatelů začali vynikat mladí písničkáři, např. V. Solovjoj-Sedoj, V. Mokrusov nebo M. Frandkin (který se stal slavný takřka přes noc díky své Písni o Dněpru).\n\nKvůli velké oblibě masové písně se další žánry sovětské hudby, především symfonie a opery, příliš nerozvíjely. I přesto vznikla VII. Leningradská symfonie od Šostakoviče, která byla vrcholem tohoto období. Vynikající dílo během této války napsal skladatel Jurij Šaporin (Vyprávění o bitvě za ruskou zem).\n\nV roce 1946 musel ÚV KSSS zasáhnout usnesením do otázek literatury, divadla a filmového umění – jednalo se o požadavek zvýšení stranickosti v umělecké tvorbě, dramaturgii i umělecké výrobě filmů. V hudebním umění tedy nastala nepříznivá situace. Po válce se začaly hodně pěstovat žánry tzv. absolutní hudby – např. symfonie, kvarteta, sonáty apod. Skladatelé se uchylovali k formalismu a abstraktnosti. Například Šostakovič se začal věnovat výhradně komponování symfonií a komorní hudby a Prokofjev složil formalistickou Ódu na zakončení války. Pod jejich vlivem se nacházeli i mnozí jiní hudebníci, například J. Sviridov, J. Levitin, M. Veinberg, R. Bunin, G. Popov a další. To nenechala strana bez povšimnutí. V roce 1947 byla připravena v Moskvě inscenace formalistické opery Velké přátelství a na její popud vystoupil A. Ždanov v rámci ÚV KSSS s ostrou kritikou. V roce 1948 svolal ÚV KSSS do Kremlu poradu skladatelů, hudebních vědců a kritiků a byly zde za účasti skladatelů řešeny naléhavé otázky realismu a profesionálního mistrovství v hudbě. Formalismus byl následně odsouzen jako projev buržoazní ideologie v hudbě. Vokální a programová hudba a metoda socialistického realismu byly stanoveny zákonem sovětské hudby.\n\nPo tomto razantním usnesení zaznamenala sovětská hudba zásadní obrat. Vznikala významná díla nástrojové a vokální hudby, opery, kantáty, symfonie a koncerty nejrůznějších skladatelů SSSR. Oblibu si získal opět Mjaskovskij, Šostakovič a Prokofjev. D. B. Kabalevskij dosáhl roku 1948 velkého úspěchu díky své opeře Tarasova rodina.\n\n\n"}
{"id": "910634", "url": "https://cs.wikipedia.org/wiki?curid=910634", "title": "Fotbalista roku (Litva)", "text": "Fotbalista roku (Litva)\n\nV Litvě ocenění Fotbalista roku uděluje Litevská fotbalová federace (Lietuvos Futbolo Federacija - LFF). Do roku 1990 probíhala volba paralelně s volbou o sovětského fotbalistu roku, neboť Litva byla součástí SSSR.\n\n"}
{"id": "910638", "url": "https://cs.wikipedia.org/wiki?curid=910638", "title": "Seznam premiérů Haiti", "text": "Seznam premiérů Haiti\n\nSeznam premiérů Haiti představuje chronologický přehled osob, které stály v čele vlády Haiti. Mezi 21. říjnem 1997 až 26. březnem 1999 byl tento vrcholný úřad výkonné moci zrušen. \n\nPředseda vlády je jmenován prezidentem republiky a potvrzen zákonodárným sborem Národním shromáždění. Premiér navrhuje členy vlády a žádá parlament o vyslovení důvěry. Spolu s prezidentem je odpovědný za obranu státu. Vláda spolu s parlamentem disponuje také mocí zákonodárnou.\n\n"}
{"id": "910639", "url": "https://cs.wikipedia.org/wiki?curid=910639", "title": "Účetní uzávěrka", "text": "Účetní uzávěrka\n\nÚčetní uzávěrka je vyvrcholení účetních prací za celé účetní období v účetní jednotce. Před sestavením účetní závěrky je třeba k poslednímu dni účetního období uzavřít účetní knihy.\n\nPostup prací při uzavírání účetních knih lze rozdělit do dvou etap:\n\n\n\nInventarizace je nástrojem věcné kontroly účetnictví. Pomocí inventarizace se ověřuje, zda údaje na účtech v účetnictví odpovídají skutečnosti. Probíhá ve čtyřech krocích:\n\nNa konci účetního období je třeba kromě inventarizačních rozdílů zaúčtovat další účetní případy, které se týkají např. dohadných položek aktivních či pasivních, materiálu a zboží na cestě, převodu počátečního a konečného stavu zásob při evidenci zásob způsobem B, opravných položek k majetku, kurzových rozdílů ve valutové pokladně, na devizovém účtu a u neuhrazených devizových pohledávek a závázků k 31. 12. toho roku, časového rozlišení nákladů a výnosu, tvorby rezerv.\n\nHospodářský výsledek je důležitý kvalitativní ukazatel umožňující posoudit hospodaření účetní jednotky. Zjišťuje se porovnáním nákladů vynaložených na provedení konkrétních výkonů a výnosů za tyto výkony. V závislosti na výši nákladů a výnosů může mít charakter zisku nebo ztráty.\n\nNa hospodářský výsledek účetní jednotky je třeba specifikovat dvojí pohled, a to:\n\nÚčetní hospodářský výsledek (hrubý účetní zisk) se zjišťuje ve struktuře:\n\nSoučet provozního a finančního výsledku se nazývá hospodářský výsledek z běžné činnosti (ve Výkazu zisku a ztráty se uvádí v čisté výši, tj. po zdanění). Účetní hospodářský výsledek se zjišťuje na účtě 710 - Účet zisků a ztrát, kam se na konci účetního období převedou obraty nákladových a výnosových účtů .\n\nMá-li hospodářský výsledek zjištěný v účetnictví pravdivě zobrazovat hospodaření účetní jednotky, musí se tento výsledek zjistit ze všech nákladů a výnosů, které v účetní jednotce vznikly, bez ohledu na to, zda to daňové předpisy umožňují či nikoliv. Z toho vyplývá, že daňový základ (daňový zisk) nelze zjistit z účetních údajů přímo.\n\nPro potřeby výpočtu daňového základu je třeba hrubý účetní zisk upravit o:\n\nZákladní sazba daně z příjmu právnických osob stanoví zákon. VYpočtená daň z příjmů se zaúčtuje na vrub nákladového účtu 591 se souvztažným zápisem ve prospěch účtu 341.\n\nPo zaúčtování všech účetních případů (včetně uzávěrkových) do účetního období následuje uzavírání účetních knih k 31. 12. toho roku - roční účetní uzávěrka. Roční účetní uzávěrkou se rozumí:\n"}
{"id": "910643", "url": "https://cs.wikipedia.org/wiki?curid=910643", "title": "Seznam představitelů Haiti", "text": "Seznam představitelů Haiti\n\nVrcholnými orgány výkonné moci v poloprezidentském systému Haiti jsou prezident republiky a premiér, který stojí v čele vlády:\n\n"}
{"id": "910646", "url": "https://cs.wikipedia.org/wiki?curid=910646", "title": "Mnišská hora", "text": "Mnišská hora\n\nMnišská hora může být:\n\n"}
{"id": "910653", "url": "https://cs.wikipedia.org/wiki?curid=910653", "title": "Fotbalista roku (Lucembursko)", "text": "Fotbalista roku (Lucembursko)\n\nV Lucembursku se ocenění Fotbalista roku dostane fotbalistovi z lucemburské nejvyšší soutěže (lucembursky Nationaldivisioun, francouzsky Division Nationale, německy Nationaldivision), který je vyhodnocen jako nejpřínosnější hráč svého týmu v dané sezóně. Cena je od roku 1997 pojmenovaná Guy Greffrath Challenge po Guy Greffrathovi, dlouholetému sportovnímu redaktorovi nejčtenějších lucemburských novin \"d'Wort\", které ocenění udělují od roku 1988.\n\nMimoto v letech 1964 až 2000 vyhlašovaly lotrinské noviny \"Le Républicain Lorrain\" cenu Monsieur Football určenou hráči s lucemburskou státní příslušností.\n\nZdroj:\n"}
{"id": "910655", "url": "https://cs.wikipedia.org/wiki?curid=910655", "title": "Pistole vz. 50", "text": "Pistole vz. 50\n\nPistole vz. 50 je samonabíjecí zbraň vyráběná Českou zbrojovkou Strakonice a Českou zbrojovkou Uherský Brod.\n\n\nZbraň byla zkonstruována bratry Janem a Jaroslavem Kratochvílovými v letech 1947 až 1948. Zvolena byla ráže 7,65 mm, která byla v té době i dlouho později považována za ideální pro policejní práci a osobní obranu. Výroba započala v České zbrojovce Strakonice kde probíhala v letech 1950-1952 . Celkem zde bylo vyrobeno 88 823 ks pistolí vzor 50, z nichž většinu převzaly tehdejší bezpečnostní složky. Následně se výroba přesunula do České zbrojovky Uherský Brod, kde pokračovala od roku 1957. Mezi lety 1957 až 1969 bylo vyrobeno přibližně 270 000 ks pistolí vzor 50 a to převážně na export. V roce 1970 byla výroba pistolí vzor 50 nahrazena 7,65 mm pistolí vzor 50/70. Pistole vzor 70 byla mírně inovovaným modelem pistole vzor 50. Lišila se hranatější rukojetí, bylo zkráceno křidélko manuální pojistky, změněn tvar kohoutu, který byl kulatější s otvorem. Číslování zbraní kontinuálně pokračovalo a některé starší pistole vzor 50 byly později repasovány, čímž získaly podobu vzoru 70. Celkově bylo pistole vzor 50/70 vyrobeno v Uherském Brodě 1 010 828 kusů, spolu s pistolemi vyrobenými ve Strakonicích se jedná o přibližně 1,1 mil. kusů, většina byla určena na export.\nJedná se o samonabíjecí pistoli s dynamickým závěrem. Po základní rozborce pro čištění se skládá ze čtyř částí:\n\nVratná pružina závěru je navlečena přímo na hlavni zbraně. Na závěru je umístěna pevná muška a hledí, které lze stranově posunout.\n\nPistole je vybavena ručně ovládanou pojistkou, která je kombinována s funkcí pro bezpečné vypouštění bicího kohoutu. Dále má pistole druhou, pádovou pojistku. Tato pojistka jistí úderník v případě, že není stisknuta spoušť.\n\nSpoušť zbraně pracuje v režimu SA/DA. To znamená, že je-li bicí kohout natažen, spoušťový mechanismus jej jen spustí. V případě, že kohout natažen není tak jej spoušť nejdříve i natáhne. Standardní odpor spouště je ca 20N. V případě natahování bicího kohoutu spouští, tedy režimu DA je odpor spouště ca 50N.\n\nDále je zbraň vybavena výstražníkem. Pokud je v komoře zbraně náboj, výstražník je povysunut ze závěru.\n\nPistole CZ vz. 50 vystřídala ve službě pistoli ČZ vz. 27, používanou od první republiky. Byla používána příslušníky SNB a později Policie ČR přibližně mezi roky 1950 a 1990. V 80. letech byla postupně nahrazována pistolí vzor 82 užívající náboje 9 mm Makarov. Přibližně do roku 2013 byla jednou z hlavních pistolí využívanou při praktické části zkoušky odborné způsobilosti při získávání zbrojního průkazu.\n"}
{"id": "910657", "url": "https://cs.wikipedia.org/wiki?curid=910657", "title": "Twiggy", "text": "Twiggy\n\nLesley Lawson, rozená Hornby (* 19. září 1949), veřejně známá pod přezdívkou Twiggy, je britská modelka, herečka a zpěvačka. V polovině šedesátých let patřila k prominentním dospívajícím britským modelkám, které v této době hýbaly Londýnem.\n\nTwiggy byla zpočátku známá pro svou hubenou postavu (odtud pochází i její přezdívka) a její androgynní vzhled skládající se z velkých očí, dlouhých řas a krátkých vlasů. V roce 1966 byla jmenována \"Tváří roku\" a byla zvolenou i Britkou roku. Od roku 1967 pracovala ve Francii, Japonsku i Spojených státech amerických a objevila se na obálkách časopisů \"Vogue\" a \"The Tatler\". Její proslulost se šířila celosvětově.\n\nPo konci s modelingem pokračovala ve své úspěšné kariéře jako filmová, televizní a divadelní herečka. Moderovala svůj vlastní televizní pořad, \"Twiggy's People\", ve kterém zpovídala celebrity a také se objevila jako porotkyně v reality show \"America's Next Top Model\". Její kniha z roku 1998, \"Twiggy in Black and White\", se stala rychle bestsellerem. Od roku 2005 dělala modelku pro společnost Marks and Spencer, na podporu jejich nejnovějších kampaních, objevovala se v tištěných i televizních reklamách po boku Myleene Klass, Erin O'Connor, Lily Cole a dalších. V roce 2012 pracovala společně s návrháři Marks & Spencer, aby vytvořili exkluzivní kolekci dámského oblečení pro tento módní řetězec.\n\n\n\n\n\n\n"}
{"id": "910659", "url": "https://cs.wikipedia.org/wiki?curid=910659", "title": "Mandatorní výdaje České republiky", "text": "Mandatorní výdaje České republiky\n\nMandatorní výdaje České republiky jsou povinné prostředky, které musí vláda vynaložit. Povinné jsou proto, že jsou stanoveny zákonem, jinou právní normou nebo vyplývají z jiných pevně daných smluvních závazků státu. Jejich výši proto nelze při plánování rozpočtu nijak měnit. Celkové mandatorní výdaje za rok 2015 byly přibližně 714 mld. Kč (17 % HDP).\n\nMandatorní výdaje nejsou jednotlivými státy světa sledovány v porovnatelné podobě, což je například způsobeno rozdílnou legislativou v jednotlivých státech, neexistuje tedy žádná společná definice těchto výdajů. Podle Ministerstva financí České republiky do mandatorních výdajů patří: mandatorní výdaje vyplývající ze zákona, ostatní mandatorní výdaje a tzv. quasi mandatorní výdaje. Mandatorní výdaje vyplývající ze zákona mají největší objem, a to zejména díky sociálním transferům, tedy sociální politice našeho státu.\n\n\nCelkem mandatorní výdaje vyplývající ze zákona za rok 2012 činily přibližně 650 mld. Kč. Jde především o sociální transfery\nPatří sem položky:\n\nV roce 2012 celek činily 43 mld. Kč. Ostatní mandatorní výdaje dělíme na dvě skupiny: na mandatorní výdaje vyplývající z jiných právních norem a mandatorní výdaje vyplývající ze smluvních závazků. V porovnání s mandatorními výdaji vyplývajícími ze zákona nebo s quasi mandatorními výdaji mají tyto výdaje řádově menší objem, avšak to však neznamená, že by tvořily zanedbatelnou část rozpočtu.\n\n\nQuasi mandatorní výdaje činily pro rok 2012 asi 200 mld Kč. Někdy též kvazi mandatorní výdaje (angl. quasi = skoro). Jsou to dlouhodobé záruky státu dané zákony. Quasi mandatorní výdaje jsou daleko méně zmiňovány než jiné mandatorní výdaje. Neznamená to však, že by tyto výdaje byly nedůležité nebo neznámé. Jsou významnou položkou výdajové strany státního rozpočtu.\n\n\nMandatorní výdaje. http://www.ospzv-aso.cz/addons/RHSD93/Priloha_c.2_-_Vyvoj_mandatornich_vydaju.pdf\n"}
{"id": "910662", "url": "https://cs.wikipedia.org/wiki?curid=910662", "title": "Murat Yıldırım", "text": "Murat Yıldırım\n"}
{"id": "910663", "url": "https://cs.wikipedia.org/wiki?curid=910663", "title": "Allahovy rybníky", "text": "Allahovy rybníky\n\nAllahovy rybníky je soustava pěti rybníků (dříve sedmi, ale dva již zanikly) na potoku \"Allah\" či \"Alah\", nedaleko zaniklé osady Aloch, od které mají pravděpodobně odvozené jméno. Aloch je poprvé uváděn v roce 1391, rybníky až v roce 1764. Celá soustava spadá do lednické rybniční soustavy, budované Liechtenštejny od 14. století. Od roku 1945 nebyly udržovány a docházelo k jejich postupnému zarůstání. Od roku 2000 procházejí postupnou revitalizací. Jejich funkcí je akumulace vody v povodí Dyje, dále také zvyšování vlhkosti v krajině, jakosti vody a v neposlední řadě i obnovování života vodomilných živočichů. V současné době jsou chráněny v rámci Ramsarské úmluvy o mokřadech.\n\nNedaleko rybníků prochází červená turistická značka od Tří Grácií přes Ladenskou alej ke kapli sv. Huberta.\n\n"}
{"id": "910664", "url": "https://cs.wikipedia.org/wiki?curid=910664", "title": "Brian Castro", "text": "Brian Castro\n\nBrian Albert Castro (* 16. ledna 1950, Hongkong , Čínská lidová republika) je australský spisovatel čínsko-anglicko-portugalského původu. Dosud publikoval 10 novel a taktéž mnoho literárních esejí. Jeho novely jsou náročné a intelektuálně stimulující ale také velmi hravé. Brian Castro je uznávaný pro svůj osobitý styl a použití jazyka, jeho práce se těší uznání kritiků a získal mnoho předních australských literárních ocenění. Jeho knihy se překládají do čínštiny, francouzštiny a němčiny.\n\nBrian Castro se narodil 16. ledna 1950 v Hong Kongu. Jeho matka byla Číňanka, otec Portugalec a mezi jeho předky najdeme i Brity. Do Austrálie přišel v roce 1961, aby zde vystudoval střední školu. V roce 1970 vydal první povídky, jeho dvorním vydavatelstvím je Giramondo Publishing. V současné době žije v Adelaide Hills se svojí ženou, nevlastními dcerami a jejich psem. Věnuje se především své literární tvorbě a taktéž vyučuje kreativní psaní na Univerzitě v Adelaide.\nBrian Castro je považovaný za jednoho z nejvíce inovativních a náročných současných anglicky píšících spisovatelů. V Austrálii je jeho dílo často spojováno s Patrickem White, jehož knihy jsou též velmi intelektuální, ironické a modernistické. V širším kontextu je jeho jméno spojováno s jinými modernistickými autory, jako jsou Marcel Proust, Franz Kafka, Virginia Woolfová, James Joyce, Vladimir Nabokov.\n\nAutor často experimentuje se strukturou a jazykem textu, čímž rozšiřuje možnosti čtenářovy představivosti. Většina jeho novel čerpá z jeho pozice čínského přistěhovalce v Austrálii a zkoumá tuto pozici v různých etapách historie. Jeho dílo je uznáváno především ve Francii, Německu a Číně, zatímco v Austrálii ho někteří akademici a přední vydavatelství kritizují za přílišnou intelektuálnost a příliš časté odkazy na jiné modernisty. Někteří kritikové tak jeho dílo označují za „literaturu pro spisovatele“, mnozí další ho však ze stejného důvodu velmi oceňují. Sám Castro říká, že má radši příběhy, kterým není lehké porozumět, a které vyžadují hledání referencí a objevování. Věří, že unikátnost jeho příběhů spočívá v jeho multikulturním životě, díky kterému může překračovat hranice států, kultur i stereotypů. \n\nCastro je držitelem mnoha literárních ocenění především za jeho novely. Za svou první knihu \"Birds of Passage\" získal v roce 1983 ocenění Australian Award a Vogel Award. V roce 1999 byla vydána sbírka jeho esejí pod názvem \"Looking for Estrellita\".Jeho další novela \"Shanghai Dancing\" vydaná nakladatelstvím Giramondo Press v roce 2003 taktéž získala několik ocenění – the Victorian Premier’s Award for Fiction 2004, Christina Stead Fiction Prize, NSW Premier’s Awards a byla oceněna NSW Premier’s Awards jako Kniha roku 2004. Novela z roku 2005 \"The Garden Book\" se dostala do užšího výběru na literární cenu Miles Franklin a získala ocenění Theka Queensland Premier’s Prize v kategorii fikce. Castrova zatím poslední kniha \"Street to Street\" byla vydána v roce 2012.\n\n\n\n\n1.↑ Bernadette Brennan Brian Castro's Fiction: The Seductive Play of Language Cambria Press, 2008 \n\n"}
{"id": "910665", "url": "https://cs.wikipedia.org/wiki?curid=910665", "title": "Dějiny Niše", "text": "Dějiny Niše\n\nDějiny srbského města Niš sahají až do období antiky.\n\nNiš patří mezi nejstarší města Balkáně. Ve 3. století př. n. l. zahnali Keltové Ilyry z oblasti dnešního jihu Srbska a založili osadu s názvem \"Navissos\". Římané město dobyli roku 75 př. n. l. a přejmenovali jej na Naissus, které se postupem času stalo jedním z nejdůležitějších vojenských táborů (castrum) na Balkáně. Městem vedla strategická silnice Via Militaris, která spojovala Konstantinopol přes linii Adrianopolis-Philippopolis-Serdica-Naissus s Singidunumem (dnes Bělehrad). Jeho strategická poloha na trase z Konstantinopole do Dinárských hor, v údolí řeky Moravy, byla předpokladem pro další rozvoj a úspěšný růst starověkého města. Antické město mělo svůj vodovod, kanalizaci, opevnění a nalezeno bylo rovněž i raně křesťanské hradiště.\n\nRoku 274 se v Niši narodil Konstantin I. Veliký, který se jako římský císař prosadil především legalizací křesťanství. Také západořímský císař Constantius III. pocházel z Niše.\n\nVe 4. století byla ve městě vybudována bazilika a zřízena eparchie. Naissus se tak stal významným náboženským centrem na pomezí východního a západního rozhraní říše. Mnozí z jeho církevní představitelů své doby přispěli k rozvoji a upevnění tehdejší teologie.\n\nPo roce 395 patřilo město Naissus Východořímské říši. V období pozdního Říma bylo často obléháno a čas od času obsazováno a pleněno různými nájezdníky (např. v roce 441 Hunové, v roce 480 Barbaři). Nadvládu nad Niší získal na krátkou dobu v 6. století císař Justinián I., který se pokoušel obnovit slávu někdejší Římské říše, nicméně ani on nedokázal město uchránit před neustálými nájezdy Avarů.\n\nKolem roku 580 se v okolí města Naissus začali usazovat první Slované, kteří mu dali slovanský název Niš (v cyrilici ниш).\n\nV 9. století se stalo město součástí říše cara Simeona, o století později bylo opět zabráno Byzantskou říší, která se pokusila oblast dnešního jižního Srbska znovu kolonizovat. Město bylo dle historických záznamů dobře rozvinuté již v 10. století a ve století jedenáctém bylo opět opevněno. Ve 12. století o město několikrát bojoval srbský car Štěpán Nemanja a také uherský král Béla III. Nakonec se město stalo součástí středověkého srbského státu pod nadvládou cara Štěpána Dušana.\n\nV roce 1385 padla Niš do rukou sultána Murada I. Dobytím Srbska (o čtyři roky později došlo k známé Bitvě na Kosově poli, která předznamenala konec středověkého srbského státu) však byly přerušeny původní obchodní trasy, což donutilo mnohé obchodníky Niš opustit. Válčení mezi různými stranami bylo navíc důvodem, proč z Niše odešlo i další obyvatelstvo. Město tak zůstalo po nějakou dobu zcela prázdné.\n\nTurci nakrátko Niš ztratili, a to po bitvě, ve které roku 1443 společnými silami János Hunyadi a Đurad Branković zatlačili osmanskou armádu až na území dnešního Bulharska. V srbských rukou však zůstala Niš pouze do roku 1448, kdy se Turci odhodlali k protiútoku (který se nakonec ukázal být úspěšným).\n\nFrancouzský cestovatel Bertrandon de la Broquière při své pouti do Svaté země v polovině 15. století popsal Niš jako rozbořené město, které je však obklopeno hustě osídleným venkovem.\n\nJistý přínos k znovuobnovení obchodního významu města přinesla i kolonie obchodníků Dubrovnické republiky, která byla v Niši po dlouhou dobu přítomná. V závěru 16. století žilo v Niši již okolo dvaceti rodin, jejichž vlastí bylo jaderské pobřeží. V roce 1553 byl vybudován první zájezdní hostinec (karavan-seraj). V té době mělo město okolo tisíc pěti set obyvatel. O téměř sto let později zde byl zbudován i kamenný most přes řeku Nišavu.\n\nTurecká nadvláda nad městem Niš trvala 245 let. Město se stalo pro Turky významným místem, především ze strategického hlediska - severně od něj začíná údolí řeky Moravy, které se táhne až k Dunaji, tedy i hranici s Uherskem. Pevnost, která byla dokončena v roce 1723 (dodnes je do velké míry dochována), patřila ve své době k ukázkám nejsofistikovanější osmanské pevnostní techniky. V 18. století měla Niš okolo 20 000 obyvatel, převážně Turků a dalších nimi porobených národů. Srbové, podobně jako tomu bylo i jinde na Balkáně, žili ve vlastní čtvrti.\n\nDo rakouských rukou se dostala Niš celkem dvakrát; nejprve v roce 1690, kdy se krátce poté rychle Rakušané stáhli a podruhé v roce 1737. Poslední velká válka mezi Rakouskem a Osmanskou říší skončila nakonec pro Turky katastrofou, neboť se rakouské armádě podařilo úspěšně proniknout hluboko za tehdejší hranici na řekách Sávě a Dunaji. V roce 1737 došlo rakouské vojsko až do Niše, kterou obsadilo bez jediného výstřelu. Turecké obyvatelstvo uprchlo na území dnešního Bulharska. Na jeho místo přišli židé, kteří byli vyhnáni z území dnešní Itálie. Nakonec se ale i v tomto případě Rakušané stáhli zpět na sever a v Niši byla obnovena turecká správa.\n\nV roce 1804 vypuklo na území regionu Šumadija tzv. První srbské povstání. Osmanská říše, která byla oslabena díky vnitřním sporům a především v Evropě probíhajícím napoleonským válkám, nedokázala zastavit vzpouru proti místním správcům. Ti se na území současného jižního Srbska chovali de facto nezávisle na vládě v Cařihradě. Ozbrojené střety pravoslavných sedláků a muslimských správců zachvátily i město Niš a jeho okolí. Vrcholem byla tzv. čegarská bitva mezi tureckým vojskem a srbskými vesničany, která skončila rozhodným tureckým vítězstvím. Lebky padlých sedláků byly poté pro výstrahu zasazeny do mohutného sloupu na jižním okraji města (tzv. ćele kula - věž lebek). Dodnes se jedná o významnou tureckou památku, svého druhu jedinečnou.\n\nV první polovině 19. století se počet obyvatel Niše pohyboval někde mezi 10-15 tisíci. Neúspěšný pokus o povstání z počátku 30. let vedl řadu srbských sedláků k opuštění města a přesídlení na sever na území srbského knížectví. Roku 1838 zasáhla město Niš morová rána, která znamenala dramatický propad v počtu obyvatelstva. V následujících desetiletích se však tento počet začal opětovně zvyšovat.\n\nDalší pokus o povstání srbského obyvatelstva proti Turkům se odehrál na počátku 40. let a poté ještě v letech šedesátých. V roce 1861 město navštívil velký vezír Kibrizli Mehmed-paša, během jehož přítomnosti byl zřízen zvláštní soud, připravované spiknutí odhaleno, a viníci exemplárně potrestáni.\n\nRoku 1868 byla v Niši otevřena první veřejná knihovna.\n\n11. ledna 1878, na konci dvouleté srbsko-turecké války, která se konala mezi lety 1876 - 1878, získalo Srbsko Niš. Formálně potvrdila převzetí města do srbských rukou i Sanstefanská mírová smlouva, která ke knížectví připojila oblasti okolí dalších měst, jakými byly Leskovac, Pirot a Vranje. Milan I. Obrenović obsadil město v podstatě bez boje, neboť se turecké vojsko dalo na útěk. Město, které se stalo po Bělehradu druhým největším v samotném Srbsku, hrálo v některých chvílích i úlohu druhé srbské metropole; sídlili zde církevní představitelé a zasedal zde i několikrát parlament (skupština). Až do první světové války v něm žilo ještě několik tisíc Turků a příslušníků Osmany kdysi porobených národů. Hned po osvobození měla Niš 12 801 obyvatel.\n\nPřipojení k Srbsku, které v druhé polovině 19. století procházelo dynamickou transformací ze zaostalého patriarchálního státu v moderní evropskou zemi, znamenalo pro město samotné impulz k bouřlivému rozvoji. Město sice bylo uchráněno mnohých razantních modernizačních vln, se kterými se setkala jiná srbská města (např. Bělehrad, Valjevo, Kragujevac aj.) a zachovalo si část svého orientálního rázu. V roce 1884 byla dokončena železniční trať z Niše do Bělehradu údolím řeky Moravy. 15. listopadu přijel do města první vlak. Ještě téhož roku začaly vycházet první noviny.\n\nRoku 1878 bylo v Niši otevřeno gymnázium Příchod železnice v roce 1883 přinesl i vznik továren, mezi které patřil např. i pivovar; o několik let později i cihelny, potravinářské závody apod. V roce 1897 zde byla vybudována továrna na vojenský textil.\n\nV roce 1895 mělo město již dokonce tři školy. V 90. letech byly v Niši otevřeny konzuláty některých evropských zemí, mezi které patřilo např. Rakousko-Uhersko, Řecko, či Francie.\n\nV roce 1885 byla Niš centrální místem, kde se shromažďovaly jednotky srbské armády na útok na Bulharsko (který však skončil rozhodným bulharským vítězstvím a srbskou porážkou). V té době zasedala v Niši vláda, skupština a přesídlil sem na krátkou dobu i král Milan.\n\nPřed vypuknutím první světové války byly do Niše přesídleny mnohé srbské instituce, neboť byl Bělehrad, nacházející se de facto na hranici s Rakousko-Uherskou monarchií, v podstatě nebránitelný. Generální štáb srbské armády byl přemístěn do Kragujevace, který byl blíže fronty. Rovněž do Niše přesídlila některá velvyslanectví. 7. prosince 1914 zasedal v Niši i parlament. O rok později se usnesl o tom, co má být cílem srbské válečné politiky - sjednocení všech jihoslovanských národů do jednoho státu. Tento závěr byl stvrzen v tzv. Nišské deklerace.\n\nBěhem první světové války se Srbové zpočátku úspěšně bránili na severu země postupujícím rakousko-uherským vojskům, nicméně následný překvapivý bulharský útok do prostoru jižního Srbska znamenal pro vývoj války klíčový obrat. V říjnu 1915 město obsadila bulharská armáda. Spolu s celou oblastí jihovýchodního Srbska byla Niš vystavena tvrdé okupační správě a bulharizaci. Město bylo osvobozeno až po průlomu na tzv. soluňské frontě na podzim 1918. První srbská armáda dosáhla Niše dne 12. října 1918.\n\nPo reorganizaci Jugoslávie a vydání tzv. Vidovdanské ústavy se stalo město centrem samosprávné jednotky (oblasti). Tehdy mělo zhruba 27 975 obyvatel. Po roce 1929 byla Niš ustanovena jako centrum tzv. Moravské bánoviny, která zahrnovala oblast od Kladova až po Vučitrn.\n\nV letech 1930 - 1958 zajišťovaly městskou dopravu v Niši tramvaje. Kromě vlaku bylo město v 30. letech dostupné i letecky; jednak došlo k modernizaci nišského letiště, které sloužilo již v balkánských válkách, jednak byl zahájen provoz na vnitrostátní sezónní letecké lince Bělehrad - Niš - Skopje. V roce 1937 získalo město moderní vodovod.\n\nNa samém počátku dubnové války, dne 6. dubna 1941 bylo bombardováno v časných raných hodinách nišské letiště. Následující den byla sice nařízena po celé Jugoslávii všeobecná mobilizace, ta však měla jen malou odezvu. 8. dubna bombardovala Luftwaffe samotné město, což si vyžádalo několik set mrtvých a další stovky raněných. Dalšího dne Němci vojensky obsadili město poté, co veškeré snahy o obranu východní části jugoslávské monarchie ztroskotaly.\n\nNěmci zřídili v Niši okupační správu a začali se systematickou likvidací všech osob, které považovali za nepřátelské, nebo nevhodné. Zatýkáni a popravováni byli proto také i komunisté. Na území města byl zřízen koncentrační tábor a několik vězení pro válečné zajatce. Mnozí ze zajatců byli po dlouhodobé internaci hromadně zabíjeni na vrchu Bubanj jihovýchodně od města. V lednu 1942 převzaly kontrolu nad městem Niš bulharské okupační jednotky.\n\nK závěru války bombardovalo Niš sovětské letectvo. Především noční nálety na město dokázaly účinně eliminovat posádky německého vojska, vedly však k ohromným obětem ze strany civilního obyvatelstva. Niš byla osvobozena dne 14. října 1944 během společné operace Rudé armády, jugoslávských partyzánů a bulharské armády (která během roku 1944 přešla na stranu Spojenců) .\nPo druhé světové válce se stala Niš regionálním centrem jižního Srbska. V závěru 60. let 20. století překonalo město metu 100 000 obyvatel. Přestože v případě většiny srbských měst počet obyvatel na přelomu 20. a 21. století spíše klesal, v případě Niše, Bělehradu a Nového Sadu je však trend stále vzrůstající.\n\n"}
{"id": "910671", "url": "https://cs.wikipedia.org/wiki?curid=910671", "title": "26. pluk velení, řízení a průzkumu", "text": "26. pluk velení, řízení a průzkumu\n\n26. pluk velení, řízení a průzkumu je součástí Vzdušných sil Armády České republiky. Pluk je vyzbrojen převážně radiolokační technikou ke zjišťování a sledování objektů ve vzdušném prostoru. Hlavním úkolem útvaru je zabezpečení nedotknutelnosti vzdušného prostoru České republiky v rámci jednotného integrovaného systému PVO v Evropě (NATINAMDS). Velitelem jednotky je od 1. října 2018 plukovník Zdeněk Gabriel.\n\n\nPod přímým velením pluku se nachází Opravna leteckých radionavigačních systémů v Olomouci a Stanoviště zabezpečení letových provozních služeb v Praze.\n\nJednotka sídlící v obci Hlavenec se v rámci jednotného integrovaného systému PVO NATO (\"NATO Integrated Air and Missile Defence System\" – NATINAMDS) podílí na zabezpečování suverenity vzdušného prostoru ČR a NATO. V v alianční struktuře je řazena mezi jednotky označované jako Control and Reporting Centre (CRC). Zahrnuje odbor bojového řízení s úkolem výkonného řízení prostředků do PVO ČR a NATO, odbor komunikačních a informačních systémů s úkolem zabezpečení provozu informačních, komunikačních a kryptografických prostředků a odbor logistiky s úkolem zabezpečení komplexní logistické podpory a provozu technologií.\nKe dni 1. 7. 2016 vznikly v rámci 261. střediska řízení a uvědomování tři nové jednotky:\n\nPrapor ve své struktuře podřízených radiotechnických rot a roty přípravy specialistů radiotechnického vojska zabezpečuje technický provoz radiolokační techniky, komplexní logistické zabezpečení provozu podřízených rot a zajištění jejich ochrany, obrany a obnovení bojeschopnosti.\n\n263. prapor podpory vznikl v rámci reorganizace pluku dne 1. 7. 2016, přičemž mu byly podřízeny následující jednotky:\n\n style=\"margin:auto; width:100%;\"\n! style=\"text-align: left; background: #aabccc; width:14%;\"|Název\n! style=\"text-align: left; background: #aabccc; width:0%;\"|Obrázek\n! style=\"text-align: left; background: #aabccc; width:10%;\"|Původ\n! style=\"text-align: left; background: #aabccc; width:26%;\"|Určení\n! style=\"text-align: left; background: #aabccc; width:8%;\"|Počet\n! style=\"text-align: left; background: #aabccc; width:42%;\"|Poznámky\n\n\n"}
{"id": "910672", "url": "https://cs.wikipedia.org/wiki?curid=910672", "title": "Řád křesťanského rytířstva", "text": "Řád křesťanského rytířstva\n\nŘád křesťanského rytířstva blahoslavené Panny Marie a svatého Michaela byl založen 17. listopadu 1618 v Olomouci. Při jeho založeni stáli tři muži a to Karel Gonzaga-Nevers, Adolf hrabě Althannu a Giovanni Battista Petrigniani.\n\nVznik řádu ovlivnila osmanská hrozba a náboženské rozpory uvnitř Evropy počátku 17. století. Původní myšlenka založit řád vzešla od mantovského vévody Ferdinanda I. Gonzagy, který také založil v roce 1612 v Mantově řád Ordine della Concezione della Beata Virgine sloužící k ochraně katolické církve na moři i na souši. Podobnou myšlenku měl také jeho příbuzný Karel Gonzaga-Nevers, vévoda z Mantovy, který také chtěl zoorganizovat křížovou výpravu proti islámskému nebezpečí z Osmanské říše. Podobný nápad měli také bratři Giovanni Battista a Pietro Petrigniani pochazejicí z matčiny strany z milanského rodu Sforza. Také oni založili organizaci s podobným posláním a to v italském městě Spello. Organizace se jmenovala Milizia Christiana Di Santa Maria Della Conzesione Sotto Ľ Invocazione Di S. Michiele.\nStejný nápad měl i Michael Adolf hrabě z Altannu (1574–1636), luteránský konvertita, který po katolické konverzi přijal jméno Michael a měl archanděla Michaela ve velké úctě.\nNa popud císaře Matyáše se sešel Karel Gonzaga-Nevers, Giovanni Battista Petrigniani a Adolf z Althannu. Dohodli se, že založí nový rytířský řád. Michael Adolf z Althannu navrhl za sídlo řádu Olomouc, hlavní město markrabství moravského. Tito tři muži se sešli v kapli kapucínského konventu pod patronátem P. Valeriána a zde sjednotili své názory a 17. listopadu 1618 zde založili nový \"Řád křesťanského rytířstva blahoslavené Panny Marie a svatého Michaela\". Olomouc se nadále stala sídlem tohoto řádu. Řád byl císařem Matyášem potvrzen 20. března 1619 ve Vídni. Řád byl v roce 1624 potvrzen papežem Urbanem VIII.\n\nŘád byl v roce 1624 potvrzen papežem Urbanem VIII. Řád se přesouvá do Francie a Itálie. Vzniká Italská a francouzská větev řádu. Italská větev řádu sídlí v Mantově a později za své volí Neapol.\n\n"}
{"id": "910675", "url": "https://cs.wikipedia.org/wiki?curid=910675", "title": "Melvin Patton", "text": "Melvin Patton\n\nMelvin Emery „Mel“ Patton (16. listopadu 1924 Los Angeles, Kalifornie – 9. května 2014 Fallbrook Kalifornie) byl americký atlet, sprinter, olympijský vítěz v běhu na 200 metrů z roku 1948.\n\nNejvětších úspěchů dosáhl ve čtyřicátých letech 20. století, kdy studoval na University of Southern California. V roce 1947 vyrovnal Owensův světový rekord na 100 yardů časem 9,4, následující rok rekord zlepšil na 9,3. Na olympiádě v Londýně v roce 1948 zvítězil v běhu na 200 metrů a byl členem vítězné štafety USA na 4×100 metrů. V běhu na 100 metrů skončil ve finále pátý.\n\n"}
{"id": "910676", "url": "https://cs.wikipedia.org/wiki?curid=910676", "title": "Ivana Štětkářová", "text": "Ivana Štětkářová\n\nIvana Štětkářová (* 11. března 1963 Praha) je česká lékařka specializující se v oboru neurologie a univerzitní profesorka. \nV roce 2011 se stala přednostkou Neurologické kliniky 3. lékařské fakulty Univerzity Karlovy a Fakultní nemocnice Královské Vinohrady.\n\nVe vědecko-výzkumné činnosti se zabývá zejména problematikou spasticity, neurorehabilitace a neurofyziologie. Od roku 2004 prosazuje projekt léčby těžké spasticity intratekálním baklofenem. Podílí se také na projektech s míšním poraněním, cévní mozkovou příhodou, problematikou léčby roztroušené sklerózy a neuromuskulárních chorob. \n\nV roce 1987 promovala \"summa cum laude\" na Lékařské fakultě hygienické UK v Praze a získala cenu ministra školství za mimořádné studijní výsledky. Následovala interní aspirantura ve Státním zdravotním ústavu v Praze ve výzkumné skupině průmyslové neurologie a neurotoxikologie.\n\nV letech 1988 až 1991 pracovala na Neurologické klinice Thomayerovy nemocnice v Praze-Krči a jako asistentka ILF. V roce 1993 obhájila kandidátskou práci pod vedením docenta Edgara Lukáše na téma „\"Somatosensorické evokované potenciály u osob exponovaných organickým rozpustidlům\"“. V letech 1995–2011 pracovala na neurologickém oddělení Nemocnice Na Homolce v Praze.\n\nOd roku 2000 přednáší na Neurologické klinice 3. LF UK a FNKV v Praze. V roce 2003 obhájila práci „\"Mícha a její funkce v klinické neurofyziologii\"“ a byla jmenována docentkou neurologie. V roce 2011 byla jmenována přednostkou Neurologické kliniky 3. LF UK a FNKV a stala se vedoucí Centra pro komplexní léčbu spasticity a vedoucí Centra pro léčbu roztroušené sklerózy. V roce 2016 byla jmenována profesorkou v oboru neurologie. V roce 2019 byla předsedkyní Českého a slovenského neurologického sjezdu.\n\n\n\nJe členkou akreditační komise Ministerstva zdravotnictví České republiky pro obor neurologie, působí v komisi oborové rady Neurověd pro doktorské studium UK v Praze a Plzni, je členkou komise pro udílení odbornosti z evokovaných potenciálů a EMG. \n\nPůsobí jako členka zahraničních odborných společností (International Society for Restorative Neurology and Human Neurobiology, International Neuromodulation Society, Eurospine, European Academy of Neurology – panel Neurophysiology). Zasedá ve výboru České\nneurofyziologické společnosti a České společnosti pro míšní léze, a jako členka České\nspondylochirurgické společnosti. \n\nPřednesla více než 250 přednášek, z toho řadu v zahraničí. Stala se autorkou či spoluautorkou více než 110 publikací, u poloviny v zahraničních časopisech. Je autorkou monografie \"Spasticita a její léčba\" (2012), která získala ocenění za nejlepší knihu České neurologické společnosti za rok 2012. Přispěla do knih s problematikou chronické bolesti, cervikální myelopatie a neurofyziologie.\n\nV roce 2015 vydala jako hlavní autorka a editorka s kolektivem autorů prakticky zaměřenou publikaci \"Moderní farmakoterapie v neurologii\", která byla vyhodnocena Českou neurologickou společností jako nejlepší monografie roku 2015. V roce 2017 vyšlo aktualizované a upravené druhé vydání.\n\nSpolečně s Edvardem Ehlerem, Petrem Ridzoněm a kolektivem autorů vydala v roce 2019 publikaci \"Neuromuskulární choroby v kazuistikách\".\n\nV roce 2019 vydala jako editorka s kolektivem autorů a hlavní autorka dosud v literatuře ojedinělou monografii \"Spinální neurologie,\" která byla představena na Českém a slovenském neurologickém sjezdu.\n\nPracuje také jako recenzentka v českých i zahraničních časopisech (např. \"European Spine Journal, Spinal Cord\", \"Neuromodulation\").\n\nJejím dědem byl prof. MUDr. Jaroslav Teisinger, DrSc. (1902–1985), zakladatel českého pracovního lékařství, který vybudoval první Kliniku nemocí z povolání a první Ústav pracovního lékařství v Československé republice. \n\nJe také vnučkou spisovatele Františka Peigera a neteří rentgenologa Pavla Teisingera a Zdenky Teisingerové (mj. \"Človíčkova dobrodružství\", Praha: Albatros 2009; \"O Človíčkovi\"), respektive neteří akademické malířky, sochařky, grafičky a výtvarnice, prof. Adély Matasové. \n\nPratetou byla spisovatelka Fan Vavřincová (1917–2012), autorka televizních scénářů. Prapředek Václav Teisinger vybudoval v Praze zahradu Kanálka a podporoval domácí diletantské divadlo. Z rodu Teisingerů pocházela i manželka Josefa Mockera, českého architekta a restaurátora. K vzdálenějšímu příbuzenstvu patří také Jindřich Teisinger (1867-1942), c.k. generál, numizmatik a malíř.\n\nV minulosti byla členkou hudebních seskupení zabývajících se středověkou a barokní hudbou: Musica Kvinta Essentia, Kvinterna a Vaganti (nyní Vagantes). Věnuje se též zájmové výtvarné a literární činnosti. Po účasti na několika společných výstavách vydala u příležitosti druhé samostatné výstavy knihu poezie doprovázené obrazy. V roce 2016 vydala druhou básnickou sbírku, doplněnou vlastními grafikami a perokresbami. Na sklonku roku 2018 vydala třetí sbírku poezie s vlastními fotografiemi.\n\n"}
{"id": "910682", "url": "https://cs.wikipedia.org/wiki?curid=910682", "title": "Ebrary", "text": "Ebrary\n\nEbrary je online plno textová digitální knihovna obsahující přes 70 000 školních elektronických knih.\n\nEbrary bylo založeno v roce 1999 Christopherem Warnockem a Kevinem Sayarem. Samotná myšlenka, ale pochází již z roku 1988, kdy spoluzakladatel Christopher Warnock nemohl dohledat potřebné informace. A to z toho důvodu, že knihy potřebné k vyřešení jeho problému se nalézaly v různých patrech knihovny. To způsobovalo hlavní překážky k nalezení informací a také v řešení jeho problému. Později, až v roce 1998, se o problému v knihovně bavil se svým kamarádem ze střední školy Kevinem Sayarem, a společně se rozhodli, že ho vyřeší. Jako hlavní medium, které jim k tomu mělo posloužit, byl internet. Oba totiž věřili, že informace a knihy mají být dostupné online na internetu.\n\nV roce 1999 tedy založili ebrary, neboli placenou online databázi, která svým uživatelům umožňuje přístup k domácí i světové literatuře v plném znění. \nEbrary se jako průkopník v dané oblasti rozrostl napříč světem téměř do všech knihoven. \n\nV lednu roku 2011 získává ebrary společnost ProQuest.\n\nEbrary je rozděleno do několika placených sekcí, které jsou primárně určeny pro vysoké a střední školy, vlády, veřejnost ale i soukromý sektor a vydavatele.\n\n\"Ebrary Academic\" je polytematická kolekce s více než 80 000 odbornými elektronickými monografiemi (data jsou aktuální o lednu 2013). To vše z 16 klíčových oblastí aktuální zahraniční literatury. Ebrary Academic je nezbytná pro studium na vysoké škole a pro vědu a výzkum. Databáze pokrývá obory jako jsou ekonomie a obchod, humanitní vědy, biologie a fyzika, lékařství, informační technologie, inženýrství a technologie, sociální vědy, pedagogika. Můžeme zde nalézt jak produkci velkých a významných vydavatelů tak i menších nebo malých, ale důležitých vydavatelství (např. Cambridge University Press, Greenwood Press, MIT Press, Palgrave Macmillan a další). Nalezneme tady také zastoupení amerických a britských univerzit (Yale University Press, University of California Press, Oxford University Press, Cambridge University Press, Manchester University Press apod.). Počet nabízených titulů se neustále rozšiřuje o nová díla.\n\n\"Ebrary Corporate\" je databáze elektronických knih. Tedy digitální knihovna určenou pro firemní zákazníky (komerční I vládní organizace), ti do ní mají neomezený přístup.\n\n\"Ebrary Goverment\" představuje polytematickou kolekci přibližně 78 000 odborných elektronických monografií. Ty jsou pak zaměřeny na obory z oblasti ekonomie a maloobchodu, pedagogiky, inženýrství a technologie, environmentalistiky, zdravotnictví a medicíny, přírodní vědy, vojenství, politologie a sociální vědy. Vše je pak vydáváno pod významnými vydavatelstvími (např. AMACOM, MIT Press, Oxford University Press, Taylor & Francis, Wiley a další).\n\n\"Ebrary Public Library\" nabízí (k lednu 2013) přes 20 000 odborných monografií z různých oborů (včetně španělsky psaných děl). Obory, kterým se věnuje jsou: škola a studium (vzdělání, historie, jazyk a literatura, politologie, psychologie, sociální vědy a další), jako další odvětví oboru můžeme zařadit profesní vývoj (obchod, profesní vývoj, hledání zaměstnání, počítače, rozhovory a další), následuje umění a volný čas (umění, vaření, řemesla, literatuře, film, televise, zdraví, hudba, sport, cestování, společenské hry a další), poslední část je zastoupena praktickými dovednostmi (oprava a údržba, rodičovství, osobní finance, nemovitosti). Ebrary Public Library nabízí uživateli možnost sledovat danou problematiku ve více nezávazných zdrojích. Je mu umožněno doplnit zde své poznámky a také tisknout a ukládat části textů. Vše je dostupné formou předplatného na internetu. \n\n\"Ebrary High school\" přináší přes 9000 titulů, jejímž obsahem jsou nejrozmanitější obory jako: pedagogika, historie, anglický jazyk a literatura, politické vědy, psychologie, náboženství, přírodní vědy, společenské vědy včetně studijních příruček. Tato kolekce se zaměřuje na střední školy.\n\nProQuest STM package – Nabízí kvalitativní informativní zdroje. Optimální podmínky pro výzkum a vývoj v ČR.\n\nProQuest STM Package nabízí:\n\nProQuest central – Je dostupná řadě českých institucí, které si přístup zajistily z vlastních zdrojů.\n\nProQuest Central nabízí:\n\nInstituce zapojené pouze do projektu ProQuest STM Package:\n\nInstituce zapojené pouze do projektu ProQuest Central:\n\nInstituce zapojené do obou projektů:\n"}
{"id": "910687", "url": "https://cs.wikipedia.org/wiki?curid=910687", "title": "Novozélandská strana práce", "text": "Novozélandská strana práce\n\nNovozélandská strana práce (anglicky New Zealand Labour Party, maorsky Rōpū Reipa o Aotearoa) je levicová politická strana na Novém Zélandu. Je nejstarší stranou v zemi: byla založena 7. července 1916 spojením Socialistické strany a Sjednocené strany práce. Předsedkyní je od srpna 2017 Jacinda Ardern, která se v říjnu téhož roku stala premiérkou země. \n\nVládní stranou byla v letech 1935–1949, 1957–1960, 1972–1975, 1984–1990 a 1999–2008 (tehdy byla předsedkyní vlády Helen Clarková, nejdéle sloužící předsedkyně v dějinách strany). Od roku 2008 byla v opozici. V říjnu 2017 se opět stala vládní stranou.\n\nStrana má 56 000 členů, je členem Progresivní aliance.\n\n\n"}
{"id": "910689", "url": "https://cs.wikipedia.org/wiki?curid=910689", "title": "Fotbalista roku (Lichtenštejnsko)", "text": "Fotbalista roku (Lichtenštejnsko)\n\nV Lichtenštejnsku bylo ocenění Fotbalista roku udělováno v sezónách 1980/81 až 2007/08 vždy na konci ročníku. Od roku 2009 je organizuje Lichtenštejnský fotbalový svaz jako LFW-Award, jehož součástí jsou kategorie \"Fotbalista roku\", \"Mladý hráč roku\" a \"Trenér roku\".\n\nV roce 2008 se Brazilec Odirlei de Souza Gaspar stal prvním vítězem, který nepocházel z Lichtenštejnska.\n\n\n\n\n"}
{"id": "910690", "url": "https://cs.wikipedia.org/wiki?curid=910690", "title": "Duplín", "text": "Duplín\n\nDuplín je obec na Slovensku v okrese Stropkov. První zmínka o obci je z roku 1379.\nNa modrém štítu je vyobrazen sadař v bílém se zlatými vlasy, páskem a botami. V pravé ruce drží zlatou sazenici stromku, v levé zlatou motyku.\n\n"}
{"id": "910692", "url": "https://cs.wikipedia.org/wiki?curid=910692", "title": "Čegarská bitva", "text": "Čegarská bitva\n\nČegarská bitva (srbsky чегарска битка/čegarska bitka) se odehrála 31. května 1809, během tzv. prvního srbského povstání. Srbští vzbouřenci se střetli s osmanským vojskem v blízkosti kopce Čegar, nedaleko od města Niš.\n\nProti 16 000 srbských sedláků, kteří plánovali obsazení Niše a dále postup směrem do oblasti Kosova a dnešní Severní Makedonie stálo 20 000 tureckých vojáků. V čele Srbů stál vojvoda Stevan Sinđelić.\n\nBitva skončila po dlouhém boji vítězstvím turecké armády. Tehdejší vůdce srbských povstalců Karađorđe po této bitvě musel opustit ideu, že nově vzniklý srbský stát by mohl zahrnovat i oblast okolí Niše a Leskovce.\n\nZ těl mrtvých srbských vzbouřenců byly uřezány hlavy a pro výstrahu vsazeny do sloupu, který se nacházel na jižním okraji Niše, při cestě směrem k Cařihradu. Dodnes je tento sloup dochován jako tzv. ćele kula (věž lebek) a patří k unikátním srbským i evropským památkám.\n\nBitva na vrchu Čegar se stala v jižním Srbsku symbolem boje proti turecké nadvládě. Na místě bitvy se dnes nachází památník.\n"}
{"id": "910693", "url": "https://cs.wikipedia.org/wiki?curid=910693", "title": "Černý hřebec", "text": "Černý hřebec\n\nČerný hřebec (\"The Black Stallion\") je dobrodružný románový cyklus amerického spisovatele Waltra Falreyho, jehož hlavním hrdinou je hřebec Black a jeho potomci. První díl vyšel roku 1941 a měl obrovský úspěch. Proto Farley napsal pokračování a cyklus se pak postupně rozrostl na dvacet svazků..\n\n\n\n\nKniha vyprávi dobrodružný příběh o vzniku přátelství chlapce Aleka a černého hřebce. Alek se vrací domů z prázdnin v Indii, kde byl u svého strýce, a při svých toulkách po lodi narazí na krásného černého hřebce Shetana. Pak dojde k bouři a loď ztroskotá. Hřebec zachrání chlapci život, když s ním doplave na malý pustý ostrov. Alek dá hřebci jméno Black a když jsou zachráněni, chce se stát žokejem a začne hřebce v New Yorku společně s bývalým žokejem Henrym trénovat. Protože není znám hřebcův původ, nemůže být přihlášen do oficiálního dostihu. Může se však zúčastnit závodu se dvěma šampióny USA, který se jede proto, aby se určilo, kdo z těch dvou je lepší. Black překvapivě v závodě zvítězí a získá pověst nejrychlejšího koně v USA.\nZpráva o vítězství Blacka oblétne rázem celý svět a pro koně si přijde jeho pravý majitel, arabský náčelník Abu Ja' Kub ben Ithak. Ten si hřebce odveze. Alek s Henrym a s bohatým chovatelem koní Volencem. V Arábii Alek pomůže Ishakovi nalézt pravého vraha Abd-al-Rahmana, který z tohoto činu podezíral právě Ishaka. Alek pak s Blackem vyhraje dostih a rozhodne se odjet domů s tím, že Blackovi je u Ishaka lépe. Ten Alekovi slíbí, že mu daruje první Blackovo hříbě.\nIshak skutečně pošle Alekovi Blackovo první hříbě, které dostane jméno Satan. Satan je ale ke všem okolo zlý a nedůvěřivý a chová se nepředvídatelně. Henry se snaží koně zkrotit a přiváže ho ke stromu. Satan jej srazí a přeskočí plot. Délka lana však na takový skok nestačí a Satan se začíná dusit. Alek jej zachrání a Satan k němu přilne, Henryho však nenávidí a zároveň se ho bojí. Má strach i z bičíků, které se při tréninku koní používají. Přesto dokáže svůj strach překonat a vyhraje s Alekem důležitý dostih.\n"}
{"id": "910695", "url": "https://cs.wikipedia.org/wiki?curid=910695", "title": "Krišľovce", "text": "Krišľovce\n\nKrišľovce jsou obec na Slovensku v okrese Stropkov. První zmínka o obci je z roku 1567.\n\n"}
{"id": "910700", "url": "https://cs.wikipedia.org/wiki?curid=910700", "title": "Lomné", "text": "Lomné\n\nLomné je obec na Slovensku v okrese Stropkov. První zmínka o obci je z roku 1369.\n\n"}
{"id": "910703", "url": "https://cs.wikipedia.org/wiki?curid=910703", "title": "Krušinec", "text": "Krušinec\n\nKrušinec je obec na Slovensku v okrese Stropkov. První zmínka o obci je z roku 1543.\n"}
{"id": "910704", "url": "https://cs.wikipedia.org/wiki?curid=910704", "title": "Kerka", "text": "Kerka\n\nKerka může znamenat:\n\n\n\n"}
{"id": "910707", "url": "https://cs.wikipedia.org/wiki?curid=910707", "title": "2. československá fotbalová liga 1975/76", "text": "2. československá fotbalová liga 1975/76\n\nV soubojích 44. ročníku druhé nejvyšší fotbalové soutěže – 2. československé fotbalové ligy 1975/76 – se utkalo 16 mužstev každý s každým dvoukolovým systémem podzim–jaro. Tento ročník začal v sobotu 9. srpna 1975 a skončil v sobotu 12. června 1976.\n\nPoznámky:\n\n"}
{"id": "910710", "url": "https://cs.wikipedia.org/wiki?curid=910710", "title": "Miloslav Kříž", "text": "Miloslav Kříž\n\nMiloslav Kříž (29. května 1924 – 20. května 2013) byl československý basketbalista, poté i trenér a sportovní funkcionář.\n\nByl dlouholetý trenér žen Sparty Praha (13 ročníků 1. ligy) a reprezentačního družstva žen Československa, prezident BC Sparta Praha (1990–1992), patří mezi nejvýznamnější sportovní funkcionáře československé sportovní historie v mezinárodním měřítku. V letech 1956 až 2000 působil ve významných funkcích v mezinárodní basketbalové federaci FIBA a její evropské zóně FIBA Europe, z toho v letech 1980 až 1990 byl členem Světového vedení FIBA a předsedou Světové ženské komise FIBA. V roce 1957 vedl komisi FIBA a předložil návrh na organizaci basketbalových klubových pohárů v Evropě.\n\nNa devátém zasedání Světového vedení FIBA (Mezinárodní basketbalová federace) byl oceněn jeho významný podíl na činnosti, propagaci a rozvoji světového a evropského basketbalu Řádem FIBA „Za zásluhy o rozvoj světového basketbalu“.\n\nOd roku 1970 po dobu téměř 15 let působil ve funkci vedoucího sportovní redakce Československé tiskové kanceláře (ČTK).\n\n\n\n\n\n"}
{"id": "910713", "url": "https://cs.wikipedia.org/wiki?curid=910713", "title": "Fotbalista roku (Ghana)", "text": "Fotbalista roku (Ghana)\n\nV Ghaně ocenění Fotbalista roku uděluje Fotbalová asociace Ghany.\n\n"}
{"id": "910714", "url": "https://cs.wikipedia.org/wiki?curid=910714", "title": "Operace Kingpin", "text": "Operace Kingpin\n\nOperace Kingpin nebo Ivory Coast byla operace vojenského komanda americké armády v roce 1970 během Války ve Vietnamu, s cílem osvobodit zajaté americké vojáky ze severovietnamského tábora válečných zajatců Son Tay. \n\nRoku 1970 objevil průzkumný bezpilotní letoun tábor válečných zajatců západně od Hanoje. Byl to tábor Son Tay, který sloužil jako přijímací středisko pro neslavné vězení, přezdívané Hanoj Hilton. Z vyhodnocení průzkumných fotografií vyplynulo, že v táboře je drženo asi 50 amerických vojáků. Plukovník zelených baretů Arthur D. Simons naplánoval provedení humanitární operace. Přihlásilo se cca 500 dobrovolníků, z nichž byl vybrán speciální tým, který tvořilo několik desítek amerických veteránů. Každý z nich měl několik let zkušeností z bojů v jihovýchodní Asii. Na letecké základně na Floridě byl postaven model zajateckého tábora v měřítku 1:1. Zde byl několik měsíců prováděn trénink zamýšlené operace. Kapitán Dick Maedows vymyslel speciálně pro tuto akci taktiku, která měla simulovat havárii vrtulníku přímo uprostřed táborového komplexu. Zároveň měly být provedeny klamné letecké údery na Hanoj.\n\nOperace, kterou osobně schválil prezident Richard Nixon, byla provedena 21. listopadu 1970. Útok šel podle plánu, důležité body američané neutralizovali bez vlastních ztrát. Američtí zajatci se v táboře ale nenacházeli. Později vyšlo najevo, že všichni vězni byli pravděpodobně z důvodu rizika povodně ještě před operací přestěhováni jinam. Během akce byl sestřelen pouze jeden letoun typu F-105G Wild Weasel. Jinak se celý tým vrátil kompletní. Přesto americká veřejnost považovala akci za selhání.\n\nVe skutečnosti byla operace určitým způsobem úspěšná. Severovietnamské vedení zjistilo, že jejich zajatecké tábory mohou být ohrožovány podobnými operacemi. Proto se snažilo soustředit veškeré americké válečné zajatce do vězení Hoa Loa v Hanoji. To sice vedlo k přeplnění vězení, ale na druhou stranu získali vězňové určitou psychologickou výhodu, protože nebyli drženi v samovazbě. Další úspěch operace představovalo to, že severovietnamský režim si nemohl dovolit příliš týrat vězně, protože případně osvobození vyhublí a zranění váleční zajatci by mohli být využiti v USA v rámci válečné propagandy. Živí váleční zajatci mohli naopak sloužit severovietnamskému vedení jako užitečný trumf pro mírové rozhovory.\n\n"}
{"id": "910717", "url": "https://cs.wikipedia.org/wiki?curid=910717", "title": "Národní fotbalová liga 1975/76", "text": "Národní fotbalová liga 1975/76\n\nV soubojích 7. ročníku Národní fotbalové ligy 1975/76 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nJiří Berousek (-/0/-),\nJosef Kružberský (-/0/-) –\nMiroslav Beinhauer (-/2),\nJiří Březina (-/1),\nChristos Čandas (-/0),\nFrantišek Čuda (-/1),\nJosef Drastík (-/0),\nJiří Dundr (-/0),\nErich Hartoš (-/0),\nFrantišek Jelínek (-/0),\nZdeněk Knopp (-/0),\nLuděk Laryš (-/0),\nVerner Lička (-/6),\nFrantišek Metelka (-/3),\nFrantišek Moc (-/0),\nPetr Ondrášek (-/0),\nLuděk Pečenka (-/2),\nEmil Peterek (-/6),\nPavel Pivovarský (-/0),\nJiří Pospěch (-/0),\nJaroslav Rovňan (-/5),\nPetr Skoumal (-/13),\nJiří Stanovský (-/0),\nJiří Tomeček (-/0) –\ntrenér Evžen Hadamczik, asistent a vedoucí mužstva Karel Větrovec\n\n\n"}
{"id": "910719", "url": "https://cs.wikipedia.org/wiki?curid=910719", "title": "Summerhill", "text": "Summerhill\n\nSummerhillská škola je nezávislá britská internátní škola, založená v roce 1921 Alexanderem Sutherlandem Neillem na základě přesvědčení, že vzdělávání by mělo být prováděno tak, aby bylo přizpůsobeno spíše dítěti než komukoliv jinému v procesu vzdělávání. Funguje jako demokratické společenství. Provoz školy je projednáván ve školních shromážděních, kterých se může účastnit každý, zaměstnanci stejně jako žáci, a na kterých má každý stejný hlas. Tato setkání slouží jako zákonodárný i soudní orgán. Členové komunity mají svobodu dělat to, co chtějí, pokud svými kroky nezpůsobí žádnou škodu jiným lidem, v souladu s Neillovým principem „svoboda, nikoli svévole“. To se týká také svobody žáků vybrat si, kterých lekcí (pokud vůbec) se zúčastní.\n\nPřestože oficiální založení školy můžeme pravděpodobně datovat do následujících let, škola sama byla založena roku 1921, který bereme jako rok jejího vzniku. Summerhillská škola byla založena v roce 1921 Neillem v Hellerau u Drážďan v Německu jako součást Neue Schule („Nová škola“). Nicméně Neill byl nespokojen s jejím étosem Neue Schule, a proto ji přestěhoval do Sonntagbergu v Rakousku. Vzhledem k nepřátelství místních obyvatel se přestěhovala znovu roku 1923 do Lyme Regis v Anglii.\n\nDům v Lyme Regis byl nazýván Summerhill, a to se stalo jménem školy. V roce 1927 se znovu přestěhovali do současného sídla v Leistonu v anglickém hrabství Suffolk. To se během druhé světové války opět, ale jen dočasně přesunulo do Ffestiniog ve Walesu, a to proto, aby budovy mohly být použity jako tréninkový tábor britské armády. Po Neillově smrti v roce 1973 byl až do roku 1985 veden jeho manželkou Enou. Dnes je zde internátní a denní škola sloužící základnímu i střednímu vzdělávání v demokratickém stylu. Školu dnes vede Neillova dcera, Zoe Neill Readhedová.\n\nSummerhill je známý svou filozofií, že děti se učí nejlépe, pokud jsou osvobozeny od donucování. Všechny lekce jsou volitelné a žáci si mohou vybrat, jak naloží se svým časem. Neillův Summerhill je založen s přesvědčením, že „funkcí dítěte je žít svůj vlastní život – nikoli život, o kterém si jeho nervózní rodiče myslí, že by mělo žít, a také ne život podle účelů vychovatele, který si myslí, že je zná nejlépe.“\n\nJako doplněk ovládnutí svého volného času se mohou žáci účastnit samosprávného společenství školy. Školní shromáždění se konají třikrát týdně. Žáci i zaměstnanci zde mají rovný hlas při rozhodnutích, která ovlivňují jejich každodenní život, diskutují o problémech a vytvářejí či mění školní řád. Pravidla odsouhlasená na těchto shromážděních jsou široká – od sjednání přijatelného času odchodu do postele až po povolení nahoty kolem bazénu a ve třídě. Schůzky jsou také příležitostí pro komunitu hlasovat o postupu u nevyřešených konfliktů, jakými jsou pokuty za krádež (obvykle je pokutou povinnost zaplatit způsobenou škodu).\n\nPři vytváření svých pravidel a udílení sankcí školní setkání obecně uplatňuje zásady A. S. Neilla „Svoboda, nikoli svévole“ (napsal knihu se stejným názvem). Základem je, že můžete dělat, co si přejete, pokud to nezpůsobí újmu ostatním. Proto máte možnost v areálu školy klít, jak se vám líbí, ale někomu nadávat je svévole. Nade vším jsou tyto hlavní zásady: demokracie, rovnost a svoboda. S nimi škola Summerhill pracuje.\n\nV Summerhillu používají dva hlavní způsoby řešení sporů.\n\nV první úrovni by měl stěžovatel jít za veřejným ochráncem práv k vyřešení konfliktu. Veřejní ochránci práv jsou voleni výborem starších členů komunity, jejichž úkolem je zasahovat do sporů. Jedna strana sporu požádá veřejného ochránce práv o pomoc ve své věci. Často vše, co musí veřejný ochránce práv udělat, je napomenout někoho, aby skončil s obtěžováním. Někdy, pokud je rozepře složitější, musí veřejný ochránce dělat prostředníka. Pokud konflikt nelze vyřešit neprodleně, nebo pokud je napomenutí veřejného ochránce práv ignorováno, může být případ předložen školnímu shromáždění.\n\nVe zvláštních případech shromáždění někdy určuje jedinci svého vlastního „speciálního“ veřejného ochránce práv, který se zabývá jen případy jedné osoby. To se obvykle stává, pokud je konkrétní dítě obětí soustavné šikany, nebo má problémy s jazykem. (V takovém případě je to někdo, kdo ovládá oba jazyky, např. angličtinu a jazyk daného dítěte.)\n\nSoudní dvůr je školní shromáždění, které se zabývá lidmi, kteří porušují školní pravidla. Někdy je to samostatné shromáždění soudního dvora, jindy jsou zákonodárné i soudní jednání spojeny. To je samo o sobě věcí, která může být rozhodnuta na shromáždění.\n\n„Případ“ k soudnímu dvoru přináší jedna osoba nebo skupina lidí. Osoba podávající žalobu u soudního výboru předloží problém, předseda se zeptá obviněných, jestli to udělali a mají-li k tomu co říct, pak volá za případné svědky. Jestli se obviněný přiznává k přestupku nebo jsou spolehlivé svědecké výpovědi, předseda vyzve k předložení návrhů. Potom je pro obecenstvo otevřena diskuse.\n\nPokud není žádný jasný důkaz o tom, kdo je vinen (například v případě nepozorované krádeže), je často jmenován „vyšetřovací výbor“. Vyšetřovací výbor má pravomoc k prohledání ubytovacích pokojů nebo skříněk a vyptávání se lidí. Pokud získají nějaké nové důkazy, vrátí věc k dalšímu projednání. V obci tak malé, jako Summerhill, málo událostí proběhne zcela bez povšimnutí, a záležitosti jsou obvykle rychle vyřešeny.\n\nJakmile se zjistí, že nějaká osoba porušila pravidla, musí shromáždění navrhnout a následně odhlasovat pokutu. U většiny školních pravidel je nařízena „standardní pokuta“ pro jejich porušení, poněkud odpovídající soudní trestní sazbě, ale může ještě být navržena odlišná pokuta. Pokuty mohou zahrnovat „důrazné varování“, které udílí předseda, peněžité pokuty, ztrátu výsad (například, že nemohou chodit mimo školu na vycházky, nebo chodí jako poslední, když se podává oběd) nebo „pracovní pokuta“, sběr odpadků po stanovenou dobu nebo podobné pracovní činnosti ve prospěch komunity. V případě krádeže je obvykle považováno za dostatečné, aby zloděj vrátil to, co bylo ukradeno. Ačkoli se také objevily některé vzácné případy, kdy odcizená movitost již není v držení zloděje. V těchto případech je zloděj potrestán jednou ze dvou vážnějších pokut a dotázán, kam předal majetek, který ukradl.\n\nAčkoli Neill byl zaměřený na sociální rozvoj dětí více než na jejich akademický rozvoj, má přesto Summerhill některé důležité odlišnosti v přístupu k výuce. V Summerhillu neexistuje pojem „ročník“ nebo „forma vzdělávání“. Místo toho jsou děti umístěny v souladu s jejich schopností v daném předmětu. Není neobvyklé, aby v jedné třídě byli žáci velmi různého věku, nebo aby žáci ve věku 13 nebo 14 let složili maturitní zkoušku. Tato soustava odráží přesvědčení, že děti by měly pokračovat svým vlastním tempem, spíše než aby musely splňovat stanovené standardy pro určitý věk.\n\nJsou zde také dvě učebny, které působí na základě „drop-in“ (poraď si sám) po celý nebo část dne: dílna a umělecké centrum. Do těchto tříd s dohledem může přijít každý, aby na něčem pracoval. Děti si obyčejně hrají s dřevěnými hračkami (většinou meče nebo zbraně), které si samy vyrobily, a mnoho nábytku a dekorací ve škole bylo také vytvořeno studenty.\n\nDěti v Summerhillu jsou zařazeny v jedné z pěti skupin, které odpovídají budovám, v nichž jsou ubytovány. Umístění je obvykle rozhodnuto na začátku pololetí ředitelem, s přihlédnutím k věku dítěte. V praxi mohou mít mladší děti přednost, jestliže by moc dlouho čekaly na místo, v případě, že mají více přátel ve vyšší skupině nebo v případě, že vykazují znaky zralosti příslušníka vyšší skupiny.\n\nNěkterá školní pravidla se týkají speciálně určité věkové skupiny, například nikdo cizí nesmí jezdit na kole dětí z domu San, a jen děti z domu Bouda a Vagony mohou zakládat táborové ohně. Pravidla o tom, kdy děti musí jít spát, jsou také podle věkové skupiny. V ložnici obvykle bydlí čtyři nebo pět dětí.\n\nKaždý z internátních domů (s výjimkou vagonů, viz níže) má „rodiče domu“, zaměstnance, jehož povinností je pastýřská péče. Mezi povinnosti rodiče domu patří praní prádla jejich svěřenců, ošetření drobných poranění a bolístek, při závažnějších onemocněních je vzít k lékaři nebo do nemocnice a poskytovat obecnou emocionální podporu. V závislosti na věkové skupině jim mohou také vyprávět pohádky na dobrou noc, opatrují jejich cennosti, doprovází je do města užívat si kapesného nebo mluvit jejich jménem na zasedáních.\n\nVěk přibližně 6–8 let.\n\nBudova San je přístavba v blízkosti učeben prvního stupně. Její název je odvozen od skutečnosti, že byla původně postavena jako sanatorium. Když se ukázala být nedostatečně využitá jako samostatné zdravotnické zařízení, byla předána k ubytování nejmenších dětí a rodiče domu. Předtím byly děti ze San ubytovány v hlavní budově školy a budova San se užívala jako knihovna. Pak se přestěhovaly zpátky a nyní v jejich pokojích bydlí děti z Chalupy.\n\nZákony školy obecně chrání děti ze San tak, že jim znemožňují zapojovat se do některých nebezpečných činností a brání starším dětem je šikanovat, podvádět nebo jinak zneužívat jejich mladší spolužáky. Děti ze San mají právo přednášet své případy na začátku školního shromáždění nebo může jiný žák nebo učitel přednášet záležitost či záležitosti jejich jménem.\n\nDěti ze San mohou spát v pokojích chlapci i dívky pohromadě, zatímco starší děti každé pohlaví odděleně.\n\nVěk přibližně 9–10 let.\n\nDěti z Chalupy byly původně umístěny ve staré Neillově chalupě, která je na okraji školního pozemku. Na nějakou dobu San zcela nahradil Chalupu, ale nyní děti z Chalupy bydlí v hlavní budově školy.\n\nVěk přibližně 11–12 let.\n\nDěti z Domu jsou ubytovány v hlavní budově školy, nazvané jednoduše „Dům“.\n\nVěk přibližně 13–14 let.\n\nBoudy (jsou dvě, chlapecká a dívčí) jsou malá stavení, říká se jim tak pro určitou zchátralost jejich původní stavby. Budovy od té doby prošly rekonstrukcí.\n\nOd dětí ve věku Boudy a výše se očekává, že se budou aktivněji podílet na chodu školy, stanou se členy výborů, budou předsedat jednání jako veřejný ochránce práv při řešení sporů a jednáních při školních shromážděních. Samozřejmě, že mladší děti mohou přijmout většinu z těchto rolí, pokud si to přejí, a žádné z nich nejsou povinné ani pro starší děti.\n\nVěk přibližně 15 let a výše.\n\nStavby Vagonů jsou podobné stavbám Bud, jen větší. Původně to opravdu byly přestavěné železniční vozy. Při poslední rekonstrukci chlapecký vagon dostal kuchyňský kout a dívčí vagon dostal společenskou místnost a sprchový kout. (Ostatní koupelny ve škole mají pouze vanu.) Kterékoli zařízení mohou používat obě pohlaví.\n\nDěti z Vagonů mají každé svůj pokoj a nepečují o ně rodiče domu. Namísto toho se očekává, že si vyperou své prádlo a obecně se o sebe postarají, ačkoli je tam řada zaměstnanců, kteří se starají o děti z Vagonů, které onemocní. Ty pak mají možnost, pokud potřebují radu dospělého nebo lékařskou pomoc, poradit se s rodiči domu Boudy.\n\n\nSummerhill nemá zcela ideální vztah s britskou vládou a je stále nejvíce prověřovanou školou v zemi. Během roku 1990 byl prověřován devětkrát. Později se ukázalo, že to bylo proto, že OFSTED („Úřad pro standardy ve vzdělávání“) zařadil Summerhill na tajný seznam 61 nezávislých škol, označené jako TBW (\"to be watched\" – k dalšímu sledování).\n\nV březnu 1999 následovala velká kontrola z OFSTEDu, po níž ministr školství a zaměstnanosti David Blunkett vydal škole upozornění na nedostatky, spojené se záležitostí vedení vyučování při nepovinných hodinách. Nedbání na takovéto upozornění ve lhůtě šesti měsíců obvykle vede k uzavření školy, ale Summerhill se rozhodl napadnout upozornění u soudu. Případ se dostal ke speciálnímu vzdělávacímu soudnímu dvoru v březnu 2000, kde škola byla zastupována významnými obhájci zabývajícími se lidskými právy Geoffreym Robertsonem, QC, a Markem Stephensem. Čtyři dny před slyšením se vládní případ zhroutil a bylo dohodnuto vypořádání. Žáci, kteří se účastnili slyšení, ten den převzali soudní síň a konali školní shromáždění, na kterém diskutovali o tom, zda mají přijmout dohodu. Jednomyslně si odhlasovali, že tak mají učinit.\n\nPodstata vypořádání byla významně širší, než by mohl rozhodnout soudní orgán samotný. Soudní dvůr měl pouze pravomoc ke zrušení upozornění na nedostatky, zatímco vypořádání vytvořilo ustanovení pro Summerhill, podle kterého má být prověřován s ohledem na jeho filozofii a hodnoty. To znamená, že hlas dítěte má být zahrnut do inspekce prostřednictvím společných shromáždění a dalšími způsoby, a že dva poradci ze školy, a jeden z DfE (britského ministerstva školství) budou inspektory doprovázet, aby inspekce respektovala cíle a hodnoty školy. Škola byla první v Anglii, kde děti mají právo na to, aby na formální schůzce s inspektory vyjádřily své názory. Poradci DfE se stali prof. Paul Hirst a prof. Geoff Whitty, ředitel Institutu vzdělávání, který je nyní řídícím orgánem OFSTEDu.\n\nPrvní úplná inspekční zpráva od sporné zprávy za rok 1999 byla zveřejněna v roce 2007. V roce 2007 byla provedena inspekce v rámci stanovené soudní dohody, a byla obecně pozitivní, a to i v oblastech dříve kritizovaných ve zprávě z roku 1999. Škola tvrdí, že od předešlé inspekce nezměnila svůj přístup. Poslední úplná inspekce provedená 5. října 2011 došla k závěru, že škola je vynikající ve všech oblastech s výjimkou výuky, která byla považována za dobrou, a ne vynikající kvůli problémům při posuzování.\n\nV únoru 2013 DfE oznámil škole, že jednostranně vypovídají soudní dohodu, protože podle OFSTEDu nyní škole porozuměli a nepotřebují inspekční procedury, aby bylo zajištěno spravedlivé kontroly. Škola při jejich setkání s hlavním inspektorem škol, sirem Michaelem Wilshawem, 13. února 2013 poslala důkazy a otázky Výběrové komisi pro vzdělávání. Jako důkaz cituje člena Výběrové komise, který vyjádřil šok z procedurálních nedostatků, které OFSTEDu zabraňují učit se ze svých chyb.\n\nSummerhill at 70, z redakce Channel 4, pořad Cutting Edge, dokumentární seriál, byl vysílán dne 30. března 1992.\n\n2008 televizní produkce Summerhill, vysíláno na BBC1 a CBBC jako seriál a na BBC Four jako jednorázová dramatizace. Byla natočena v Summerhillu a představila silně beletrizovanou verzi soudního případu z roku 2000 a událostí, které k němu vedly. Mnoho záběrů bylo pořízeno přímo v Summerhill a využívá žáky jako kompars. Výroba předložila přehnaně pozitivní pohled na školu, protože režisér Jon East chtěl zpochybnit stávající model školy, jak je předváděn v populární kultuře. Za film získal dvě ceny BAFTA (British Academy of Film and Television Arts), z toho jednu za scénář od Alisona Hume.\n\nTrust byl založen v roce 2004 Timem Brighousem, Tomem Contim, Billem Nighym, Markem Stephensem a Geoffreym Robertsonem QC za cílem získávání finančních prostředků na stipendia a pro podporu demokratického vzdělávání po celém světě. Vydává elektronický zpravodaj a pořádá fundraisingové akce. Výběrová komise školních dětí nazvaná Komise pro vnější záležitosti v průběhu let, které uběhly od soudního řízení, prosazuje Summerhill s podporou Trustu jako případovou studii pro děti ve státních školách, pro učitele a vzdělavatele ve školách, konferencích a na různých akcích. Mají spustit plně demokratická shromáždění v budovách Parlamentu a Londýnské radnice. Chystají lobbovat u čtyřech hlavních inspektorů škol prostřednictvím Výběrové komise pro vzdělávání za posílení významu práv dětí ve školách a při školních inspekcí. Dělají projevy na konferencích ministrů školství při UNESCO, agitují a protestují ve Zvláštní konferenci OSN o právech dítěte v New Yorku. Převzali aktivní roli v poradenství a účastní se akcí za práva dětí podle článku 12. Pokračují ve spolupráci se školami, vysokými školami a univerzitami.\n\n\"Nejzlobivější holka\" od Enid Blytonové je seriál, který se odehrává ve smyšlené škole Whyteleafe, která je v mnohém podobná Summerhillu. Ve Whyteleafe děti vytvářejí pravidla a pořádají setkání za účelem jejich projednávání a přizpůsobují je. Učitelé děti netrestají, jsou přezkoumány a potrestány svými spolužáky při školních shromážděních.\n\nSeriál \"Letopisy Narnie\" od C. S. Lewise krátce satirizuje progresivní přístupy ke vzdělávání na internátní škole, která se jmenuje Dům pokusů. Popis této školy se poněkud podobá v některých rysech Summerhillu.\n\nKniha \"Inspekce Ostrova\" (Inspecting The Island) od Hyldy Simsové se odehrává ve smyšlené škole Coralford založené na příběhu Summerhillu.\n\nV knize \"Rosemary čeká děťátko\" (Rosemary’s baby) hlavní postava ztvárněná Miou Farrowovou čte kopii Neillovy knihy o Summerhillu.\n\n"}
{"id": "910722", "url": "https://cs.wikipedia.org/wiki?curid=910722", "title": "Morten Wieghorst", "text": "Morten Wieghorst\n\nMorten Wieghorst (* 25. února 1971, Glostrup, Dánsko) je bývalý dánský fotbalový záložník, který ukončil kariéru v roce 2005 v dánském klubu Brøndby Kodaň. V roce 2003 získal v Dánsku ocenění Fotbalista roku. Svou hráčskou kariéru strávil v Dánsku a ve Skotsku. V současnosti je fotbalovým trenérem, dělá asistenta hlavnímu trenérovi Michaelu Laudrupovi v anglickém klubu Swansea City.\n\nPůsobil v dánském reprezentačním výběru U21, v němž odehrál 6 zápasů a gólově se neprosadil. Debutoval 17. října 1990 proti San Marinu (výhra 3:0)\n\nV A týmu Dánska zažil debut 17. srpna 1994 v utkání s Finskem (výhra 2:1, vstřelil při své premiéře jeden gól). Na Poháru krále Fahda 1995 v Saúdské Arábii získal s týmem prvenství, Dánsko porazilo ve finále Argentinu 2:0. Morten vstřelil na turnaji jeden gól v zápase se Saúdskou Arábií (výhra Dánska 2:0).\n\nCelkem odehrál v dánském národním A-týmu 30 zápasů a vstřelil 3 góly.\n\nÚčast Mortena Wieghorsta na vrcholových turnajích:\n\nWiehorst působil v dánském FC Nordsjælland jako asistent i jako hlavní trenér. Poté převzal dánskou reprezentaci do 21 let (vedl ji v letech 2011–2013). Následně dostal nabídku ze Swansea City, kterou 7. února 2013 přijal a stal se asistentem bývalého vynikajícího dánského reprezentanta Michaela Laudrupa.\n\n"}
{"id": "910725", "url": "https://cs.wikipedia.org/wiki?curid=910725", "title": "Zelené barety", "text": "Zelené barety\n\nZelené barety je neoficiální název používaný pro některé speciální jednotky (Special Forces) Armády Spojených států amerických. Jejich základna Fort Bragg se nachází ve městě Fayetteville v Severní Karolíně. Oficiální motto jsou slova \"De opresso Liber\" (osvobodit utlačované).\n\nJednotku založil plukovník Aaron Bank dne 19. června 1952. Získala nepřesný název 10. SFGA (Special Force Group Airborne). Prvními členy byli veteráni z druhé světové války, bývalí členové rangers a výsadkáři, přičemž zpočátku se jednalo o 2300 vojáků. Mezi hlavní úkoly patřil průnik na nepřátelské území buď po zemi, vzduchem nebo po moři a následný partyzánský boj proti nepříteli, popř. provádění tajných operací. Vojáci musí být schopni přežít v nepřátelském území i několik měsíců bez dodávek zásob.\n\nV roce 1953 byla 10 SFGA rozdělena do dvou jednotek. Jedna byla poslána do Západního Německa do města Bad Tölz, zatímco druhá zůstala na základně Fort Bragg a byla přejmenována na 77 SFGA. Dvě školicí skupiny byly poslány do Japonska a prováděly mise v jihovýchodních asijských zemích, mezi nimž byl i Jižní Vietnam. V roce 1957 byla z těchto dvou skupin vytvořena 1 SFGA se sídlem na Okinawě.\n\nV roce 1960 byla 77 SFGA přejmenována a dále označována jako 7 SFGA. Ve stejném roce základnu Fort Bragg navštívil prezident John F. Kennedy. Na žádost vojáků jim bylo dovoleno nosit zelené barety, od čehož pochází název.\n\nV roce 1971 se snížil počet jednotek a změnil tréninkový program. V červenci 1971 byla zřízena protiteroristická jednotka 1 SFOD, někdy nazývaná „Delta Force“. Pro stejné účely byla založena v roce 1977 jednotka s názvem „Blue Light“, která byla o rok později rozpuštěna.\n\nPo roce 1980 byly jednotky nasazeny na několika místech po celém světě. Část misí se změnila na mírové a humanitární mise.\n\nZelené barety byly zapojeny do akcí během Války ve Vietnamu, stejně jako do konfliktů v Iráku, Bosně, Afghánistánu, Haiti a Panamě. V závislosti na politice a zájmech USA tyto jednotky pomáhaly dokončit převrat nebo podporovaly povstalce.\n\nPři náboru je důležitá především kvalita, nikoliv kvantita. Vojáci se musí naučit: vojenské řády, práci s mapou, zásady hlídkování, plánování, velení, provádění přepadů a střelbu. Dále musí znát: vojenskou techniku, zbraně, vybavení, orientaci v terénu. Prodělávají fyzickou přípravu, parašutistický výcvik, výcvik pro odstřelovače, zdravotní školení a taktický výcvik pod palbou ostrou municí. Mezi další vzdělávání patří způsoby pronikání na nepřátelské území, výuka jazyků, zvyků a kultury různých oblastí světa. Vojáci projdou kurzem SERE (přežití, únik, odolnost a útěk). Učí se jak vyrobit jednoduchý kompas, jednoduché zbraně, uplést lano, jak získat potravu apod.\n\nJednotka je rozdělena do skupin. Každou skupinu tvoří několik osob až několik desítek osob. Standardní skupinu tvoří tzv. velká čtyřka „Big Four“ a dalších 8 specialistů. Velkou čtyřku tvoří: velitel, zástupce velitele, zpravodajský seržant a asistent velitele.\n\nZbývajících osm členů jsou specialisté ve čtyřech oblastech:\n\nSpecialista na zbraně musí být schopen zvládnout všechny typy zbraní, se kterými bude muset vypořádat s při výkonu služby. Ženista prochází kurzem, kde je seznámen s elektrotechnikou, stavebnictvím apod. Pokud je oblast, ve které skupina působí, např. zasažena hurikánem, musí být ženisté schopni pomoci místnímu obyvatelstvu. Zdravotníci musí být schopni poskytnout první pomoc, stabilizovat raněné, organizovat evakuaci, a pokud je to nutné diagnostikovat a léčit pacienty.\n\n"}
{"id": "910730", "url": "https://cs.wikipedia.org/wiki?curid=910730", "title": "Flemming Ahlberg", "text": "Flemming Ahlberg\n\nFlemming Ahlberg (* 23. listopadu 1946, Jægersborg, Dánsko) je bývalý dánský fotbalový obránce, který ukončil kariéru v roce 1986 v dánském klubu Boldklubben 1903. V roce 1976 získal v Dánsku ocenění Fotbalista roku, kde také strávil celou svou hráčskou kariéru.\n\nS BK Frem vyhrál v sezóně 1977/78 dánský fotbalový pohár.\n\nPůsobil v dánském reprezentačním výběru U21, v němž odehrál 13 zápasů a gólově se neprosadil. Debutoval 5. června 1968 proti Finsku (výhra 2:1)\n\nV A týmu Dánska zažil debut 18. dubna 1972 v utkání se Západním Německem (prohra 0:1). Celkem odehrál v dánském národním A-týmu 33 zápasů, gól nedal.\n\n"}
{"id": "910731", "url": "https://cs.wikipedia.org/wiki?curid=910731", "title": "Selah Sue", "text": "Selah Sue\n\nSelah Sue, vlastním jménem Sanne Putseys, (* 3. května 1989, Lovaň, Belgie) je belgická zpěvačka a skladatelka.\n\n\n"}
{"id": "910734", "url": "https://cs.wikipedia.org/wiki?curid=910734", "title": "Veče sa Ivanom Ivanovićem", "text": "Veče sa Ivanom Ivanovićem\n\nVeče sa Ivanom Ivanovićem (srbskou cyrilicí \"Вече са Иваном Ивановићем\") je srbská talk-show, která se vysílá jednou týdně na stanici Prva Srpska Televizija. Show uvádí Ivan Ivanović.\n\nDne 12. června 2013 Ivan Ivanović podepsal smlouvu s vysílatelem Prva Srpska Televizija pro další období. Dragan Nenadović, ředitel Prva Srpska Televizija, potvrdil vysílání šesté a sedmé série.\n\n"}
{"id": "910735", "url": "https://cs.wikipedia.org/wiki?curid=910735", "title": "Nikkei", "text": "Nikkei\n\nNikkei Inc. (japonsky 日経) celým názvem Nihon Keizai Shimbunsha (japonsky 日本経済新聞社) je japonská mediální společnost se sídlem v Tokiu, založená v roce 1876 původně jako oddělení skupiny Mitsui & Co.. Je to největší nezávislá mediální společnost v Asii a její deník \"Nihon Keizai Shimbun\" s 3,12 miliony předplatitelů (2015) je největší světový finanční deník. Od roku 2013 Nikkei publikuje týdeník \"Nikkei Asian Review\" v anglickém jazyce.\n\nAkciový index Nikkei 225 je vypočítáván společností Nikkei od roku 1950. Od roku 2015 je Nikkei majitelem anglického deníku \"Financial Times\".\n\n"}
{"id": "910737", "url": "https://cs.wikipedia.org/wiki?curid=910737", "title": "Národní fotbalová liga 1974/75", "text": "Národní fotbalová liga 1974/75\n\nV soubojích 6. ročníku Národní fotbalové ligy 1974/75 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\nJosef Kružberský (-/0/-),\nFrantišek Lopatka (-/0/-) –\nMiroslav Beinhauer (-/6),\nFrantišek Čuda (-/8),\nJosef Drastík (-/3),\nJiří Dundr (-/0),\nErich Hartoš (-/1),\nHorst Heider (-/4),\nJiří Knopp (-/1),\nZdeněk Knopp (-/5),\nLuděk Laryš (-/2),\nJaromír Macháček (-/0),\nFrantišek Metelka (-/3),\nEmil Peterek (-/1),\nPavel Pivovarský (-/1),\nPetr Skoumal (-/1),\nEduard Swiech (-/0),\nJiří Tomeček (-/0) –\ntrenér Evžen Hadamczik, asistent a vedoucí mužstva Karel Větrovec\n\n\n"}
{"id": "910738", "url": "https://cs.wikipedia.org/wiki?curid=910738", "title": "Hornoslezská pánev", "text": "Hornoslezská pánev\n\nJako hornoslezskou pánev označujeme sedimentační prostor přibližně trojúhelníkovitého obrysu, který svým jz. výběžkem zasahuje z polské části Slezska na území České republiky. Z paleogeografického hlediska patří vnější straně – předhlubni a přilehlé části předpolí varíského horstva, a má tedy podobnou pozici jako černouhelné pánve, které lze sledovat od Walesu přes Belgii do severozápadního Německa (ruhrská pánev).\n\nHornoslezská pánev je nejvýznamnější černouhelnou pánví v České republice. O dobývání množství uhlí se dovídáme s písemných zpráv z roku 1782.\n\nPodloží pánve tvoří brunovistulikum s pokryvem hlavně devonských a spodnokarbonských uloženin, výplň pánve sestává z klastických svrchnokarbonských sedimentů se slojemi černého uhlí. Jižní omezení pánve není zcela jasné, neboť vrtnými pracemi byla existence amurské výplně prokázána až u Němčiček na jižní Moravě a původní souvislost s hornoslezskou pánví není v hlubokém podloží mladších uloženin jasná.\n\nVýběžek hornoslezské pánve na našem území dělíme na severnější část ostravsko-karvinskou a jižnější část podbeskydskou. Ty se pak podle praktické potřeby dělí na řadu menších celků. K těm patří na S ostravská a karvinská „oblast“, oddělené orlovskou tektonickou strukturou, na J výskyty v okolí Brušperku, Českého Těšína, Frenštátu pod Radhoštěm a Jablunkova. Provozně se s. část označuje jako ostravsko-karvinský revír. Z geologického hlediska je významnější dělení na západněji položenou a mobilnější předhlubeň variského horstva a východnější část platformní. Obě části se liší mocnostmi, výplní i intenzitou tektonického porušení, kterého od Z k V ubývá.\n\nSvrchnokarbonské horniny vystupují na našem území na povrch pouze ve velmi omezených odkryvech ve městě Ostravě. Jinak jsou kryty neogenními uloženinami karpatské předhlubně a příkrovy Vnějších Karpat, takže jejich výzkum je omezen téměř jen na důlní díla a hlubinné vrty. Vzhledem k ekonomickému významu je však stupeň prozkoumanosti zvláště v severnějších částech na vysokém stupni. Délka důlních děl dosahuje několika tisíc kilometrů, úhrnná délka průzkumných vrtů kolem 1800 km.\n\nStratigraficky dělíme svrchní karbon hornoslezské pánve na souvrství ostravské a karvinské, z nichž každé obsahuje nižší jednotky- vrstvy (celkem 7) – a ty opět několik řádů jednotek ještě nižších, oddělovaných hlavně z praktických důvodů.\n\nOstravské souvrství o max. mocnosti až 3200 m náleží spodnímu namuru a představuje paralickou uhlonosnou molasu, tj. uloženiny střídavého kontinentálního a mořského režimu usazené po hlavní (sudetské) fázi variského vrásnění. Z hlediska proměnlivosti facií je ostravské souvrství zřejmě nejpestřejší sedimentární jednotkou Českého masivu. V cyklicky se opakujících skaldech se střídají mořské, přechodné (brakické) a velmi různé kontinentální facie, ovlivňované tektonickými procesy, změnami úrovně mořské hladiny, klimatickými výkyvy i vulkanickou činností. Cykličnost několikerých řádů je velmi charakteristickým znakem., přičemž základní cykly ostravského souvrství jsou tvořeny opakovaným sledem: hrubozrnné bazální pískovce (popř. slepence) → prachovce (s kořeny uhlotvorných rostlin) → uhelná sloj →jílovce s faunou sladkovodní, brakickou a mořskou. Tento cyklus odráží zákonitě probíhající změny prostředí od říčních a jezerních uloženin přes organogenní sedimenty bažin a rašelinišť k jezerním, lagunárním a mořským uloženinám mělkých zálivů a přílivových plošin. Cykly nebývají zachovány v úplnosti a zejména častý je odnos svrchních částí cyklů při transgresi následujícího cyklu.\n\nOstravské souvrství je celkově proměnlivé ve vertikálním i horizontálním směru. Vertikální změny se projevují klesajícím množstvím mořských sedimentů, ubýváním uhlonosnosti i vulkanogenních poloh tufů a tufitů směrem do nadloží a naopak vzrůstajícím množstvím arkóz. Horizontální rozdíly jsou nápadné při srovnání z. a v. části pánve. Západní, předhlubňová část se vyznačuje velkými mocnostmi, hojnými těžitelnými uhelnými slojemi (až 90) a mořskými a brakickými horizonty (až 80). V platformní v. části jsou mocnosti souvrství až 30krát menší, dobyvatelných slojí je méně (20-40), většina mořských poloh se vytrácí a naopak stopy tektonických zdvihů a eroze jsou častější.\n\nMořské záplavy přicházely obecně od SSV a směřovaly k JJZ, nejdále k J zasáhly pouze čtyři hlavní ingrese reprezentované „mořskými patry“ Štúra, Enny, Barbory a Gaebrela. Jako „mořská patra“ se v hornické praxi tradičně označují intervaly s mořskou nebo brakickou sedimentací, tvořené hlavně jílovými sedimenty. Tato patra mají značný stratigrafický i praktický význam, neboť ve zvrásněném sledu dovolují identifikovat uhelné sloje i dělit souvrství na vrstvy petřkovické, hrušovské, jaklovecké a porubské. Brakické polohy se podle výskytů lingulidních ramenonožců označují jako patra ligulová.\n\nUhelné sloje odrážejí období tektonického klidu a zarůstání dna pánve rašeliniště s uhlotvorou vegetací, zejména stromovitých plavuní a přesliček. Ostravské souvrství se vyznačuje velkým počtem slojí (až téměř 500), které však mají většinou malou mocnost, často se vytrácejí a jen necelá ¼ je těžitelná. Kvalita uhlí je vysoká a při z. okraji je v petřkovických vrstvách zastoupeno i antracitické uhlí. Značná část uhelných zásob je koksovatelná.\n\nHorniny vulkanického původu - hlavně agrilitizované popelové tufy a tufity - patří kyselému, ryolitovému vulkanismu. Tenké vložky tufů uvnitř uhelných slojí tradičně označují jako tonsteiny. Vložky mimo sloje, složené ze smíšeného vulkanického a sedimentárního materiálu, se nazývají „brousky“. Oba typy tvoří stratigraficky dobře využitelné horizonty a např. podél tzv. hlavního ostravského brousku, mocného až 12 m, je vedena svrchní hranice petřkovických vrstev. Vulkanický materiál pochází z dnes neznámých podle přibývání mocnosti z. směrem soudíme, že vulkanická centra byla patrně z. od dnes zachované pánevní výplně, původní rozsah pánve byl ovšem zřejmě podstatně větší.\n\nFauna ostravského souvrství je poměrně bohatá. Z mořských pater bylo popsáno asi 220 druhů. Z hlediska diverzity jsou na prvém místě mlži (přes 90 druhů), za nimi následují plži, ramenonožci, ostrakodi, hlavonožci (včetně goniatitů), konodonti, ryby a další vzácnější nalezené skupiny (koráli, trilobiti, mechovky, konulárie). V brakických patrech jsou výlučnými zástupci fauny lingulidní ramenonožci. Ve sladkovodních patrech převažují mlži (Carbonicola, Naiadites, Curvirimula), červi (Spirorbis), skeblovky a sladkovodní ostrakodi.\n\nSuchozemská flóra je velmi hojná a má značný význam pro stratigrafické zařazení. Příslušnost ke spodnímu namuru prokazuje zejména a kapradina Sphenopteris adiantoides a běžní zástupci rodu Lyginopteris. Uhlotvornou flóru představují hlavně plavuně (Lepidodrendon), přesličky (Mesocalamites, Sphenophyllum) a v menší míře rostliny kapradinovité. Ze stratigrafického hlediska je významné vymření kulmských druhů na bázi mořského intervalu Enna při horní hranici hrušovských vrstev. Flóra má blízké vztahy ke společenstvům ze Skotska a Belgie, což umožňuje její srovnání i s goniatitovými zónami namuru.\n\nV nadloží ostravského souvrství je souvrství karvinské, které dosahuje mocnosti až přes 1km. Jeho plošné rozšíření je však menší, neboť tvoří jen denudační zbytky v karvinské, frenštátské a jablunkovské části pánve. Původní rozšíření bylo mnohem větší, jak lze soudit i podle nálezů valounů v křídových a paleogenních vrstvách Vnějších Karpat. Floristické nálezy svědčí o staří středního a svrchního namuru, v nejvyšších částech i spodního westphalu. Na rozdíl od ostravského souvrství chybějí v karvinském souvrství mořské polohy, takže jde o kontinentální uhlonosnou molasu.\n\nKarvinské souvrství má podobně jako jeho podloží výrazně cyklickou stavbu, Základní cyklus tvoří: bazální pískovec (arkózy, popř. i slepence s útržky uhlí) → jemnozrnné pískovce → prachovce s kořenovou půdou → uhelná sloj → šedé prachovce a jílovce s rostlinnými zbytky a vzácnou sladkovodní či suchozemskou faunou. Cykly jsou v průměru mocnější než u ostravského souvrství (i přes 30 m, ve vyšších polohách běžně 10-15 m). Uhelné sloje jsou méně početné, avšak mají větší průměrnou mocnost (180 cm). Celé souvrství je jedním velkým megacyklem s hrubozrnnějšími sedimenty i mocnějšími slojemi ve spodní části (vrstvy sedlové) a s klesající mocností cyklů, slojí i velikosti zrna sedimentů v části svrchní (vrstvy sušské a doubravské). Ve srovnání s ostravským souvrstvím je nápadný i úbytek vulkanogenních poloh, což naznačuje pokles vulkanické aktivity v okolí pánve.\n\nKarvinské souvrství se usazovalo v bezodtoké pánvi, jejíž mobilita klesala, takže mizí rozdíl mezi předhlubní a platformou, nápadný u ostravského souvrství. Prostředí můžeme charakterizovat jako rozsáhlé jezero s plochými břehy, občasně zarůstající uhlotvornou vegetací. Materiál přinášený do pánve pocházel hlavně z rozrušovaných starších karbonských uloženin.\n\nSvrchní hranici karvinského souvrství tvoří erozí hluboce členitý povrch, na nějž nasedají až terciérní uloženiny karpatské předhlubně. Na polském území je však doloženo pokračování sedimentace v hornoslezské pánvi až do permu.\n\nFauna karvinského souvrství je výlučně sladkovodní nebo suchozemská. Nejpočetnější jsou mlži (Carbonicola, Naiadites, Curvirimula), sklebovky (Pseudestheria) a rybí šupiny. K vzácným nálezům patří zbytky členovců – velkých arthropleur, hrotnatců (Belinurus, Adelophthalmus) a hmyzu, zejména prarovnokřídlého (Olinka, Holasicia, Zdenekia, Shustaia), pravážek (Breyeria, Ostrava) a prvé vážky Erasipteron larischi. Nejvýznamnějším faunistickým intervalem je „patro“ Hubert v sušších vrstvách (při hranici namur-westphal).\n\nFlóra karvinského souvrství patří uhltovorným společenstvům a vedle běžných složek se již od sloje Prokop vyznačuje četnými sigiláriemi i vůdčími druh kapradinovitých rostlin- mezi nimi je ve svrchní části sušských vrstev i Lyginopteris hoeninghausii, typická pro westphal. Pro doubravské vrstvy je charakteristický rozvoj rodu Lonchopteris.\n\n\n"}
{"id": "910741", "url": "https://cs.wikipedia.org/wiki?curid=910741", "title": "VTJ Žatec (fotbal)", "text": "VTJ Žatec (fotbal)\n\nVojenská tělovýchovná jednota Žatec byl český vojenský fotbalový klub z Žatce. Založen byl v roce 1960 v Mostě, a poté byl o dva roky později přeložen do Žatce. Zanikl v roce 1991 po fúzi s klubem TJ Sklo Union Teplice. Nejvýše působil ve druhé nejvyšší soutěži (v ročnících 1977/78 – 1979/80, 1985/86 – 1986/87).\n\nZdroj: \n\n\nZdroj: \n\n"}
{"id": "910742", "url": "https://cs.wikipedia.org/wiki?curid=910742", "title": "Nišská deklerace", "text": "Nišská deklerace\n\nNišská deklerace (srbsky Нишка декларација/Niška deklaracija) byl dokument, který obsahoval základní podstatu cílů, kterých chtělo Srbsko dosáhnout v první světové válce. Dokument vypracovala srbská vláda a 7. prosince ho na svém zasedání v Niši schválil i parlament (skupština). Jeho hlavní myšlenkou bylo především kromě sjednocení všech Srbů do jednoho státu (což byl dlouhodobý cíl srbské politiky již od počátku 19. století) také rozšíření monarchie na území, obývané Chorvaty a Slovinci. O obou národech se vláda zmínila jako o „nesvobodných bratřích“. Tento cíl byl po první světové válce naplněn ustanovením Království Srbů, Chorvatů a Slovinců v prosinci 1918.\n"}
{"id": "910744", "url": "https://cs.wikipedia.org/wiki?curid=910744", "title": "Karel Method Klement", "text": "Karel Method Klement\n\nP. Karel Method Klement OSB (27. listopadu 1889 Stod u Plzně – 7. listopadu 1979 Praha) byl benediktinský mnich a oblíbený kazatel. Později pracoval jako farář na Sázavě, stal se klíčovou postavou v obnově sázavského kláštera.\n\nPo studiích v Praze se stal bankovním úředníkem. Jeho smysl pro umění, hudbu a krásu ho ale vedl k úvahám o tom, že by se stal hercem či tanečníkem. Současně se ale prohlubovala i jeho víra. Ve 24 letech vstoupil do benediktinského emauzského kláštera a přijal jméno Cyril.\n\nV Emauzích Klementa okouzlovala vynikající úroveň chrámové hudby a zpěvu, zvláště gregoriánského chorálu. Klášter však byl převážně německý. Klement tam vstupoval s představami o jeho počeštění, a tím o návratu k záměru zakladatele Emauz, českého krále Karla IV., který založením Emauz navazoval na původní svatoprokopskou myšlenku.\n\nPrvní světová válka Klementa během jeho studia filozofie a teologie v klášteře třikrát vyhnala vždy na několik měsíců jako zdravotníka lazaretního vlaku na frontu. Kvůli chaotickým poměrům v klášteře, který po válce obsadilo vojsko, dostudoval teologii v pražském arcibiskupském semináři.\n\nJako diecézní kněz pak působil na několika místech, rád pracoval s mladými lidmi, zasloužil se o uvedení kongregace salesiánů do Čech. V roce 1926 se znovu vrátil do emauzského kláštera a na památku návratu přijal jméno Metoděj.\n\nStal se zakladatelem skautské organizace ministrantů Legio angelica, kterou prošlo mnoho chlapců, později významných mužů církve. P. Klement se je snažil vychovávat ke statečnosti, cti a naději. V dobách komunistické totality byli mnozí z nich vězněni nebo umístěni do pracovních táborů, jiní byli činní v exilu. Těmito legiemi prošli například opat břevnovského kláštera Anastáz Opasek, arcibiskup Karel Otčenášek, biskup Jan Lebeda, teologové koncilní obnovy církve Antonín Mandl, Josef Zvěřina, týnský farář Jiří Reinsberg, publicista Bohumil Svoboda,grafik Jiří Blažek a jiní.\n\nZ P. Klementa se stal oblíbený kazatel – temperamentní, strhující, s moderními názory a se smyslem pro humor. Na jeho přednášky pro mladé intelektuály chodili mimo jiné Jaroslav Seifert, filozof Jan Patočka nebo architekt Jan Sokol.\n\nKrátce působil také v břevnovském klášteře, kam odešel s podobným záměrem jako do Emauz – obnovit ducha řádu. Nesetkal se však zde s pochopením. Poté byl nedlouho spirituálem českobudějovického semináře, pak byl poslán jako farář na Sázavu s úkolem připravit pozdější obnovu kláštera. Druhá světová válka a pak komunistický režim splnění těchto záměrů zabránily. Během let 1940–1941 a 1945–1957 se však P. Klement Sázavě plně věnoval. Napsal desítky článků k její propagaci, bádal, strhával svými přednáškami a kázáními, zahájil éru každoročních národních poutí na Sázavu, dal podnět k archeologickým a umělecko-historickým průzkumům, s přáteli objevil stovky let zasypanou legendární svatoprokopskou jeskyni. Vykonal obrovskou práci na obnově kostela a opravách jeho památek, inicioval dodnes fungující sázavský chrámový sbor.\n\nV druhé polovině 50. a počátkem 60. let 20. století byl farářem v kapli Panny Marie v Praze 10 Strašnicích.\n\n\n\n"}
{"id": "910745", "url": "https://cs.wikipedia.org/wiki?curid=910745", "title": "Historie srdečních náhrad", "text": "Historie srdečních náhrad\n\nHistorie srdečních náhrad se datuje, až od konce 19. století, kdy se chirurgové začali zabývat myšlenkou, že by snad bylo možné nahradit porušené vnitřní orgány.\n\nExperimentální základy položili Alexis Carrel a Charles Guthrie roku 1905 v Chicagu. Vyvinuli 3 chirurgické přístupy: \n\n\nV roce 1905 transplantovali Carrel a Guthrie heterotopicky srdce psa na krční cévy jiného psa. Transplantované srdce začalo bít 88 stahy/min. Vlastní srdce mělo frekvenci 100/min. Experiment se prováděl v době, kdy ještě nebyl znám heparin a mimotělní oběh. Pokus bohužel skončil 2 hodiny po transplantaci nahromaděním trombů v dárcovském srdci. Díky tomuto preparátu chirurgové zjistili, že ani precizní prevence infekce nezajišťuje úspěšnost operace, protože i přesto může docházet k rejekci. Carrel později dostal Nobelovu cenu za výzkum úlohy lymfoidních buněk při rejekci transplantátů. Pozoroval totiž, že pokud potlačíme aktivitu sleziny a kostní dřeně, potlačíme taky schopnost organismu voperovanou část odloučit. \n\nVe třicátých letech F. C. Mann na Mayo Clinic transplantoval psům heterotopicky srdce a prokázal, že nová tkáň je infiltrována leukocyty a popsal tak buněčnou imunitu. K rejekci docházelo většinou po 4. dni transplantace. \n\nV roce 1937 Vladimir Petrovič Děmichov sestrojil první mimotělní oběh. Přístroj byl vyzkoušen na psovi a udržel ho na živu 5 a půl hodiny po operaci. Díky tomu vyslovil myšlenku: „srdce může vzhledem ke svým anatomickým a fyziologickým vlastnostem aktivně fungovat jen, když je transplantováno do hrudníku. Je-li transplantováno na cévy na krku či v třísle, nemůže se aktivně podílet na pohonu krve a je pouze neutrálním orgánem, žijícím z příjemcovy krve.“ Za války pracoval jako patolog. Po válce obnovil své experimenty a poprvé prováděl intrathorakální transplantace u teplokrevných zvířat. Celkem popsal 24 různých technik heterotopické intrathorakální transplantace srdce. Všechny transplantáty však byly odloučeny příjemcovým tělem. Dne 25. 12. 1951 provedl první ortotopickou transplantaci. Z příjemcova srdce postupně našíval jednotlivé spoje na srdce dárcovo, až byl schopen příjemcovo srdce úplně vyjmout. Prokázal tak, že náhradní srdce může převzít úlohu příjemcova srdce. Experimentoval na více úrovních chirurgie. Pokoušel se o transplantace i jiných orgánů, mj. hlavy. \n\nZáklady moderní klinické ortotopické transplantace položili Norman E. Shumway a Richard R. Lower v padesátých a šedesátých letech, kdy měli k dispozici spolehlivý mimotělní oběh. Hlavním problémem kardiochirurgie byla ochrana srdce během operace. Shumway a Lower se rozhodli vyzkoušet hypotermii. Teplotu zvířete snížili na 32°C a z rozříznutého perikardu udělali jakési koryto, ve kterém srdce leželo. Poté do koryta přiváděli chlazený fyziologický roztok, čímž se chlazení omezilo pouze na srdce. Začali s autotransplantací, kdy bylo srdce vyňato a znovu našito. V polovině šedesátých let byla technika transplantace již tak propracována, že bylo jen otázkou času než někdo přejde k transplantaci u člověka. \n\nRoku 1964 v Mississippi James D. Hardy transplantoval šimpanzí srdce člověku. To však nebylo schopné přečerpávat tak velký objem krve a později selhalo. 1967 Shumway oznámil, že čeká na vhodného dárce srdce, aby mohl provést první transplantaci s lidskými srdci. Avšak předběhl ho Christiaan Barnard. Použil techniku vypracovanou Shumwayem a Lowerem. Transplantaci provedl 9.12.1967 v Kapském městě v Jihoafrické Republice. Příjemce zemřel za 18 dní na pneumonii. Zajímavé bylo, že tehdy Barnard transplantoval navzdory rasové diskriminaci srdce míšence bělochovi. Tento čin však vyvolal bouřlivé reakce mezi právníky, lékaři i veřejností. Vznikly etické otázky typu: jak je možné přenést duši jednoho člověka do těla druhého. I přes to se strhla lavina operací, které však neměly velkou úspěšnost. Situaci popisuje shumwayův komentář: „Najednou se srdce transplantuje i v ústavech, kde by si člověk váhal nechat uzavřít defekt síňového septa“. Tehdy dosahovalo jednoleté přežití pacientů pouze 25%. Dnes dosahuje jednoleté přežití 80% pacientů, pětileté 70% a desetileté 50% pacientů. V roce 1970 přestaly všechny týmy kromě Shumwaye a Barnarda srdce transplantovat. Bohužel v tomto odvětví lékařská praxe předběhla výzkum, a tak výsledky transplantací byly katastrofální. Týmy, které srdce ještě transplantovaly, zvýšily důraz na výzkum. Koncem 70.let se tak potlačila imunosuprese pomocí antitymocytárního globulinu a hlavně ciclosporinu. Problém rejekce byl vyřešen a kardiochirurgie zažila znovu renesanci. \n\nVývoj umělého srdce je nerozlučně spjat s vývojem umělé ledviny. Tímto vývojem se zabývali hlavně Michael E. DeBakey a Denton A.Cooley. Oba neměli problém s publicitou a zdálo se, že jejich snaha vytvořit umělé srdce je vedena spíše honem za slávou. DeBakeyovi se podařilo získat peníze na svůj výzkum. Poukázal na to, že na vesmírný výzkum jsou poskytovány miliardy dolarů, zatímco lidé na Zemi umírají denně na selhání srdce. Vláda schválila podporu jeho projektu a poskytla mu 40 milionů dolarů s cílem vytvořit umělé srdce do roku 1970. Jeden člen z jeho týmu však přechází ke konkurenci a bez vědomí DeBakeye krade 3 exempláře a dává Cooleymu. Ten okamžitě srdce transplantuje, i když nemá potřebná povolení. Hájí se tím, že pro pacienta se nenašel vhodný dárce a nebyla jiná možnost. Vláda postupně omezila přísun peněz do této oblasti. \n\nRoku 1968 bylo transplantováno první srdce v Československu. Dne 9.7.1968 v Bratislavě provedl transplantaci tým doktora Šišky. Pacientka však zemřela po 6 hodinách na sále. Pravděpodobně došlo k rejekci. V 70. a 80. letech dospěl k průkopnickým experimentům také profesor J.Vašků v Brně. První transplantace v ČR byla provedena 31.1.1984 v Praze na Institutu klinické a experimentální léčby. IKEM se tak stal prvním institutem bývalého východního bloku, kde byl program transplantací zaveden. Druhé české transplantační centrum zahájilo činnost roku 1992 v Brně. Indikace srdeční transplantace a dlouhodobé potransplantační sledování jsou prováděny na pracovišti I. interní kardio-angiologické kliniky FN u sv. Anny v Brně. V prvních letech šlo v ČR pouze o ojediněle prováděné výkony, od počátku 90.let však dochází ke strmému nárůstu počtu operací. Celkově je ČR se 4,7 transplantacemi na milion obyvatel ve světe na 8.místě. \n\nPrvní umělé srdce Jarvik-7 bylo transplantováno roku 1982 Wiliamem DeVirsem. Pacient přežil 112 dní. Do roku 1991 bylo transplantováno asi 198 těchto umělých srdcí. Počáteční systémy byly velké a připojeny k pohonu, který byl mimo tělo pacienta. To bylo velmi nekomfortní a pacient byl ohrožen velkým množstvím infekcí. Ve zdokonalené formě se nyní implantuje pod názvem Cardiowest. V roce 2006 schválila FDA ke klinickému užívání první zcela implantované srdce. Všichni pacienti ale umřeli v průměru za 5 měsíců po implantaci.\n\nV současnosti je srdeční chirurgie velmi rozšířená s nízkým rizikem. Všechny inovace vedou k tomu, že se kardiologické výkony spojené se sternotomií a použitím mimotělního oběhu budou provádět méně často. Otevřené operace budou přecházet do stále méně invazivnějších. Cílem je zachovat přednosti chirurgické léčby a zároveň snížit invazivitu zákroků tak, aby mohly konkurovat kardiologickému přístupu.\n\nTransplantace orgánů naráží na problém již v prvopočátku a to při úmrtí člověka. Definice smrti je totiž velice problematické téma. Existují tři roviny, které smrt vykládají takto:\n\nVe většině západních zemí panuje tato shoda: osoba je mrtvá tehdy, je-li postižena ireverzibilní ztrátou všech schopností integrovat a koordinovat fyzické a mentální funkce těla jako jednotky. To znamená, že smrt mozku je brána jako obecná smrt osoby. Rovněž definitivní zástava kardiopulmonálních funkcí vede během několika minut k ireverzibilní zástavě všech funkcí mozku a tudíž je taky považována za správné kritérium smrti. Definice smrti celého mozku je zakotvena v zemích, ve kterých se transplantace provádějí. S tímto názorem se shoduje i většina těch, co pokládají smrt za oddělení duchovního principu od těla, a kteří současně přiznávají, že tento okamžik nelze žádným způsobem změřit. Ireverzibilní ztráta všech mozkových funkcí však může vyloučit jakoukoliv nejistotu nebo pochybnost, jelikož potom už mizí i smysluplnost jiných životních funkcí.\n\nDůležitý, avšak ne nepřekonatelný problém tkví ve sjednocení koncepcí smrti tak, jak je definují různé disciplíny-filozofie, teologie, právo, biologie, medicína. Okamžik smrti definován pro právní účely, smrt diagnostikovaná lékařem a představa smrti křesťanských teologů nemusí však stát ve vzájemném protikladu. Na druhé straně buddhisté předpokládají, že duše zemřelého je přítomna v mrtvém těle ještě nejméně tři dny po klinické smrti, a proto, je důležité počkat tři dny, než je možné prohlásit člověka za mrtvého pro účel odběru orgánů k transplantaci. Nejvíce se od této skutečnosti odlišují názory bioetiků, kteří se snaží změnit definici smrti člověka a prohlásit za mrtvého toho, jehož mozková kůra není funkční, bez ohledu na to, zda nižší centra fungují. Tato myšlenka se však pohybuje na velmi tenkém ledě a může být v rozporu s právy jednotlivce. \n\nDalším problémem je souhlas dárce. Význam slova souhlas dárce může znít poněkud nadneseně, uvědomíme-li si, že dárce je už ve skutečnosti mrtvá osoba. Avšak souhlas dárce má smysl, pokud je společnost informována o způsobu, jakým odběr orgánů v dané zemi probíhá a potenciální dárce může vyjádřit svůj souhlas či nesouhlas před jeho smrtí. V dnešní době se uplatňují tyto informované souhlasy s odběrem:\nV ČR je uznáván model opting out. Tento systém naráží na dva hlavní problémy a to informovanost o tomto systému a registr osob nesouhlasících s odběrem. Dnes již ale funguje Národní registr osob nesouhlasících s posmrtným odběrem tkání a orgánů. Informovanost obyvatelstva souvisí i s negativní prezentací informací o odběru orgánů. Je proto důležité zajistit takovou osvětu, která nepovede k myšlence, že lidé, kteří se budou chtít stát dárci, budou ošetřeni méně kvalitně v okamžiku, kdy už bojují o svůj život nebo to, že by lidé začali mít strach ze smrti. Rovněž informace o krádeži orgánů mohou vést ke strachu stát se dárcem. Nejlépe je eticky vyřešena otázka dárcovství v systému opting in, kde dárce poskytuje sám osobně svůj souhlas, případně jeho rodina. Bohužel však země, ve kterých je tato praxe zavedena trpí nedostatkem orgánů.\n\n\n\n"}
{"id": "910746", "url": "https://cs.wikipedia.org/wiki?curid=910746", "title": "2. československá fotbalová liga 1974/75", "text": "2. československá fotbalová liga 1974/75\n\nV soubojích 43. ročníku druhé nejvyšší fotbalové soutěže – 2. československé fotbalové ligy 1974/75 – se utkalo 16 mužstev každý s každým dvoukolovým systémem podzim–jaro. Tento ročník začal v sobotu 17. srpna 1974 a skončil ve středu 11. června 1975.\n\nPoznámky:\n\n"}
{"id": "910748", "url": "https://cs.wikipedia.org/wiki?curid=910748", "title": "TJ Favorit Brno", "text": "TJ Favorit Brno\n\nTJ Favorit Brno je cyklistický klub v Brně\n\nTělovýchovná jednota Favorit vznikla 28. července 1957 v Pivovarské restauraci v Brně po jednáních vedených Ladislavem Šmídem. Tato jednota byla zastřešující organizací pro 8 brněnských cyklistických oddílů, více jak 100 cyklistů a funkcionářů. TJ dále navázala užší spolupráci s Favoritem, továrnou na výrobu závodních kol v Rokycanech. Podle ní také tento název, který se až dodnes nezměnil.\n\nNa místě dnešního velodromu, v lokalitě zvané Bauerova rampa, byla dříve jakási předchůdkyně dnešní dráhy. Byla hliněná s antukovým povrchem a její časté úpravy byly poměrné náročné. Postupně byl vybudován asfaltový a betonový povrch. S betonovou drahou pak přibyly bariéry, osvětlení, šatny, hospodářská budova s ubytovnou, garáže atp. V roce 1969 se zde uskutečnilo mistrovství světa, pro jehož účely bylo nutné velodrom opět zmodernizovat, přidaly se nové šatny, ošetřovna, restaurace.\n\n28.8.-1.9.1957 se konaly jako první závody po vzniku Tělovýchovné jednoty Mezinárodní všecyklistcké hry. Tělovýchovná jednota Favorit pořádala od roku 1961 každým rokem Šestidenní závod dvojic, který probíhal v termínu Mezinárodního strojírenského veletrhu. Úspěšné byly dvojice Ferdinand Duchoň – Jiří Daler, Kratina – Bugner, Jelínek – Kříž, Pecka – Kříž, Vačkář – Enenkl, Puzrla – Mikšík, Puzrla – Vačkář, Vačkář – Junec, Vačkář – Bláha, Raška – Birnbaum.\n\nNapř. v roce 1968 proběhlo na brněnské dráze mistrovství Československé socialistické republiky, kdy byl domácí tým velmi úspěšný - s celkově čtyřmi vítězstvími (sprint, pevný kilometr, stíhací závod jednotlivců, tandemy).\n\nDůležitý byl pro Favorit i rok 1969, kdy byla jednota pořadatelem mistrovství světa v cyklistice amatérů, spolu s městem Brnem. Pro Brno i pro Tělovýchovnou jednotu se jednalo o úspěch, mistrovství se zúčastnilo 31 států, 617 závodníků a celkem 1500 účastníků, včetně souběžně konaného lékařského symposia a oslav 100. výročí prvního závodu v Brně.\n\nTradičními závody, které má Tělovýchovná jednota Favorit stále ve své režii, jsou 500+1 kolo, Přilba Moravy a silniční závod Brno – Velká Bíteš – Brno. \n\nPravděpodobně jedním z nejznámějších brněnských cyklistů dřívějška je Jiří Daler, který je vítězem z Olympijských her v Tokiu roku 1964 ve stíhacím závodě jednotlivců. Jednalo se o první zlatou olympijskou medaili pro Československo v cyklistice vůbec. Mezi jeho další úspěchy patří stříbrná medaile na mistrovství světa v roce 1966 a bronzová medaile z let 1964 a 1967. V roce 1964 však již závodil pod hlavičkou Dukly Brno. I ve svých 73 letech je stále aktivním cyklistou. Mezi další známá jména Favoritu Brno patří např. Pavel Doležel, Karel Vávra nebo Jan Smolík. Právě Doležel o podmínkách ve Favoritu říká: „Dostal jsem šanci i podmínky na tehdejší dobu nevídané. V celém kolektivu se ctila hodně dráha a to pro mne bylo velice prospěšné z hlediska vytříbení techniky, motoriky, navíc jsem trénoval v kolektivu, jenž jsem pro další růst nutně potřeboval. Po metodické stránce jsme museli organizovaně trénovat, propojit silnici s dráhou. O tom, jak tyto metody předběhly dobu, svědčí fakt, že se praktikují dodnes.“\n\nV současné době pod hlavičkou TJ Favorit Brno funguje několik oddílů. Jsou to dráhová (rychlostní) cyklistika, silniční cyklistika, oddíl cykloturistický, oddíl kolové a také BMX. Silným partnerem jednoty je i firma Haibike, která vyrábí kola. V sezóně 2013 jezdil silniční tým na modelu Affair SL, který váží 6,9 kg. \n\nV rámci jednoty funguje i SCM – Sportovní centrum mládeže, které v současnosti zahrnuje něco přes 30 závodníků. V sekci rychlostní cyklistiky obecně pak figuruje 27 mládežníků a 7 mužů ELITE. Vedoucí SCM a této sekce je Mgr. Lukáš Petr.\n\nZa zmínku stojí nyní již ukončený zpravodaj „Brněnský cyklista“, který jakožto informační bulletin o plánovaných akcích vydával cykloturistický oddíl Favoritu Brno od roku 1988. K němu se postupně přidaly i další kluby, které zde též publikovaly, a v roce 1992 pak vznikl i tento název. Na začátku 21. století však byla jeho činnost ukončena.\n\n"}
{"id": "910751", "url": "https://cs.wikipedia.org/wiki?curid=910751", "title": "Seznam linuxových distribucí, které běží z RAM počítače", "text": "Seznam linuxových distribucí, které běží z RAM počítače\n\nToto je seznam linuxových distribucí, které běží z RAM počítače. Díky této schopnosti jsou velmi rychlé, protože čtení a zápis dat z/do RAM je rychlejší než čtení a zápis dat z/na pevný disk. \n\nMnoho z těchto operačních systémů startuje z Live CD nebo na jiného vyměnitelného média, ale v podstatě mohou být spouštěny i z pevného disku.\n\n"}
{"id": "910752", "url": "https://cs.wikipedia.org/wiki?curid=910752", "title": "FK Pardubice 1899", "text": "FK Pardubice 1899\n\nFK Pardubice 1899 byl český fotbalový klub z Pardubic. Nejúspěšnější sezónu měl klub v roce 1968/69, kdy neúpěšně působil v nejvyšší soutěži a po roce opět klub sestoupil. Po většinu existence se klub pohyboval mezi 2. a 3. nejvyšší soutěží. V současné době klub nemá zastoupení v mužské kategorii. Název klubu obsahuje rok založení nejslavnějšího pardubického fotbalového klubu SK Pardubice založeného roku 1899, k jehož tradici se klub hlásí. V roce 2017 přešli všechni hráči do Sokola Rosice nad Labem a klub tedy přestal vyvíjet sportovní činnost.\n\n\n"}
{"id": "910753", "url": "https://cs.wikipedia.org/wiki?curid=910753", "title": "Bakuto", "text": "Bakuto\n\nBakuto (japonsky: 博徒) je historické označení pro jednotlivce či skupiny jakuzy (ヤクザ) zabývající se ilegálním sázením a hazardními hrami. Nicméně i v současné době existují elementy organizovaného zločinu, které považují jedině skupiny \"bakuto\" za skutečnou jakuzu. Jake Adelstein popisuje současnou jakuzu jako množinu zahrnující dva typy, vycházející z tradice \"tekija\" (的屋) a \"bakuto\". \"Bakuto\" skupiny pak podle něj sice vycházejí od hráčství, ale jejich současné operace zahrnují mimo jiné i lichvu, pasáctví a cílené útoky (vydírání) na korporace – \"sókaija\" (総会屋).\n\nTermín jakuza z historického hlediska neodpovídá dobovému označení skupin operujících v prostředí ilegality. Skupiny, které v historickém folkloru jakuzy utvářejí výchozí bod, jsou obchodníci \"tekija\" a hráčské skupiny \"bakuto\". Nicméně \"ja – ku – sa\" je termín pocházející z tradiční japonské karetní hry. Toto označení bylo původně vlastní jenom skupinám \"bakuto\", ale později se rozšířilo i mezi obchodníky \"tekija\" a jiné složky organizovaného zločinu. Propojení mezi budoucími skupinami organizovaného zločinu a skupinami poskytující hazardní hry je tedy viditelné.\nV Japonsku došlo k zákazu hazardních her císařským výnosem ke konci období Kofun. Nicméně už v období Kamakura jsou záznamy o organizovaných hráčských skupinách. V období Tokugawa pak dochází ke zformování skupin, které nesou označení \"bakuto\". Šogunát reagoval na skupiny negativně, ale postupem času přešel k podpoře větších skupin, aby je mohl použít ke svým účelům. Oba typy skupin byly postupně zapojeny do státního aparátu jako součást tajných bezpečnostních složek šogunátu. Větší skupiny \"bakuto\" využily příznivé situace pro rozšíření poskytovaných služeb a začaly podnikat ve zprostředkování práce. Provinční správci šogunátu využívali těchto služeb při shánění pracovní síly na veřejné projekty a umožnily tak skupinám pohyb po relativně uzavřeném Japonsku. To přineslo další rozvoj, jelikož z původních hráčských doupat se staly improvizované hotely. \"Bakuto\" skupiny pak také získávaly z migrujících pracovníků zákazníky pro sázení.\n\nNutno podotknout, že tento symbiotický přístup mezi vládou a organizovaným zločinem v Japonsku nezůstal ojedinělý. Další spojení mezi legální a ilegální sférou se dá najít na přelomu období Meidži. Mezi pádem šogunátu Tokugawa a nástupem pevné vlády období Meidži následovalo období nejistoty, které je typickým rozvojovým kritériem pro organizovaný zločin. Příkladem může být využití \"bakuto\" skupiny hráčského bosse Šimizu Džiróčó, který potlačil vojenské síly lojální šogunátu ve městě Ise a přiléhlém okolí. Nicméně \"bakuto\" nebyly osvobozené od perzekucí ze strany státu. Už za vlády císaře Meidži došlo k vydání ediktu umožňujícím masové zatýkání gamblerů. Tato tendence využívat a prezekuovat skupiny bakuto je typická pro politiku Japonska. Například během stávek na začátku 20. století, které se šířily japonskou společností ve spojitosti s bolševickou revolucí, byly \"bakuto\" skupiny používané jako násilná metoda jejich potlačování.\n\nBanzuiin Čóbeii – boss \"bakuto\", který je vnímán jako japonská historická obdoba Robina Hooda. Je mu přikládána zásluha na vytvoření odbojných městských skupin domoobrany \"mači-jakko\", které fungovaly jako domoodbrana proti skupinám róninů zformovaných do výtržnických oddílů \"hatamoto jakko\".\n\nAni současná jakuza není od hazardu oddělená. Podle reportu Japonské policejní agentury z roku 2009 zůstává hazard a ilegální sázení v rámci tří tradičních metod získávání finančních prostředků. Nutno podotknout, že tento trend je sledován na počtu zatčených osob, tudíž se nedá s přesnou jistotou určit, jaký je skutečný podíl zisků na zmíněných aktivitách. V souvislosti se zvyšujícími se snahami omezit působení jakuzy v těchto tradičních odvětvích dochází mezi skupinami ke značné diverzifikaci operací.\nJedna z tradičních aktivit jakuzy. Její značný pokles se dá vysledovat až po roce 1964, kdy proběhl první policejní summit Japonské policejní agentury, po kterém došlo k sérii zatýkání vysoce postavených členů jakuzy ve spojitosti s gamblingem. Snaha o potlačení této činnosti pak vyústila v rozšíření aktivit jakuzy. Podle Hilla se současné hráčské aktivity jakuzy dělí mezi tři odvětví. Zprostředkování hazardních her karetních i jiných, ilegální sázení a provoz heren \"pačinko\".\nNení tradiční odvětví získávání zisků, ale jedná se o poměrně unikátní japonský fenomén. Podstatou vydírání korporací (\"Sókaija\") je účast členů jakuzy na valných hromadách větších firem, kdy jakuza vydírá firmu hrozbou odtajnění informací o jejím vnitřním hospodaření, způsobech podnikání či jednoduše narušováním průběhu valné hromady. Ačkoliv vydírání není v prostředí organizovaného zločinu nic mimořádného, v japonském prostředí je \"sókaija\" úspěšná především díky zákonům, které umožňují firmám nezveřejňovat interní informace o podnikání.\n"}
{"id": "910755", "url": "https://cs.wikipedia.org/wiki?curid=910755", "title": "Karel Kroupa (rozcestník)", "text": "Karel Kroupa (rozcestník)\n\nJméno a příjmení Karel Kroupa nosí několik lidí:\n\n"}
{"id": "910756", "url": "https://cs.wikipedia.org/wiki?curid=910756", "title": "FK Slovan Pardubice", "text": "FK Slovan Pardubice\n\nFK Slovan Pardubice byl český fotbalový klub z Pardubic. Nejúspěšnější éra klubu byla v letech 2000 – 2006, kdy klub působil ve 2. lize. V roce 2006 však prodal licenci do Sokolova a od té doby působil pouze na úrovni krajského přeboru. Finanční potíže ale dále přetrvávaly, v roce 2009 byla z klubu převedena veškerá mládež pod hlavičku FK Pardubice a rok později se klub vrátil k tradičnímu jménu Slovan Pardubice a dokázal i vyhrát krajský přebor a postoupit zpět do divize. V sezóně 2010/11 nastoupil do Divize C, tu však z přetrvávajících finančních problémů nedohrál a následně tak zanikl.\n\nZdroj: \n\n\nZdroj: \n\nPoznámky:\n\nFK AS Pardubice „B“ byl rezervní tým pardubického Slovanu. Založen byl v roce 2000 z původního A-mužstva Slovanu. Rezervní tým zanikl v roce 2006.\n\nNejvětšího úspěchu dosáhl v sezóně 2000/01, kdy se v Divizi (4. nejvyšší soutěž) umístil na 5. místě.\n\nZdroj: \n\n"}
{"id": "910771", "url": "https://cs.wikipedia.org/wiki?curid=910771", "title": "Dačice (tvrz)", "text": "Dačice (tvrz)\n\nTvrz Dačice stojí uprostřed areálu hospodářského dvora starého zámku v Krajířově ulici v Dačicích. Tato čtyřkřídlá budova je jakožto součást areálu starého zámku chráněna jako kulturní památka České republiky.\n\nKdy byla tvrz vystavěna, není známo, nicméně nejstarší (severovýchodní) část mohla vzniknout ještě před připojením Dačic k Bílkovu ve 14. století. Na konci 15. století po zničení Bílkova a následném rozdělení držav Krajířů z Krajku bylo třeba vybudovat novou rezidenci v této oblasti a tou se stala právě dačická tvrz. Tomu by nasvědčoval i fakt, že v roce 1459, kdy Krajířové panství odkupovali, ani v roce 1487, kdy došlo k onomu dělení držav, není tvrz uváděna. Nevhodná poloha tvrze a její časté ohrožení Moravskou Dyjí vedli v roce 1579 za Albrechta Krajíře z Krajku k vybudování starého zámku. Tvrz tak ztratila svoji rezidenční funkci a brzy byla začleněna do areálu hospodářského dvora zámku. Po roce 1945 budovy rychle zpustly, od roku 2000 však prochází postupnou rekonstrukcí.\n\n"}
{"id": "910777", "url": "https://cs.wikipedia.org/wiki?curid=910777", "title": "František Hnátek (politik)", "text": "František Hnátek (politik)\n\nFrantišek Hnátek (2. června 1870 Vitice – 16. října 1938 Praha) byl český politik a poslanec Říšské rady za Českoslovanskou sociálně demokratickou stranu dělnickou.\n\nPoliticky aktivní byl již za Rakouska-Uherska. Neúspěšně kandidoval v zemských volbách v Čechách roku 1908 na Český zemský sněm za kurii měst a průmyslových míst, obvod Tábor, Kamenice nad Lipou, Pelhřimov a Soběslav. Uvádí se jako úředník v Praze VIII. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 063. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie. Profesně se uvádí jako úředník z Prahy.\n\nV červnu 1917 byl členem delegace českých sociálních demokratů ve Stockholmu na takzvaném mírovém kongresu Druhé internacionály. Šlo o pokus o mírovou dohodou socialistických stran, zorganizovaný sociálními demokraty z neutrálních států.\n\nZemřel 16. října 1938 v Praze. Jeho vnukem je poválečný i polistopadový pražský politik ČSSD Jaromír Šída.\n"}
{"id": "910780", "url": "https://cs.wikipedia.org/wiki?curid=910780", "title": "Sigmundur Davíð Gunnlaugsson", "text": "Sigmundur Davíð Gunnlaugsson\n\nSigmundur Davíð Gunnlaugsson (* 12. března 1975 Reykjavík) je islandský politik za Pokrokovou stranu, mezi květnem 2013 a dubnem 2016 islandský premiér, když stál v čele vlády koalice Pokrokové strany a Strany nezávislosti.\n\nPředsedou Pokrokové strany se stal 18. ledna 2009, když ziskem 40,9 % hlasů porazil Höskuldura Þórhallssona, který získal 37,9 % hlasů. Následně v parlamentních volbách 25. dubna 2009 získal poslanecký mandát v islandském parlamentu, kde sice jeho strana získala devět křesel, tedy o dvě víc než ve volbách v roce 2007, nicméně celkově drtivě zvítězily levicové strany a ty také uzavřely koalici.\n\nLépe se Pokrokové straně vedlo ve volbách v roce 2013, kde si Pokroková strana polepšila na devatenáct křesel a devatenáct křesel získala Strana nezávislosti, což jejich koalici dalo pohodlnou většinu 38 hlasů v 63členném parlamentu. Sigmundur Davíð Gunnlaugsson se stal premiérem a předseda Strany nezávislosti Bjarni Benediktsson ministrem financí a hospodářství.\n\nNa funkci premiéra rezignoval 5. dubna 2016 poté, co se jeho jméno objevilo v kauze \"Panama Papers\" a následoval tlak na jeho odstoupení. Oficiálně tento krok musí být potvrzen Pokrokovou stranou a prezidentovým přijetím demise. Premiérské pravomoci následně převzal ministr rybolovu a zemědělství Sigurður Ingi Jóhannsson.\n"}
{"id": "910781", "url": "https://cs.wikipedia.org/wiki?curid=910781", "title": "Raúl Fernández", "text": "Raúl Fernández\n\nRaúl Fernández může být:\n\n"}
{"id": "910786", "url": "https://cs.wikipedia.org/wiki?curid=910786", "title": "Positano", "text": "Positano\n\nPositano je přímořské městečko jihoitalského regionu Kampánie v provincii Salerno, ležící asi 60 km jižně od Neapole. Je nejzápadnějším bodem slavné Amalfitany, která je pro své přírodní krásy známá po celém světě a od roku 1997 se nachází na seznamu Světového dědictví UNESCO. Zvláště Positano se vyznačuje neobvykle krásnými výhledy na moře i okolní hory, tyčící se kolem pobřeží. \n\nMěsto má rozlohu 8,65 km² s počtem obyvatel 3 860 (údaj z roku 2012). Positano se rozprostírá na území s vysokým nadmořským převýšením - nejnižší bod je 0 m n. m., naopak ten nejvyšší se nachází ve výšce 1 444 m n. m. Svatým patronem města je San Vito a jeho svátek občané slaví 15. června. \n\nSoučasným starostou (ve funkci od dubna 2010) je Michele De Lucia, podnikatel narozený a žijící v Positanu. \n\nDíky příznivým klimatickým podmínkám bylo toto území obydleno již od dob Římského impéria. V roce 2004 byly nalezeny archeologické pozůstatky vily, která právě toto datování dokazuje.\n\nPositano je hojně navštěvováno turisty po celý rok, v nejfrekventovanější měsíce sezóny se městečkem projde až několik tisíc turistů denně.\n\nProcházka ulicemi Positana umožňuje zblízka si prohlédnout specifickou architekturu, na které na první pohled zaujmou dvě věci. První z nich jsou úzké a vysoké stavby, jejichž charakter je\ndán geografickými podmínkami. Druhým nápadným rysem jsou úzké uličky, které měly pomáhat při obraně města. Dnes jsou tyto uličky plné malých obchůdků se zbožím místních výrobců, jako\nnapříklad místní tradiční likér Limoncello nebo nejrůznější výrobky z citrónů - od sladkostí, přes vonné dekorace a svíčky, až po samotné citróny nadměrných velikostí.\nVe vyšších polohách nad městem je možné se napojit na množství turisticky populárních stezek. Tou nejznámější je trasa nazývaná Cesta bohů (Sentiero degli Dei), vedoucí z Bornerana do Nocelle (městská část Positana). \n\nV Positanu se nacházejí dvě pláže dosažitelné ze břehu, La Spiaggia Grande a Fornillo. Úzká schodiště vedoucí k nim z výše položených míst tvoří charakteristický obraz tohoto místa.\nPo moři existuje množství lodních spojení, zajištěné místními lodními přepravci. Z Positana tak můžete navštívit například Amalfi, Salerno, Capri, Sorrento nebo Neapol.\n\nI přes malou rozlohu města je možné v Positanu navštívit celkem 8 kostelů.\n\nTento kostel se nachází v samém centru městečka a se svou nápadnou zlatavou kupolí tvoří jeden ze záchytných bodů, kterých si povšimnete jako první, když přijíždíte od moře. Tento kostel byl založen v 20. letech 19. století na oslavu byzantské ikony Panny Marie z 13. století (tzv. Panny Marie Positánské), která je dodnes v tomto chrámu uctívána. \n\nAutobusovou dopravu z/do Positana zajišťuje dopravní společnost Sita. Autobus jezdí po trase Salerno-Sorrento. V průběhu jízdy se cestujícímu naskytne nesčetně malebných výhledů na okolní krajinu. Zastávka autobusů se nachází v horní části Positana, asi 15 minut pěšky od hlavní městské pláže.\n\nAutem je možné se do Positana dostat po silnici s označením SS163, vedoucí ze Salerna a končící poblíž Sorrenta. Řidiči však musí být připraveni na úzkou cestu s množstvím zatáček se špatnou nebo nulovou viditelností. Často je nutné se vyhnout i protijedoucímu autobusu. Tato možnost je proto vhodná zejména pro zkušenější řidiče.\n\nMístní lodní společnosti zajišťují poměrně spolehlivé lodní spojení mezi Positanem a okolními přístavy, jako je například Salerno, Amalfi, Sorrento, Capri, Ischia nebo Neapol.\n\nV roce 2013 bylo Positano odměněno cenou s názvem Bandiera Blu 2013, kterou uděluje organizace FEE (Foundation for Environmental Education) obcím, které udržují své pláže čisté, dobře vybavené a obecně přispívají k lepšímu životnímu prostředí.\n"}
{"id": "910789", "url": "https://cs.wikipedia.org/wiki?curid=910789", "title": "Dačice (nový zámek)", "text": "Dačice (nový zámek)\n\nNový dačický zámek stojí na křižovatce Havlíčkova náměstí a Hradecké ulice v Dačicích. Dnes se v jeho prostorách nachází Městské muzeum a galerie Dačice. Je památkově chráněn, v roce 2001 byl prohlášen národní kulturní památkou. Je ve vlastnictví státu (správu zajišťuje Národní památkový ústav) a je přístupný veřejnosti.\n\nZámek byl vystavěn Oldřichem Krajířem z Krajku krátce před rokem 1591, kdy je uváděn jako novostavba, v renesančním stylu. Autorem stavby byl italský stavitel Francesco Garof de Bissone. Po roce 1610 za Viléma Dubského z Třebomyslic byla připojena či přestavěna boční a zadní křídla. V roce 1622 panství zakoupil Lev Burian Berka z Dubé, u něhož nemůžeme vyloučit, že nechal zámek upravit. Úpravy však můžeme vyloučit u dalších majitelů – Fürstenberků a Václava Vojtěcha z Vrbna a Bruntálu. V roce 1728 panství koupil hrabě Jindřich Karel z Osteinu, jenž nechal provést barokní přestavbu zámku. Autorem přestavby byl architekt Francesco Camelli, výzdobu provedl místní sochař Sebald Kölbl. V roce 1809 zámek zdědili Dalbergové, původem z Horního Porýní. Za Karla Antonína Maxmilián z Dalbergu prošel empírovou přestavbou, kterou provedl vídeňský architekt Riedl. Interiéry se empírových úprav dočkaly ve 30. letech 19. století architektem J. Schlepsem. Jako poslední se v roce 1909 za Friedricha z Dalbergu dočkalo úprav nádvoří. V jižním křídle pak vídeňský architekt Hans Prutscher vybudoval novobarokní zámeckou kapli. Stejný architekt stojí i za návrhem interiérů secesní knihovny. V roce 1940 umírá poslední majitel z rodu Dalbergů, Johann z Dalbergu, a zámek na krátkou dobu získali Salmové (přesněji větev \"Salm-Salm\"). Těm je ovšem v roce 1945 zestátněn a následně zpřístupněn veřejnosti. V letech 1990-1996 se dočkal rekonstrukce.\n\n1591 - 1610 Krajířové z Krajku:\n\n1623 - 1644 Berkové z Dubé a Lipé:\n\n1644 - 1673 Fürstenbergové:\n\n1673 - 1714 Berkové z Dubé a Lipé na základě rozhodnutí tribunálu v Brně: \n\n1714 - 1728 Václav Albrecht Buntálský z Vrbna (1659 - 1732)\n\nnevlastní bratr Františky Rosálie Kinské, se souhlasem Fürstenberků její dědic, manželka Marie Augusta z Fürstenbergu.\n\n1728 - 1809 Osteinové:\n\n1809 - 1940 Dalbergové:\n\n1940 - 1945 Fantišek Karel ze Salm-Salmu (narozen 1917)\n\nV roce 1945 byl velkostatek zestátněn podle Benešových dekretů, zámek je nyní ve správě Národního památkového ústavu v Praze, územního odborného pracoviště v Českých Budějovicích.\n\nBezprostřední okolí zámku a zámeckého parku je pro turisty i cyklisty snadno dostupné. Před zámkem vede silnice II/151 od Hostkovic na Borek. Pěší turisty sem přivádí červeně značená turistická trasa od Borku na Lidéřovice a žlutá značka na Toužín a okrajem zámeckého parku prochází trasa NS Okolím Dačic. Cykloturisty k zámku dovedou cyklotrasy 1006 (na Urbaneč) a 1242 (na Lidéřovice).\n\n"}
{"id": "910790", "url": "https://cs.wikipedia.org/wiki?curid=910790", "title": "Francouzská móda", "text": "Francouzská móda\n\nFrancouzská móda je proslulá především svoji extravagancí a jednoduchostí. Ve Francii se nachází i mnoho prestižních škol a univerzit, kde se mohou zájemci studovat módní návrhářství, návrhářství bot, doplňků a šperků, módní fotografie, předpovídání trendů, marketing a to na vysoké úrovni. Občané mají také možnost účastnit se kurzů, pokud nemají čas na dlouhodobé studium. To je důvod, proč je Francie zemí módy, počátky to má ale samozřejmě již v historii.\n\nProslavení Francie v oblasti módy začalo v 17. století, kdy na trůn usedl Ludvík XIV., přezdívaný jako „král slunce“. Žil v královském paláci ve Versailles. Jeho vášeň pro tanec je známa. Také je považován za jednoho ze zakladatelů baletu. Velmi se také zajímal a dbal na módu a tím ve své době Francii proslavil. Jednalo se o barokní módu, kdy oděv byl rozevlátý a vzdušný, důraz byl kladen na lidskou siluetu. Francouzská móda byla protikladem španělské, škrobené módy. Každý měsíc byly z Francie do celé Evropy posílány figurky v nových módních trendech a tak se celá Evropa snažila módu Ludvíka XIV. kopírovat.\n\nMužský oblek se skládal z košile, saka, vesty a kalhot. Každá část byla zdobena, velmi jemně. V této době se poprvé začala šít saka s kapsami a rozparkem, který byl vytvořen kvůli pohodlnější jízdě na koni. Rukávy košile byly delší než rukávy saka a manžety košile byly ozdobeny výraznou krajkou. Límec košile byl ozdoben tzv. žabó, který je jakýmsi předchůdcem kravaty nebo motýlka. Dále muži nosili punčochy v pastelových barvách vyrobené z hedvábí.\n\nU ženského oděvu byl kladen důraz na štíhlý pas, takže živůtek byl vyztužován šněrovačkou. Sukně byly prvně splývavé, postupně se začaly tvarovat obručemi do širokých rozměrů. Sukně byly ušity z několika dílů různých barev, ty nejluxusnější byly šity z hedvábí a brokátu. Díky této módě byla žena považována za ozdobu královských dvorů.\n\nObuv a módní doplňky – Nosila se obuv se zaoblenou špicí a podpatkem, obě boty byly stejné, nebyla rozlišena levá a pravá bota. Ludvík vymyslel nový módní doplněk - paruku, která se stala symbolem vznešenosti. Ženy nosily slunečník a vějíř, muži zase kord a klobouk trojhranného tvaru s pérem. Vysoce postavení muži i ženy nosily vyšívané rukavice a rukávník.\n\n\n"}
{"id": "910793", "url": "https://cs.wikipedia.org/wiki?curid=910793", "title": "Židé podle talmudu", "text": "Židé podle talmudu\n\nKniha Židé podle talmudu patřila do skupiny antisemitských prací, které byly populární v habsburské monarchii v poslední čtvrtině 19. století. \n\nDruhá polovina 19. století byla ve znamení národnostních hnutí, národnostních rozporů, které někdy přerůstaly až v šovinistické zápasy. V rámci Předlitavska šlo o modelový příklad zápasu mezi Čechy a Němci v českých zemích, ale i v rámci celého Rakouska. Jednou z odnoží tohoto zápasu byla i židovská otázka. Stejně jako Češi, Němci, Poláci, Italové atp., kteří prodělávali modernizaci a znovuvytváření svého národa, tak i židovský národ prodělával fundamentální proměnu. Od josefinských zrovnoprávňovacích reforem se židovské hnutí velmi diverzifikovalo. Asimilace, sekularizace, snaha o oddělení se od ortodoxních kořenů a další modernizační trendy znamenaly to, že se proměňoval vztah Židů k „jiným“ národům a také se proměňoval vztah „jiných národů\" k Židům. Jedním ze zásadních zlomů byla i proměna staletého antijudaismu v rasový antisemitismus. \n\nJedním z představitelů tohoto rasového trendu byl poslanec na říšské radě, katolický teolog, vysokoškolský profesor a německý nacionál August Rohling. Od roku 1877 působil jako řádný profesor na katedře starozákonní exegeze na německé univerzitě v Praze. Od roku 1892 byl zároveň kanovníkem kolegiátní kapituly Všech svatých na Hradě pražském. \n\nRohlingova práce „Židé podle talmudu“ je shrnutím rasových a náboženských mýtů, předsudků a nepřátelství. Její obsah je učebnicovou ukázkou oprávněných výhrad, polopravd, lží a nesmyslů, jež dohromady tvořily antisemitský koktejl, který byl podkladem pro Hitlera a jeho „Mein Kampf“. První část knihy byla popisem Talmudu, lépe řečeno účelovou interpretací, která měla sloužit k autorovu ideovému záměru. Rohling chápal židovské náboženství jako spiknutí vůči nežidům, především křesťanům. Toto spiknutí pak ukazoval na nadproporčním počtu Židů (přičemž je chápal rasově, pokrevně a asimilovaný Němec, Čech, Polák, jehož kořeny jsou židovské, ale on sám sebe již chápe jako Němce, Čecha či Poláka, pro něj navždy zůstal Židem) v bankovnictví či finančnictví obecně, v advokacii, v žurnalistice apod. Jeho heslem bylo, že z rasy nelze vystoupit, proto neuznával asimilaci, neuznával kulturní spoluúčast Židů na německém, českém či polském kulturním snažení, neuznával možnost prohlášení se Žida za Němce židovského vyznání, neuznával možnost, že se Němcem, Čechem, Polákem může stát pokřtěny Žid. Rohling analyzoval Talmud tak, že je to kniha, která nabádá k využívání a zneužívání křesťanů, nabádá Židy k mazanosti, k parazitování apod. Morální zkaženost židovstva byla pro Rohlinga hlavním popisným znakem Židů. Cílem Židů byla světovláda, jíž dosahovali utiskováním a zneužíváním nežidů. V kapitole „Naše století“ popisoval Rohling příběhy o tom, jak židovstvo likvidovalo jednotlivé evropské národy a země. Všechny revoluce, zlé věci, antináboženské aktivity, vše Rohling označoval za tajné židovské spiknutí. Rohling zároveň využíval ve svém psaní Bibli, křesťanské zásady, křesťanskou nauku i katolický antisemitismus a antijudaismus. Rohling se tak stavěl do pozice obránce křesťanství, přičemž Židy řadil mezi nenapravitelné škůdce. Využíval také citátů klasiků (Immanuel Kant, Arthur Schopenhauer, Johann Gottfried Herder, Johann Gottlieb Fichte, Jan Neruda apod.), jež vytrhoval z kontextu (přestože jistý druh antisemitismu byl běžnou výbavou většiny intelektuálů tehdejší doby) a stavěl do své názorové linie. Vyzněním Rohlingova díla byla věta ze závěrečného odstavce, kde židovstvo označil za cizopasníky jiných národů: „... který sám sebou žíti nemůže, na jiných rostlinách se živí, až je docela vycucá a vyhladí... “\n\n\n"}
{"id": "910794", "url": "https://cs.wikipedia.org/wiki?curid=910794", "title": "Archeologická metoda", "text": "Archeologická metoda\n\nArcheologická metoda je postup, který používá při své práci archeolog. Pomocí archeologické metody se snaží poznat lidský svět v minulosti.\n\nData, se kterými archeolog pracuje – archeologické prameny – jsou silně pozměněna archeologickými transformacemi, které omezují jejich kvalitu i kvantitu. Proto je potřeba k poznání minulosti uplatnit různé, často velmi náročné postupy, aby byl vliv těchto transformací minimalizován. \n\nArcheologickou metodu lze rozdělit na několik kroků:\n\nDříve byla archeologická metoda často intuitivní a probíhala pouze v myšlenkách archeologa. V současnosti se při ní uplatňuje velké množství standardizovaných metod a využívají se nejrůznější možnosti výpočetní techniky.\n\n"}
{"id": "910796", "url": "https://cs.wikipedia.org/wiki?curid=910796", "title": "Prvočinitel", "text": "Prvočinitel\n\nV oboru abstraktní algebry je prvočinitel takový prvek formula_1 komutativního okruhu formula_2, který není ani nulou ani jednotkou a který pro všechna formula_3 splňuje podmínku, že pokud formula_1 dělí součin formula_5, pak formula_1 dělí formula_7 nebo formula_1 dělí formula_9. \n\nJedná se o zobecnění prvočísel. V případě celých čísel jsou prvočiniteli právě prvočísla a čísla k nim asociovaná, tedy prvočísla vynásobená formula_10, tedy čísla formula_11.\n\n\n"}
{"id": "910802", "url": "https://cs.wikipedia.org/wiki?curid=910802", "title": "2. československá fotbalová liga 1973/74", "text": "2. československá fotbalová liga 1973/74\n\nV soubojích 42. ročníku druhé nejvyšší fotbalové soutěže – 2. československé fotbalové ligy 1973/74 – se utkalo 16 mužstev každý s každým dvoukolovým systémem podzim–jaro. Tento ročník začal v sobotu 11. srpna 1973 a skončil ve středu 12. června 1974.\n\nPoznámky:\n\n"}
{"id": "910808", "url": "https://cs.wikipedia.org/wiki?curid=910808", "title": "Ambronay", "text": "Ambronay\n\nAmbronay je francouzská obec v departementu Ain v regionu Auvergne-Rhône-Alpes. V roce 2010 měla 2362 obyvatel.\n\nV 8. století byl ve vesnici založen benediktýnské opatství Notre-Dame d'Ambronay, situovaný v jejím centru. Opatství, které dříve vzkvétalo, bylo zpustošeno během Francouzské revoluce.\nZkáze byl ušetřen kostel, který je dnes opět slouží původním účelům, přestože se v něm dříve přechodně nacházela konírna. Díky výtečné akustice jeho prostor se v něm koná mezinárodní festival barokní hudby.\n"}
{"id": "910810", "url": "https://cs.wikipedia.org/wiki?curid=910810", "title": "Národní fotbalová liga 1973/74", "text": "Národní fotbalová liga 1973/74\n\nV soubojích 5. ročníku Národní fotbalové ligy 1973/74 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "910813", "url": "https://cs.wikipedia.org/wiki?curid=910813", "title": "Zonerama", "text": "Zonerama\n\nZonerama.com je zdarma dostupná online služba, která nabízí neomezený prostor, kde umožňuje svým uživatelům nahrávání fotografií a videí, jejich organizování do alb a následné snadné sdílení široké veřejnosti. Tvůrcem této aplikace je společnost ZONER software, a. s., která je rovněž tvůrce velmi populárního bitmapového editoru obrazových souborů Zoner Photo Studio.\n\n\nHlavní předností této služby je především její kompletní česká lokalizace. Uživatel se tedy nemusí obávat, že narazí na jazykovou bariéru, která by mu znemožnila bezproblémové sdílení fotek a videí. Další podstatnou přednosti je vysoká kvalita nahraných fotografií, současně Zonerama umožňuje neomezené rozlišení snímků. Jako jediná plně česká služba nabízí kromě nahrávání fotografií stejnou možnost i pro videosoubory. Tato možnost je limitována pouze délkou videa. Můžete nahrát nekonečné množství videí v HD kvalitě (720p) pouze musí mít maximální délku trvání kratší než 3 minuty.\n\nNemusíte se ani bát, že byste přišli o důležitá metadata (použitý fotoaparát, nastavení expozice případně GPS polohu). Zonerama všechny tyto údaje společně s fotografií uchová a následně je při prohlížení fotografií zobrazuje. Funkční je i samotné propojení s počítačovým programem Zoner Photo Studio. Jednoduchým výběrem a přetažením požadovaných snímků do Zoneramy je nahrajete. Navíc můžete mít své snímky vždy snadno pod dohledem i ze svého Android telefonu pomocí Android aplikace.\n\n\"Aplikace Zonerama umožňuje prohlížení fotografií uložených na Zoneramě. Standardně se prohlíží online, přičemž obrázky jsou před stažením zmenšeny pro zobrazení na mobilních telefonech a načítání je tedy poměrně rychlé a nenáročné na datové přenosy. Je tu však i možnost stažení vybraných alb přímo do telefonu pro prohlížení offline.\" > Aplikace Zonerama ukončila svůj vývoj a byla plně nahrazena aplikací Zoner Photo Studio pro Android.\n\nZonerama nemá zavedena žádná omezení datového prostoru. Můžete tedy nahrávat libovolné množství fotografií i videí. A tvůrci se věnovali i propojení se sociálními sítěmi a díky tomu se můžete svými díly snadno chlubit přátelům na Facebooku, Twitteru či Google+.\n\nNastavení soukromí vám umožní jednotlivá alba libovolně nastavit jako soukromá, zaheslovat je a získat tím tedy přehled, kdo všechno si vaše snímky může prohlédnout. Stejně tak je vyřešena problematika autorského práva. U snímků si můžete vybrat zda je pouze zpřístupníte ke zhlédnutí a bez souhlasu autora nesmí být s fotografií nijak dále nakládáno nebo je zde možnost volnější licence Creative Commons (pro komerční účely či tvorbu upravených děl). Rovněž se může u snímku zapnout funkce vodoznaku.\n\nProfesionální fotograf hledající prostor pro své portfolio na Zoneramě má možnost si jej bez větších obtíží vytvořit a dle svých požadavků editovat. Dokonce získá vlastní URL adresu v podobě \"mojeportfolio\".zonerama.com, kde \"mojeportfolio\" bude vytvořeno ze zadaného názvu.\n\nZoneramu můžete používat dvěma způsoby. Můžete si pouze pasivně prohlížet již publikovaná a přístupná alba a fotografie, a to přes nabídku – Veřejná galerie, která je dostupná hned z hlavní strany. Můžete si zde fotografie a alba filtrovat podle data přidání nebo podle toho jak jsou u dalších návštěvníků oblíbená. Rovněž je zde možnost vyhledávání. U zobrazovaných snímků máte vždy možnost je sdílet do sociálních sítí nebo danou fotografii rovnou komentovat pomocí Facebook účtu. Případně můžete snímky stahovat a dále používat pokud to autor konkrétních fotografií povolil.\n\nPro aktivní používání je nutné si vytvořit účet nebo se přihlásit svým Zoner účtem (nutný pro používání Zoner Photo Studia).\n\"Při regis­traci vyplňujete e-mail a heslo. V dalším kroku musíte vytvo­řit uživa­tel­ské jméno, pod kte­rým chcete Zone­ramu vyu­žívat. Zároveň si vytvá­říte název URL adresy, na které budou vaše alba následně dostupná. Vyplnit musíte i datum naro­zení a pohlaví. Při­hlá­šení je rovněž možné přes Face­book, Twit­ter nebo Google účet.\"\n\n\"Pra­covní pro­středí Zone­ramy je díky češtině velmi snadné ovlá­dat. Po regis­traci a při­hlá­šení máte hned pří­stup do admi­nis­trace vašeho účtu. Musíte si však počkat na ově­řovací e-mail, který vám dorazí do schránky, kte­rou jste zadali při regis­trování. Po potvrzení již nic nebrání tomu, abyste svůj účet plně pou­žívali. Upravovali svůj pro­fil a tvo­řili alba s fot­kami. Tvorba alb a vklá­dání fotek je velmi snadné. Není potřeba instalovat žádné doplňky do prohlížeče.\"\n\n\"Zone­rama podpo­ruje pro nahrávání většinu nejpo­u­žívanějších typů sou­borů — JPG, JPEG, AVI, DIVX, MPG, MPEG, MP4, M4V, MOV, SWF, FLV, MTS, M2T a mnoho dalších. Pokud si do alba nahrajte video­sou­bor počí­tejte s tím, že chvíli potrvá jeho zpra­cování a tedy i následné zpřístupnění.\"\n\n"}
{"id": "910815", "url": "https://cs.wikipedia.org/wiki?curid=910815", "title": "Árpád Mozes", "text": "Árpád Mozes\n\nÁrpád Mozes (1931–2013) byl rumunský luterský biskup.\n\nJako klužský biskup byl do roku 2004 hlavou Evangelické luterské církve v Rumunsku.\n\nByl činný v ekumenickém hnutí a zasazoval se o národnostní práva rumunských Maďarů.\n"}
{"id": "910819", "url": "https://cs.wikipedia.org/wiki?curid=910819", "title": "Chalaronne", "text": "Chalaronne\n\nChalaronne je francouzská řeka, která protéká departementem Ain v regionu Rhône-Alpes. Pramení nedaleko obce Lapeyrouse v jezerní oblasti Dombes. Má délku 52 kilometrů a je levým přítokem řeky Saôny.\n\n"}
{"id": "910838", "url": "https://cs.wikipedia.org/wiki?curid=910838", "title": "Trikameralismus", "text": "Trikameralismus\n\nTrikameralismus nebo též trojkomorovost označuje typ parlamentu vytvořeného ze tří komor. Termín byl poprvé užit v souvislosti s jihoafrickým parlamentem vzniklým po přijetí ústavy z roku 1983. Dalším příkladem je státní model vytvořený Simónem Bolívarem. V současnosti žádná země neužívá trojkomorový parlament.\n\nNěkdy se však objevuje tvrzení, že Ústavní soud funguje jako třetí komora parlamentu České republiky. Ústavní soud však není nadán pravomocí pozitivního zákonodárství, i když jeho nálezy mají právní sílu klasického zákona. Ústavní soud je především negativním zákonodárcem a jeho hlavní funkcí je chránit ústavnost, což znamená, že může rušit zákony pro jejich rozpor s ústavou, či ústavní zákon ohrožující materiální jádro Ústavy, k čemuž poprvé došlo v kauze Melčák.\n\nV roce 1983 vznikla nová ústava Jihoafrické republiky, která počítala se vznikem trojkomorového parlamentu. Tato ústava byla přijata v listopadu, kdy ji dvě třetiny bílých obyvatel schválily. Došlo tak ke vzniku parlamentu se třemi komorami, založenými na rasovém základě. Jeho vznik kritizovali jak zastánci apartheidu, tak i sami zástupci utlačovaných ras. Konzervativcům vadilo, že budou k moci přizváni i zástupci nebílého obyvatelstva, zatímco zástupcům černého obyvatelstva vadilo, že komory jim určené jsou fakticky bezmocné.\n\nPrvní komorou parlamentu byla Poslanecká sněmovna. Ta měla 178 členů, kterými byli běloši. Sněmovnu reprezentantů tvořilo 85 členů, kteří byli černé pleti. Poslední komorou byla Sněmovna delegátů. Ta měla 45 členů indického původu. Problémem bylo, že ústava z roku 1983 značně posílila moc prezidenta a to z velké části na úkor parlamentu. Zanikla pozice předsedy vlády, jehož pravomoci převzal právě prezident. Toho volilo kolegium volitelů tvořené 50 bělochy, 25 černochy a 13 Indy. Příslušníky každé z těchto skupin vybírala jejich komora. Další věcí bylo, že v případech sporu mezi jednotlivými komorami rozhodovala Prezidentská rada o 60 členech – 25 vybíral prezident, 20 Poslanecká sněmovna, 10 Sněmovna reprezentantů a 5 Sněmovna delegátů. V praxi to znamenalo, že Poslanecká sněmovna a prezident nemohli být nikdy přehlasováni.\n\nTynwald, parlament ostrova Man je někdy označován za trojkomorový, což však není všeobecně přijímáno. Tynwald je složený z House of Keys a Legislative Council. Členové obou komor se však také setkávají na společných schůzích, což někteří započítávají jako třetí komoru.\n\n"}
{"id": "910840", "url": "https://cs.wikipedia.org/wiki?curid=910840", "title": "Ole Kjær", "text": "Ole Kjær\n\nOle Kjær (* 16. srpna 1954, Kolding, Dánsko) je bývalý dánský fotbalový brankář, který ukončil kariéru v roce 1992 v dánském klubu Esbjerg fB. V roce 1978 získal v Dánsku ocenění Fotbalista roku, kde také strávil celou svou hráčskou kariéru.\n\nS Esbjergem vyhrál v roce 1979 dánskou fotbalovou ligu.\n\nPůsobil v dánském reprezentačním výběru U21, v němž odehrál 3 zápasy. Debutoval 10. května 1975 proti Rumunsku (remíza 1:1).\n\nV A týmu Dánska zažil debut 2. února 1977 v utkání se Senegalem (výhra 3:2). Na počátku 80. let 20. století byl součástí týmu zvaného „dánský dynamit“, který vedl německý trenér Sepp Piontek. Soupeřil o místo mezi tyčemi s Ole Qvistem a Troelsem Rasmussenem. Sehrál důležitou úlohu v kvalifikaci na Mistrovství Evropy 1984 ve Francii. Vynikl zejména v utkání ve Wembley proti domácí Anglii 21. září 1983, kde několika skvělými zákroky podržel dánský tým, který porazil Albion (= Anglie) 1:0. Zúčastnil se i samotného evropského šampionátu, kde Dánsko podlehlo v semifinále Španělsku 5:4 na penalty (po prodloužení byl stav 1:1). Na turnaji však neodchytal ani jeden zápas. Byl totiž mezi tyčemi nahrazen Ole Qvistem po výbuchu 0:6 s Nizozemskem 14. března 1984 v přípravném zápase na evropský šampionát. Byl to zároveň jeho poslední zápas v reprezentaci. Celkem odehrál v dánském národním A-týmu 26 zápasů.\n\n"}
{"id": "910842", "url": "https://cs.wikipedia.org/wiki?curid=910842", "title": "Volby ve Finsku", "text": "Volby ve Finsku\n\nVolby ve Finsku jsou svobodné. Volí se do parlamentu, obecních zastupitelstev, Evropského parlamentu a každých šest let se konají prezidentské volby. Voliči volí do parlamentu 200 poslanců na čtyřleté volební období.\n\n"}
{"id": "910852", "url": "https://cs.wikipedia.org/wiki?curid=910852", "title": "Thor: Temný svět", "text": "Thor: Temný svět\n\nThor: Temný svět (v anglickém originále Thor: The Dark World) je americký akční film z roku 2013, který natočil režisér Alan Taylor podle komiksů o Thorovi. V titulní roli korunního prince Asgardu, který se musí vypořádat s hrozbou temných elfů, se představil Chris Hemsworth, který si tuto postavu zahrál i v předchozím filmu \"Thor\" (2011) a navazujícím snímku \"\" (2017). Jedná se o osmý celovečerní snímek filmové série Marvel Cinematic Universe.\n\nPřed mnoha tisíciletími bojoval Bor, otec Odina, s temným elfem Malekithem, který chtěl zničit vesmír pomocí zbraně známé jako Aether. Malekithova armáda, včetně vylepšeného bojovníka Kurseda, ale byla v jeho světě Svartalfheimu poražena a Bor nechal Aether bezpečně uložit, aby ho nikdo nenašel. Malekith se svým pobočníkem Algrimem a hrstkou dalších temných elfů však uprchl.\n\nV současnosti je Loki za své válečné zločiny vůči Zemi uvězněn v asgardském žaláři. Mezitím Thor s bojovníky Fandralem, Volstaggem a Sif pomáhá odrazit lupičské nájezdy na Vanaheim, svět jejich kamaráda Hoguna. Jedná se o poslední bitvu, která měla po zničení Bifröstu, Duhového mostu, před dvěma lety uklidnit devět světů. Asgarďané brzy zjistí, že brzo nastane Konvergence, vzácné postavení všech devíti světů. Jak se doba tohoto úkazu přibližuje, náhodně se začínají zjevovat portály propojující jednotlivé světy.\n\nV Londýně přijede astrofyzička Jane Fosterová se svou asistentkou Darcy Lewisovou do opuštěné továrny, kde se objevil jeden z těchto portálů, které kolem sebe narušují zákony fyziky. Jane se oddělí od skupiny a je teleportována do jiného světa, kde je infikována Aetherem. Asgardský strážce Heimdall, který dokáže spatřit téměř vše ve vesmíru, varuje Thora, že Jane již nevidí, takže princ zamíří na Zemi. Tam svoji přítelkyni najde, neboť nepozemská síla ji mezitím propustila. Oba dorazí na Asgard, kde Odin rozpozná v Janenině těle Aether a varuje, že látka dokáže nejen ji zabít, ale především že je součástí katastrofického proroctví.\n\nMalekith, probuzený uvolněním Aetheru, změní Algrima v Kurseda a zaútočí na Asgard. Během bitvy oba hledají Jane, neboť cítí, že má v sobě Aether. Thorova matka Frigga zemře při ochraně Jane a Malekith s Algrimem jsou donuceni uprchnout bez pozemšťanky. Navzdory Odinu příkazu neopouštět Asgard Thor neochotně získá Lokiho na svou stranu – jeho bratr totiž zná tajný průchod do Temného světa Svartalfheimu, kde použijí Jane jako vábničku, aby se s Malekithem střetli mimo Asgard. Na oplátku Thor Lokimu slíbí odplatu na Malekithovi za zabití jejich matky. S pomocí Volstagga, Sif a Fandrala oba bratři zamíří s Jane do Temného světa.\n\nLoki zde obelstí Malekitha, ten vysaje Aether z Jane, nicméně Thorův pokus o zničení látky selže. Elf se spojí s Aetherem a uprchne ve své lodi, zatímco Loki je smrtelně zraněn Algrimem. Thor umírajícímu bratrovi slíbí, že poví otci o tom, jak se obětoval. Společně s Jane následně objeví v nedaleké jeskyni portál, kterým se dostanou do Londýna, kde se spojí s Darcy a Janeniným učitelem, doktorem Erikem Selvigem. Ten byl předtím krátce hospitalizován v psychiatrické léčebně, protože po útoku Lokiho na Zem a bitvě o New York trpěl mentálním traumatem. Zjistí, že Malekith plánuje zničit vesmír a obnovit nadvládu temných elfů tím, že vypustí Aether v centru Konvergence v Greenwichi. Thor se s Malekithem utká, v bitvě projdou mnoho portálů a mnoho světů, dokud je jeden portál nerozdělí a Malekith nezůstane sám na Zemi bez protivníka. Thor se však vrátí v čase, aby pomohl svým smrtelným přátelům využít jejich vědecké vybavení, kterým transportují Malekitha do Temného světa, kde je zabit vlastní poškozenou lodí, takže hrozba je zažehnána.\n\nThor se vrátí na Asgard, kde odmítne Odinovu nabídku na převzetí trůnu a zároveň mu řekne o Lokiho oběti. Neví však, že otcovu podobu převzal Loki, který ve skutečnosti nezemřel.\n\nVolstagg a Sif navštíví Sběratele. Asgarďané, kteří již hlídají Tesseract, si totiž myslí, že mít pohromadě dva Kameny nekonečna by mohlo být nebezpečné, proto Aether svěří do péče právě Sběrateli, o němž však neví, že jeho cílem je získat i dalších pět Kamenů. V Londýně se mezitím opětovně setká Jane s Thorem, zatímco ledová příšera z Jotunheimu, která se na Zemi dostala během závěrečné bitvy, pokračuje ve svém řádění.\n\n\nV dalších rolích se představili také Jonathan Howard (Ian Boothby) a Tony Curran (Bor). V cameo rolích se ve filmu objevili i Benicio del Toro (Sběratel), Chris Evans (Loki v podobě Kapitána Ameriky) a Stan Lee (pacient v psychiatrické léčebně).\n\nV dubnu 2011, ještě před uvedením filmu \"Thor\" do kin, uvedl producent Kevin Feige, že této postavě bude věnován i další snímek. Později prozradil, že na příběhu pracuje Don Payne. V říjnu téhož roku získala post režisérky snímku Patty Jenkinsová, nicméně již o dva měsíce později z projektu odstoupila. Novým režisérem se záhy stal Alan Taylor, původní Payneův draft skriptu měl přepsat Robert Rodat. Definitivní scénář následně poskytli Christopher Yost, Christopher Markus a Stephen McFeely, přičemž některé scény přepsal Joss Whedon. Na jaře 2012 začalo obsazování herců; své role si z prvního \"Thora\" zopakovali všichni hlavní vyjma Joshuy Dallase, který byl zaměstnán natáčením seriálu \"Bylo, nebylo\", takže role Fandrala připadla Zachary Levimu. Do role hlavního protivníka byl v srpnu 2012 obsazen Christopher Eccleston.\n\nNatáčení snímku s rozpočtem 170 milionů dolarů probíhalo od září do prosince 2012. Kromě Anglie se filmovalo také na Islandu.\n\nSvětová premiéra filmu \"Thor: Temný svět\" proběhla v Londýně 22. října 2013. Do kin byl uváděn od 30. října téhož roku, přičemž v ČR se v kinodistribuci objevil 7. listopadu a v USA 8. listopadu 2013.\n\nV Severní Americe utržil snímek 206 362 140 dolarů, v ostatních zemích dalších 438 421 000 dolarů. Celosvětové tržby tak dosáhly 644 783 140 dolarů.\nV České republice byl film uveden do kin distribuční společností Falcon. Za první promítací víkend zhlédlo snímek 65 934 diváků, kteří v pokladnách kin nechali přes 10 milionů korun. Celkově utržil film v ČR při návštěvnosti 188 641 diváků 28,4 milionů korun (1,4 milionů dolarů).\n\nServer \"Kinobox.cz\" na základě vyhodnocení 23 recenzí z českých internetových stránek ohodnotil film \"Thor: Temný svět\" 75 %. Server \"Rotten Tomatoes\" udělil snímku známku 6,2/10 a to na základě 247 recenzí (z toho 163 jich bylo spokojených, tj. 66 %). Od serveru \"Metacritic\" získal film, podle 44 recenzí, celkem 54 ze 100 bodů.\n\nSnímek byl nominován na pět žánrových cen Saturn (včetně kategorie Nejlepší komiksový film).\n\nDíky komerčnímu úspěchu snímku byl v roce 2017 uveden do kin filmový sequel \"\", který je rovněž součástí série Marvel Cinematic Universe (MCU). Titulní roli si v něm zopakoval Chris Hemsworth, který se jako Thor objevil i v některých dalších celovečerních filmech MCU.\n\n"}
{"id": "910864", "url": "https://cs.wikipedia.org/wiki?curid=910864", "title": "Ole Qvist", "text": "Ole Qvist\n\nOle Qvist (* 25. února 1950, Kodaň, Dánsko) je bývalý dánský fotbalový brankář, který strávil celou hráčskou kariéru v dánském klubu Kjøbenhavns Boldklub (zkráceně KB). V roce 1984 byl v Dánsku vyhlášen \"Fotbalovým brankářem roku\". Jeho syn Lasse Qvist je fotbalový útočník. Ole po ukončení kariéry pracoval jako policista.\n\nS KB vyhrál v letech 1974 a 1980 dánskou fotbalovou ligu.\n\nOdchytal jeden zápas v dánském reprezentačním výběru U21, 4. září 1974 proti Belgii (remíza 2:2).\n\nV A týmu Dánska zažil debut 29. srpna 1979 v utkání s Finskem (remíza 0:0). Na počátku 80. let 20. století byl součástí týmu zvaného „dánský dynamit“, který vedl německý trenér Sepp Piontek. Soupeřil o místo mezi tyčemi s Ole Kjærem a Troelsem Rasmussenem. Zúčastnil se Mistrovství Evropy 1984 ve Francii, kde Dánsko podlehlo v semifinále Španělsku 5:4 na penalty (po prodloužení byl stav 1:1). Ole odchytal všechny 4 zápasy na turnaji. Byl v kádru dánského mužstva i pro Mistrovství světa 1986 v Mexiku (Dánsko vypadlo v osmifinále po prohře 1:5 se Španělskem). Celkem odehrál v dánském národním A-týmu 39 zápasů.\n\n"}
{"id": "910867", "url": "https://cs.wikipedia.org/wiki?curid=910867", "title": "Lesní mateřská škola", "text": "Lesní mateřská škola\n\nLesní mateřská škola (ve zkratce LMŠ, v běžném jazyce lesní školka) je typ plnohodnotného předškolního vzdělávání pro děti od 3 do 6 let. Nejvýraznějším znakem LMŠ je, že výuka probíhá ve většině programů venku za každého počasí. Lesní mateřské školy jsou založeny na mottu \"„s dětmi venku za každého počasí bez zdí a plotů“\". Je zde kladen důraz na rozvoj dovedností dětí vlastními silami v přímém kontaktu s přírodou, jsou podporovány při hraní, zkoumání a učení se v lese. To je umožněno díky malému počtu dětí ve třídě, legislativa v ČR umožňuje maximálně 8 dětí na 1 učitele.\n\n\nV České republice charakterizuje lesní mateřské školy školský zákon č. 561/2004, do kterého byla otázka lesních mateřských škol začleněna aktualizací zákonem 178/2016 Sb. Ten stanoví, že \"Za lesní mateřskou školu se považuje mateřská škola, ve které vzdělávání probíhá především ve venkovních prostorách mimo zázemí lesní mateřské školy, které slouží pouze k příležitostnému pobytu. Zázemí lesní mateřské školy nesmí být stavbou.“ Stavbou se nemyslí ve smyslu stavebního zákona, ale dle stanoviska Odboru legislativy MŠMT ze dne 31.03.2017 k problematice zázemí lesních mateřských škol .\" Provozem mateřských lesních škol z hlediska hygieny se zabývá vyhláška č. 410/2005 ve znění vyhlášky č. 343/2009, kterou vydává ministerstvo zdravotnictví. Ta byla v roce 2016 doplněna o paragraf 9 \"Lesní mateřské školy\".\n\nZa zakladatelku LMŠ je považována Ella Flatau z dánského Sollerodu, kde byla roku 1954 založena první LMŠ, postupně se myšlenka LMŠ rozšířila do celé Skandinávie a Evropy. Mezi země, které mají největší počet LMŠ, dnes patří Německo. To umožnila zejména legislativa, která v Německu staví LMŠ na stejnou úroveň jako běžné MŠ obdobně jako u nás. Zejména je důležitá finanční podpora ze strany státu, určitým faktorem byl i nedostatek míst v mateřských školách. Dalšími zeměmi, které uplatňují model lesních mateřských škol, jsou Švédsko, Norsko, Lucembursko, Rusko, Kanada, Spojené státy, Japonsko a další.\n\nV České republice proběhlo pilotní testování lesních mateřských škol v letech 2010-2012 pod dozorem MŠMT. Účastnila se ho lesní třída Lesníček při MŠ Semínko v Toulcově dvoře v Praze, tato třída se svým charakterem spíše přibližuje samostatné LMŠ. V březnu 2013 vydalo MŠMT závěrečnou zprávu, ve které rozhodlo, že lesní třídy při MŠ připravují děti na školní docházku stejně jako běžné MŠ, a podpořilo tak vznik lesních tříd u stávajících mateřských školek. V roce 2016 získaly lesní mateřské školy plnou legislativní podporu.\n\nVýsledky studie ukazují, že u dětí ze samostatných LMŠ se více rozvíjí hrubá motorika a kreativita, kterou potvrzují i rodiče. Děti bývají méně nemocné v LMŠ i v období chronických nemocí než v běžných MŠ, stejně tak je i menší počet zranění. Pobyt v přírodě má příznivý vliv na děti s ADD a ADHD, tyto děti jsou více koncentrované, aktivity a pobyt v přírodě jim ulevují od symptomů.\n\n\n\n"}
{"id": "910868", "url": "https://cs.wikipedia.org/wiki?curid=910868", "title": "Lydia Davisová", "text": "Lydia Davisová\n\nLydia Davisová (nepřechýleně \"Davis\", * 15. července 1947 v Northamptonu v Massachusetts) je americká spisovatelka povídek a také překladatelka z francouzštiny do angličtiny. Mj. přeložila první díl Proustova \"Hledání ztraceného času\" nebo Flaubertovu \"Paní Bovaryovou\". První sbírka jejích povídek, \"The Thirteenth Woman and Other Stories\", jí vyšla v roce 1976.\n\nV roce 2013 získala Mezinárodní Man Bookerovu cenu.\n\nOd roku 1974 byla vdaná za spisovatele Paula Austera, se kterým má syna Daniela a s kterým se později rozvedla. Později si vzala Alana Coteho, s nímž má syna Thea.\n\n\n"}
{"id": "910872", "url": "https://cs.wikipedia.org/wiki?curid=910872", "title": "2. československá fotbalová liga 1972/73", "text": "2. československá fotbalová liga 1972/73\n\nV soubojích 41. ročníku druhé nejvyšší fotbalové soutěže – 2. československé fotbalové ligy 1972/73 – se utkalo 16 mužstev každý s každým dvoukolovým systémem podzim–jaro. Tento ročník začal v sobotu 12. srpna 1972 a skončil v sobotu 23. června 1973.\n\nPoznámky:\n\n"}
{"id": "910874", "url": "https://cs.wikipedia.org/wiki?curid=910874", "title": "Troels Rasmussen", "text": "Troels Rasmussen\n\nTroels Rasmussen (* 7. dubna 1961, Ebeltoft, Dánsko) je bývalý dánský fotbalový brankář, který ukončil kariéru v roce 1994 v dánském klubu Aarhus GF. V roce 1985 získal v Dánsku (kde strávil celou svou hráčskou kariéru) ocenění \"Fotbalový brankář roku\".\n\nKariéru zahájil v dánském klubu Vejle BK, kde strávil 2 roky, plnil zde roli rezervního brankáře. S klubem vyhrál v sezóně 1980/81 dánský fotbalový pohár (výhra 2:1 ve finále nad BK Frem). Celkem nastoupil ve 13 ligových utkáních.\n\nV roce 1982 přestoupil do klubu Aarhus GF, kde se stal prvním brankářem. V roce 1986 získal svůj jediný ligový titul. Prvenství v dánském poháru dobyl opět v sezónách 1986/87 (výhra 3:1 ve finále nad Aalborg BK), 1987/88 (2:1 po prodloužení s Brøndby IF) a 1991/92 (3:0 ve finále s B 1903). V dresu Aarhusu vstřelil tři góly, všechny z pokutových kopů.\n\nRasmussen působil v dánských reprezentačních výběrech od kategorie do 17 let (U17, U19 a U21).\n\nV A týmu Dánska zažil debut 22. září 1982 v utkání s Anglií (remíza 2:2). Na počátku 80. let 20. století byl součástí týmu zvaného „dánský dynamit“, který vedl německý trenér Sepp Piontek. Soupeřil o místo mezi tyčemi s Ole Qvistem a Ole Kjærem. Zúčastnil se Mistrovství Evropy 1984 ve Francii, kde Dánsko podlehlo v semifinále Španělsku 5:4 na penalty (po prodloužení byl stav 1:1). Na turnaji však neodchytal ani jeden zápas (chytal Ole Qvist). Na Mistrovství světa 1986 v Mexiku odehrál 2 zápasy (výhry 1:0 proti Skotsku a 6:1 proti Uruguayi). Dánsko vypadlo v osmifinále po prohře 1:5 se Španělskem. Na Mistrovství Evropy 1988 odchytal v základní skupině jediný zápas se Španělskem (prohra 2:3), zbývající dva odchytal Peter Schmeichel. Na tomto šampionátu v Západním Německu Dánsko skončilo s 0 body již v základní skupině A.\n\nCelkem odehrál v dánském národním A-týmu 35 zápasů.\n\n"}
{"id": "910877", "url": "https://cs.wikipedia.org/wiki?curid=910877", "title": "Seznam cizinců v HK Sibir Novosibirsk", "text": "Seznam cizinců v HK Sibir Novosibirsk\n\nToto je seznam cizinců, kteří alespoň jednou nastoupili za hokejový tým HK Sibir Novosibirsk hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "910881", "url": "https://cs.wikipedia.org/wiki?curid=910881", "title": "Giacinto Facchetti", "text": "Giacinto Facchetti\n\nGiacinto Facchetti (18. červenec 1942, Treviglio – 4. září 2006, Milán) byl italský fotbalista a fotbalový funkcionář. Hrával na pozici levého obránce.\n\nS italskou reprezentací se stal mistrem Evropy roku 1968 a získal stříbrnou medaili na mistrovství světa roku 1970. Hrál i na světových šampionátech v Anglii 1966 a v Německu 1974. Celkem za národní tým odehrál 94 utkání, v nichž vstřelil 3 branky.\n\nByl člen slavné generace Interu Milán, dvakrát v jeho dresu vybojoval nejcennější evropskou pohárovou trofej – Pohár mistrů evropských zemí (1963/64, 1964/65), dvakrát Interkontinentální pohár (1964, 1965), čtyřikrát titul italského mistra (1963, 1965, 1966, 1971) a jednou italský pohár (1978). V dresu milánského Interu strávil celou svou kariéru, v letech 1960–1978 za něj odehrál 476 ligových utkání, v nichž dal 59 gólů. Interu zůstal věrný i po skončení hráčské kariéry, zastával řadu funkcionářských postů, od roku 2004 až do své smrti v roce 2006 pak byl prezidentem klubu.\n\nV anketě Zlatý míč, která hledala nejlepšího fotbalistu Evropy, se roku 1965 umístil na druhém místě a roku 1968 na pátém. Pelé ho roku 2004 zařadil mezi 125 nejlepších žijících fotbalistů světa.\n\n"}
{"id": "910888", "url": "https://cs.wikipedia.org/wiki?curid=910888", "title": "Michael Imperioli", "text": "Michael Imperioli\n\nMichael Imperioli (* 26. března 1966 Mount Vernon, New York, USA) je americký herec. V letech 1999−2007 hrál jednu z hlavních rolí v seriálu \"Rodina Sopránů\" a hrál také v několika epizodách seriálu \"Právo a pořádek\". Jeho prvním filmem byl \"Alexa\" z roku 1988, později hrál v mnoha dalších, mezi něž patří \"Střelila jsem Andyho Warhola\" (1996) a \"Pevné pouto\" (2009). V roce 2006 byl hostem v epizodě \"Žabař, kuchař, manželka a její Homer\" seriálu \"Simpsonovi\".\n\n"}
{"id": "910891", "url": "https://cs.wikipedia.org/wiki?curid=910891", "title": "Národní fotbalová liga 1972/73", "text": "Národní fotbalová liga 1972/73\n\nV soubojích 4. ročníku Národní fotbalové ligy 1972/73 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "910892", "url": "https://cs.wikipedia.org/wiki?curid=910892", "title": "Kostel svatého Ondřeje (Jestřebí)", "text": "Kostel svatého Ondřeje (Jestřebí)\n\nKostel svatého Ondřeje v Jestřebí je klasicistní stavba z konce 18. století. Je farním kostelem farnosti Jestřebí u České Lípy. Je chráněn jako kulturní památka České republiky.\n\nPůvodní farní kostel v osadě Krušina (dnešní Jestřebí) stával na skalní ploše pod hradem u dodnes funkčního hřbitova. Byl zřejmě zasvěcen Panně Marii. Zanikl v 17. století a místní museli docházet na bohoslužby do nedalekých Pavlovic. Nový farní kostel začal být budován až na příkaz císaře Josefa II. Klasicistní kostel byl dostavěn v roce 1780, a po dokončení interiéru byl v roce 1781 vysvěcen hornopolickým infulovaným arciděkanem Wenzelem Hockem, známým z literatury jako \"Hockewanzel\".\n\nKostel se začal používat k bohoslužbám, ale definitivně byl dokončen až v roce 1790, kdy byl jeho interier vymalován významným jezuitským malířem Josefem Kramolínem. Další výraznější zásahy do architektury kostela proběhly až ve 20. století. V 80. letech inicioval tehdejší jestřebský farář, Josef Červenka, generální rekonstrukci, která byla dokončena až za jednoho z jeho nástupců v roce 1996. V roce 2012 bylo renovováno průčelí kostela.\n\nKostel je jednolodní stavba se zúženým, oble uzavřeným presbytářem. Po stranách presbytáře jsou dva přízemní přístavky, z nichž jeden slouží coby zákristie, druhý jako zimní kaple. Interier lodi je plochostropý, presbytář je sklenut nízkou kupolí. Kramolínova interierová výmalba byla z větší části zakonzervována a zabílena v 90. letech 20. století. Kompletně zachována je výmalba presbytáře a stropu lodi. Kupole nad presbytářem je opticky zvětšena iluzivní výmalbou.\n\nV kostele se nacházejí tři oltáře. Hlavní oltář sv. Ondřeje je iluzivní klasicistní architektura. Po stranách \"vítězného oblouku\" jsou oltáře Božského Srdce Páně (vpravo) a Panny Marie (vlevo). Vedle mariánského oltáře se nachází kazatelna, přístupná schodištěm ve zdi ze zákristie.\n\n\n"}
{"id": "910893", "url": "https://cs.wikipedia.org/wiki?curid=910893", "title": "Maranatha", "text": "Maranatha\n\nMaranatha je aramejský výraz používaný v prvotní církvi pravděpodobně jako pozdrav. Zapisuje se také jako marana tha (\"Pane, přijď!\") nebo maran atha (\"Náš Pán přišel.\"). V Bibli se objevuje jen jednou, a to v Prvním listu Korintským, kapitola 16, verš 22 – . Obsahuje jej i jeden z nejstarších křesťanských mimobiblických textů Didaché.\n\nPojem \"Marantha\" je často využíván v názvech různých křesťanských institucí, zejména spojených s hudbou (např. americké hudební nakladatelství \"Maranatha! Music\" či český křesťanský sbor \"Maranatha Gospel Choir\"). \n"}
{"id": "910895", "url": "https://cs.wikipedia.org/wiki?curid=910895", "title": "Divadelní dramaturgie", "text": "Divadelní dramaturgie\n\nDivadelní dramaturgie je umělecká činnost, která tvoří teoretický podklad pro práci režiséra, herců a dalších tvůrců inscenace. Ve výsledku inscenace netvoří žádné hmotné, hmatatelné umělecké výsledky na jevišti, je jen prostředníkem a zprostředkovatelem mezi autorem a inscenátory. Tvoří návrh dramaturgického plánu a podle něj také vyhledává a navrhuje dramata k zinscenování.\n\nDramaturgický plán tvoří dramaturg podle uměleckého plánu celého divadla v němž je angažován. Program je tvořen s určitým cílem, zaměřením, tématem. Vše je však vymezeno vnějšími a vnitřními faktory. Vnější okolnosti, jimiž jsou doba, místo a společenská situace, v nichž divadlo existuje, předurčují finanční situaci, návštěvnost divadla a očekávání společnosti. Vnitřními okolnostmi jsou možnosti divadla – finanční, umělecké, provozní, personální, atd. Tyto dva druhy faktorů také určují specializaci divadla – na druh divadelní činnosti, na typ diváků, dramaturgický plán a způsoby inscenací. Dopad uměleckého programu na dramaturgický plán definuje Hořínek v Úvodu do praktické dramaturgie takto: “Umělecký program je vnitřní osou dramaturgie a dramaturgie je aplikací uměleckého programu ve sféře dramatických textů.” Tvorba dramaturgického plánu se tedy odvíjí od směru uměleckého programu divadla. Ten může být dynamický, jelikož každé divadlo se určitým způsobem a směrem vyvíjí.\n\nSestavování dramaturgického plánu musí souhlasit s profilem divadla a jeho uměleckým plánem. Je třeba se na něj dívat jako na celek, jehož části do sebe zapadají (výpadek jednoho dramatu z plánu často bývá těžce nahraditelný) a tvoří určitý jednotný komplex, jdoucí za určitým cílem. Dramaturg nesmí zohledňovat osobní zájmy, je třeba k tvorbě plánu přistupovat objektivně. Stejné podmínky však platí nejen pro jeho tvorbu, ale také posuzování.\n\nDalší prací dramaturga je, poté co vybere konkrétní titul, připravit pro režiséra a ostatní inscenátory podklady a materiály vybraného dramatu. To znamená, že text, jenž se bude inscenovat, se musí řádně rozebrat, a to nejen ze stylistického, literárního a poetického hlediska, ale také z hlediska dobových společenských kontextů. Musí se rozebrat fabule, psychologie postav a nalézt hlubší význam textu. Text je posuzován z hlediska literární a divadelní kvality textu a historického a aktuálního kontextu a významu. Při rozboru musí dramaturg určit také konkrétní žánr, ve kterém bude text prezentován – některá dramata mohou být jak komická, tak tragikomická.\n\nHlavním cílem tohoto rozboru je dopátrat se základních myšlenek a významů dramatu. Je to příprava podkladů pro další práci inscenátorů, kteří drama zpracují a interpretují po svém. Pokud tedy má být dramatikova práce inscenátory ocenitelná, měla by být vypracována objektivně.\n\nPo takovém dramatickém objektivním rozboru následuje určení dramaturgicko-režijní koncepce, která je již subjektivnější. Dochází tu k určení interpretace textu, hierarchizaci významů, motivace činů postav, rozhoduje se způsob, koncepce, téma a stylizace ztvárnění. Dokazuje to vzájemnou souvislost s potřebou spolupráce režie a dramaturgie. Je tedy jasné, že zde již dochází k přerodu mezi režijní a dramaturgickou prací. V této fázi zrodu inscenace už nemusí jít o práci jediného člověka. Režisér může s dramaturgem spolupracovat, nebo tuto funkci splňuje sám.\n\nJedna z posledních věcí, které má dramaturg při přípravě inscenace na starost je revize dramatického textu. Herci musí dostat před začátkem zkoušek již upravený text, není to však pravidlem, při tvorbě některých inscenaci dochází k úpravám teprve během zkoušek. Při takové revizi je třeba tolerovat umělecké a stylové hodnoty textu. Jazyk dramatického textu má dvě roviny. Je to stylová rovina dramatického textu, dramatikův styl, a styl promluv jednotlivých postav, které ji charakterizují. Všechny úpravy sledují dosáhnutí optimální jazykové úrovně. Jejich nejběžnější formou jsou škrty. Vězí za tím nadměrná délka textu, mnohomluvnost, nadbytečnost a změna významu. Nesmí se však zapomenout na výstavbu a řád uměleckého díla, škrty musí mít dostatečně pádný důvod a musí odpovídat dramaticko-režijní koncepci.\n\nDramaturg pracuje s již napsanými texty, ale často mívá na dramaturgickou tvorbu jistý vliv. Například zadává nové překlady, žádá spisovatele o nové původní hry, čímž se podílí svou iniciativou na vznik nových dramat. Také svou kritikou upozorňuje autory na případné nedostatky a chyby a podává návrhy, jak dílo upravit. Dramaturg se může také aktivně podílet na tvorbě nové inscenace, adaptaci, či si dokonce sám napsat nové drama.\n\nDramaturg také zajišťuje základní zpětnou vazbu. Inscenaci posuzuje jak s hlediska zvolené metody, prostředků a postupů, součinnosti složek, tak v souvislosti s uměleckým programem divadla.\n\n"}
{"id": "910899", "url": "https://cs.wikipedia.org/wiki?curid=910899", "title": "Národní fotbalová liga 1971/72", "text": "Národní fotbalová liga 1971/72\n\nV soubojích 3. ročníku Národní fotbalové ligy 1971/72 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "910900", "url": "https://cs.wikipedia.org/wiki?curid=910900", "title": "Zdeněk Míka (herec)", "text": "Zdeněk Míka (herec)\n\nZdeněk Míka (25. října 1919, Lipence u Zbraslavi – 9. září 2000, Praha) byl český herec, režisér a divadelní ředitel.\n\nAbsolvoval gymnázium a začal studovat na Filosofické fakultě Univerzity Karlovy. Po uzavření vysokých škol nacisty v roce 1939 začal navštěvovat Hereckou školu E.F.Buriana v D 40 a hrál na scéně pro děti a mládež \"d 41\", vytvořené E. F. Burianem v roce 1940 u jeho divadla D 41.\n\nByl levicově orientován. Za války se scházel ilegálně s dalšími mladými komunisty v bytě manželů Bendových v areálu ústavu v Praze-Bohnicích. Po likvidaci Burianova D 41 jej zaměstnala Míla Mellanová spolu s dalšími někdejšími posluchači Herecké školy E. F. Buriana (V.Brodský, S.Zázvorková, V. Podzimek aj.) v Pražském dětském divadle. Od roku 1941 působil jako herec a tanečník v divadle Větrník Josefa Šmídy, odkud odešel na podzim 1942, přesto zde v únoru 1943 ještě vystoupil v obnovené inscenaci hry \"Růže ran\". V divadle měl přezdívku Mikin. Přechodně pak spolupracoval s Dvořákovým Divadélkem ve Smetanově muzeu a na počátku roku 1944 byl členem \"Pražského divadelního studia\", pobočné scény Pražského divadla pro mládež.\n\nV květnových dnech roku 1945 založil hereckou skupinu \"Obratník\", kde se sdružili levicoví divadelníci a tato skupina provozovala pouliční divadlo a vyjížděla na venkov. V létě 1945 se pak stala součástí \"Divadla mladých pionýrů\". V roce 1946 režíroval v Divadle pod Plachtou a ve Vesnickém divadle, později se stal režisérem (1946) a ředitelem (1947–1949) Divadla pracujících ve Zlíně. Po nástupu do Zlína vytvořil v divadle \"Studio mladých\". V polovině roku 1949 odešel do Prahy jako ústřední dramaturg Československého státního filmu na Barrandově. Mezi léty 1950–1955 byl ředitelem a uměleckým vedoucím Státního divadla v Brně. Následně působil jako ředitel Městského divadla v Kolíně (1955–1960) a v letech 1960–1970 byl režisérem v Jihočeském divadle v Českých Budějovicích.\n\nV období normalizace, v roce 1970, se stal ředitelem pražského Divadla na Vinohradech a zde vytrval až do ledna roku 1988, kdy byl vystřídán Františkem Laurinem.\n\nV sedmdesátých létech působil rovněž jako filmový a televizní režisér, vystoupil i jako herec v několika epizodních filmových rolích.\n\nAktivně působil ve Svazu československých dramatických umělců a v letech 1971–1981 byl za KSČ poslancem České národní rady.\n\n\n\n\n\n"}
{"id": "910905", "url": "https://cs.wikipedia.org/wiki?curid=910905", "title": "Zákon o ochraně spotřebitele", "text": "Zákon o ochraně spotřebitele\n\nZákon o ochraně spotřebitele, který vyšel pod č. 634/1992 Sb., je zákon, který zakotvuje rámec ochrany spotřebitelů, jakožto smluvní strany smluvních závazkových vztahů. Vzhledem k tomu si spotřebitelé zasluhují vyšší míru ochrany oproti druhé smluvní straně – podnikatelům či dodavatelům zboží a služeb. Další ochranu poskytují zákony jako je např. občanský zákoník. Na Slovensku byl nahrazen zákonem č. 250/2007 Z.z., o ochrane spotrebiteľa.\n\nRoku 2008 byla zákonem č. 36/2008 Sb. do zákona o ochraně spotřebitele transponována \"Směrnice o nekalých obchodních praktikách (2005/29/ES)\", jíž byl zákon rozšířen o velice podstatný institut zákazu nekalých obchodních praktik, které lze označit v rovině hospodářské soutěže v současnosti za velice časté.\n\nNekalou obchodní praktiku lze definovat jako \"obchodní praktiku, kdy jednání podnikatele vůči spotřebiteli je v rozporu s požadavky odborné péče a je způsobilé podstatně ovlivnit jeho rozhodování tak, že může učinit obchodní rozhodnutí, které by jinak neučinil\".\n\nAby obchodní praktika byla nekalá a tedy zakázána, je nutné dle výše uvedené definice naplnění dvou podmínek:\n\nKromě výše uvedené obecné definice nekalé obchodní praktiky přebírá zákon též rozdělení na další dvě speciální skupiny nekalých obchodních praktik a to:\n\nSoučástí zákona jsou i dvě rozsáhlé přílohy, které obsahují tzv. black list, neboli seznam klamavých a agresivních detailně charakterizovaných obchodních praktik, které se považují za zakázané vždy a nemusí se u nich zkoumat naplnění výše uvedených dvou podmínek.\n\nDohled a dozor nad dodržováním zákazu nekalých obchodních praktik náleží s určitými výjimkami v ČR České obchodní inspekci, která je oprávněna podnikatele porušující zákon o ochraně spotřebitele sankcionovat. \n\n"}
{"id": "910907", "url": "https://cs.wikipedia.org/wiki?curid=910907", "title": "Seznam cizinců v Avtomobilist Jekatěrinburg", "text": "Seznam cizinců v Avtomobilist Jekatěrinburg\n\nToto je seznam cizinců, kteří alespoň jednou nastoupili za hokejový tým Avtomobilist Jekatěrinburg hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "910909", "url": "https://cs.wikipedia.org/wiki?curid=910909", "title": "Darwinovy hodinky – Věda na Zeměploše", "text": "Darwinovy hodinky – Věda na Zeměploše\n\nDarwinovy hodinky – Věda na Zeměploše (The Science of Discworld III: Darwin's Watch) je třetím pokračováním populárně-naučné série knih, která kombinuje vědu a fantasy svět Zeměplochy. Jedná se tak o přímé pokračování knih Věda na Zeměploše a Koule - Věda na Zeměploše. I tentokrát jde o kombinaci zeměplošského pohledu na svět s pohledem soudobé vědy v tématech evoluce, červích děr, či problematiku velkých čísel. Autory jsou Terry Pratchett, Iann Stewart a Jack Cohen, kniha vyšla v roce 2006, česky v roce 2007 v překladu Jana Kantůrka a Dany Krejčové.\n\n"}
{"id": "910910", "url": "https://cs.wikipedia.org/wiki?curid=910910", "title": "Leif Nielsen", "text": "Leif Nielsen\n\nLeif Bernhard Nielsen (* 28. května 1942, Kodaň, Dánsko) je bývalý dánský fotbalový brankář. V roce 1966 získal v Dánsku ocenění Fotbalista roku.\n\nVětšinu hráčské kariéry strávil v klubu BK Frem v dánské první lize (1. division). Po krátké anabázi v USA odešel do Skotska, kde působil v celku Greenock Morton. Svou poslední sezónu strávil ve skotském klubu Celtic FC, ale neodehrál zde ani jeden ligový zápas.\n\nNielsen působil v dánských reprezentačních výběrech od kategorie do 19 let (odehrál za U19 dva zápasy, za U21 jeden zápas).\n\nV A týmu Dánska zažil debut 17. června 1964 na Mistrovství Evropy ve fotbale 1964 konaném ve Španělsku v utkání se Sovětským svazem (prohra 0:3). Tento závěrečný turnaj tehdy hrály jen 4 mužstva a Dánsko skončilo po prohrách se SSSR a s Maďarskem čtvrté. Celkem odehrál v dánském národním A-týmu 28 zápasů.\n\nPo ukončení hráčské kariéry se věnoval trenéřině, na přelomu 70. a 80. let 20. století vedl kluby Brønshøj BK a Ølstykke FC.\n\n"}
{"id": "910917", "url": "https://cs.wikipedia.org/wiki?curid=910917", "title": "2. československá fotbalová liga 1971/72", "text": "2. československá fotbalová liga 1971/72\n\nV soubojích 40. ročníku druhé nejvyšší fotbalové soutěže – 2. československé fotbalové ligy 1971/72 – se utkalo 16 mužstev každý s každým dvoukolovým systémem podzim–jaro. Tento ročník začal v neděli 8. srpna 1971 a skončil v sobotu 17. června 1972.\n\nPoznámky:\n\n"}
{"id": "910919", "url": "https://cs.wikipedia.org/wiki?curid=910919", "title": "Denis Oswald", "text": "Denis Oswald\n\nDenis Oswald (* 9. května 1947, Neuchâtel) je švýcarský sportovec a sportovní funkcionář. Jako veslař se zúčastnil tří olympijských her a na hrách v roce 1968 v Mexiku získal bronzovou medaili. Je předsedou Mezinárodní veslařské federace (FISA).\n\nVeslovat začal v roce 1961. V roce 1968 se propracoval do švýcarské reprezentace a na olympijských hrách 1968 v Ciudad de México vybojoval bronzovou medaili v disciplíně čtyřka s kormidelníkem. Zúčastnil se i olympiád v roce 1972 v Mnichově a 1976 v Montrealu, kde obsadil osmá místa ve čtyřce s kormidelníkem, respektive v párové čtyřce. Na mistrovství světa ve veslování v roce 1974 byl v párové čtyřce čtvrtý.\n\nHrál také lední hokej.\n\nStudoval na univerzitách v Neuchâtelu, Curychu a Cambridgi. Vystudoval práva a stal se advokátem, působil také jako soudce u Mezinárodní sportovní arbitráže v Lausanne.\n\nPo 11 letech ve funkci generálního sekretáře byl v roce 1989 zvolen nástupcem Thomase Kellera na postu předsedy FISA a funkci opakovaně obhájil. V roce 1991 se stal členem Mezinárodního olympijského výboru a v roce 2000 postoupil do jeho exekutivy, a to z funkce předsedy vlivné Asociace mezinárodních federací letních olympiád (ASOIF). Předsedal koordinačním komisím pro organizaci olympijských her v letech 2000 v Aténách a 2012 v Londýně. V roce 2012 se rozhodl kandidovat na předsedu Mezinárodního olympijského výboru. Před volbami kritizoval favorita volby Thomase Bacha za propojení s kuvajtským šejkem Ahmadem al Sabahem. V rozhodujícím kole volby získal jen pět hlasů a obsadil předposlední místo.\n\n"}
{"id": "910921", "url": "https://cs.wikipedia.org/wiki?curid=910921", "title": "Only Teardrops", "text": "Only Teardrops\n\n„Only Teardrops“ je píseň dánské zpěvačky Emmelie de Forest. Jejími autory jsou Lise Cabble, Julia Fabrin Jakobsen a Thomas Stengaard.Píseň zvítězila na Eurovision Song Contest 2013 ve švédském Malmö se ziskem 281 bodů. V prvním semifinále 14. května 2013 postoupila z prvního semifinálového kola, a ve finále zvítězila nad zástupci 25 zemí.\n\n\nOficiální videoklip byl vydán 13. června 2013.\n\nPo vítězství v dánském národním kole Dansk Melodi Grand Prix 2013 se píseň okamžitě vyšplhala na první místo dánských iTunes a debutovala na druhém místě hitparády Tracklisten. Těsně po vítězství na Eurovizi se opět objevila v žebříčku na 1. místě. Ve Spojeném království se oproti tomu čtyři hodiny před uzávěrkou hitparády vyšplhala na 99. místo.\n\n"}
{"id": "910924", "url": "https://cs.wikipedia.org/wiki?curid=910924", "title": "2. československá fotbalová liga 1970/71", "text": "2. československá fotbalová liga 1970/71\n\nV soubojích 39. ročníku druhé nejvyšší fotbalové soutěže – 2. československé fotbalové ligy 1970/71 – se utkalo 16 mužstev každý s každým dvoukolovým systémem podzim–jaro. Tento ročník začal ve středu 12. srpna 1970 a skončil v neděli 20. června 1971. Nejlepším střelcem soutěže byl s 22 góly Vladimír Poupa z SONP Kladno.\n\nPoznámky:\n\nViliam Padúch (29/0),\nFrantišek Poulík (1/0) –\nZdeněk Konečný (7/1),\nJan Kopenec (29/3),\nVítězslav Kotásek (21/4),\nRudolf Krška (25/0),\nMiloslav Kukla (28/14),\nKarel Lichtnégl (20/0),\nVáclav Lunda (7/0),\nĽudovít Mikloš (30/11),\nJán Popluhár (29/3),\nJosef Pospíšil (30/1),\nMilan Sokol (29/1),\nBedřich Soukal (29/5),\nJiří Sýkora (24/10),\nMiloš Tolar (5/0),\nMiroslav Vítů (30/0) –\ntrenér Zdeněk Hajský\n\n\n"}
{"id": "910935", "url": "https://cs.wikipedia.org/wiki?curid=910935", "title": "Seznam cizinců v Ak Bars Kazaň", "text": "Seznam cizinců v Ak Bars Kazaň\n\nToto je seznam cizinců, kteří alespoň jednou nastoupili za hokejový tým Ak Bars Kazaň hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "910940", "url": "https://cs.wikipedia.org/wiki?curid=910940", "title": "Sony World Photography Awards", "text": "Sony World Photography Awards\n\nSony World Photography Awards je ocenění, které od roku 2008 každoročně uděluje společnost World Photography Organisation v kategoriích \"Profesionál\", \"Youth\" (\"Mládí\"), \"3D\", \"Student\", \"National\" a \"Open\" jako uznání za mimořádné fotografie. Své jméno získala po japonském sponzoru koncernu Sony. Nejlepší díla jsou po vyhlášení vítězů vystavena v londýnské galerii Somerset House.\n\nÚčast v soutěži je zdarma a je otevřena všem zájemcům volně. Kdo se však přihlásí do profesionální kategorie, už se nemůže účastnit v kategorii Open a naopak. Kdo soutěží v soutěži pro mládež, nesmí být současně v kategorii profesionálů nebo Open.\n\nProgram National Awards probíhá v 62 zemích a snaží se rozpoznat a odměnit nejlepší místní fotografické talenty ze všech koutů světa. Oslavuje globální fotografii v nejlepším slova smyslu.\n\n\nV roce 2013 bylo do soutěže přihlášeno více než 120 000 fotografií. Z celkového počtu 63 000 v kategorii Profi-, 55 000 amatérských a asi 5 000 v oblasti mládeže.\n\nDne 25. dubna 2013 byli jmenováni tito vítězové:\n\nVítězové za rok 2012:\n\n\nV roce 2013 vybírala vítězné fotografie následující skupina osobností:\n\n"}
{"id": "910943", "url": "https://cs.wikipedia.org/wiki?curid=910943", "title": "Walt Morey", "text": "Walt Morey\n\nWalter „Walt“ Nelson Morey (3. února 1907, Hoquiam, Washington – 12. ledna 1992, Wilsonville, Oregon) byl americký spisovatel knih pro mládež odehrávajících se na americkém severozápadě a na Aljašce, tedy v místech, kde Morey žil po většinu svého života.\n\nMorey neměl nikdy velký zájem o studium a po ukončení střední školy se živil jako dělník, pracoval v lese, byl boxerem a potápěčem. V počátcích své spisovatelské kariéry měl problémy kvůli svému nedostatečnému vzdělání. Psal v podstatě brakové povídky pro pulp magazíny, ale vyučil se na nich spisovatelskému řemeslu. Pak začal psát knihy pro mládež, za které získal řadu ocenění.\n\n\n\n"}
{"id": "910958", "url": "https://cs.wikipedia.org/wiki?curid=910958", "title": "Illeana Douglas", "text": "Illeana Douglas\n\nIlleana Douglas (* 25. července 1965 Quincy) je americká herečka, vnučka amerického herce Melvyna Douglase. Svou filmovou kariéru zahájila koncem osmdesátých let, první roli dostala ve filmu \"Hello Again\" z roku 1987. V této dekádě hrála ještě ve filmech \"Poslední pokušení Krista\" (1988) a \"Povídky z New Yorku\" (1989). Později hrála například ve filmech \"Zbraň davového šílenství\" (1997), \"Přízračný svět\" (2001) nebo \"Čas vypršel\" (2007). V roce 2006 hrála roli Diany Vreeland v životopisném filmu \"Warholka\" pojednávajícím o herečce Edie Sedgwick.\n\n"}
{"id": "910959", "url": "https://cs.wikipedia.org/wiki?curid=910959", "title": "Meredith Ostrom", "text": "Meredith Ostrom\n\nMeredith Ostrom (* 18. února 1977 New York) je americká herečka. V roce 2000 hrála v jedné epizodě seriálu \"Sex ve městě\". Ve většině filmů hrála menší role ve filmech, jako byly například \"Láska nebeská\" (2003), \"Začít úplně jinak\" (2005), \"V zajetí rytmu\" (2007) nebo \"Velká fuška\" (2010). V roce 2006 hrála roli Nico v životopisném filmu \"Warholka\" pojednávajícím o herečce Edie Sedgwick.\n\n\n"}
{"id": "910965", "url": "https://cs.wikipedia.org/wiki?curid=910965", "title": "Jeffrey Wright", "text": "Jeffrey Wright\n\nJeffrey Wright (* 7. prosince 1965) je americký herec, manžel herečky Carmen Ejogo. Svou kariéru zahájil v roce 1990 ve filmu \"Podezření\". V roce 1996 ztvárnil Jean-Michel Basquiata v životopisném filmu \"Basquiat\". Za film \"Andělé v Americe\" získal v roce 2003 Zlatý glóbus. Vedle jiných hrál například ve filmech \"Casino Royale\" (2006), \"Invaze\" (2007) nebo \"Quantum of Solace\" (2008).\n\n\n"}
{"id": "910966", "url": "https://cs.wikipedia.org/wiki?curid=910966", "title": "Vyšný Hrabovec", "text": "Vyšný Hrabovec\n\nVyšný Hrabovec je obec na Slovensku v okrese Stropkov. První zmínka o obci je z roku 1408.\n\n"}
{"id": "910970", "url": "https://cs.wikipedia.org/wiki?curid=910970", "title": "Šandal", "text": "Šandal\n\nŠandal je obec na Slovensku v okrese Stropkov. První zmínka o obci je z roku 1391.\n\nV zeleném štítu zlatý snop se zleva zaseknutým stříbrným, položeným a převráceným srpem na zlaté rukojeti, v patě štítu po bocích dvě zlaté osmihroté hvězdy.\n"}
{"id": "910971", "url": "https://cs.wikipedia.org/wiki?curid=910971", "title": "Šmoulové 2", "text": "Šmoulové 2\n\nŠmoulové 2 je americký 3D komediální fantasy film z roku 2013, který je pokračováním filmu \"Šmoulové\" z roku 2011. Jde o kombinaci animovaného a hraného filmu.\n\nŠmoulinku trápí zlé sny o tom, že zradí své kamarády šmouly. Mezitím má v Paříži zlý čaroděj Gargamel kouzelnická představení, na kterých ohromuje svými triky, dochází mu ale šmoulí esence, kterou k nim musí mít. Potřebujete tedy opravdového šmoulu, aby ji opět získal. Vytvoří proto dva zlé tvory podobné šmoulům, „neplechy\" Vexy a Hackuse. Posílá je unést Šmoulinku, která zná tajnou formulku, díky níž by se stali skutečnými šmouly.\n\nŠmoulinka má narozeniny a trápí ji, že ostatní na ně zřejmě zapomněli. Prochází se sama a prožívá trpký pocit, že do světa šmoulů možná nepatří, protože ji stvořil Gargamel. V tu chvíli ji unesou Vexy a Hackus. Když se o tom dozví Taťka Šmoula, zorganizuje záchrannou výpravu, na kterou si vybere Koumáka, Siláka a Smělouna. Nakonec mu ale nezbude než odcestovat s Nešikou, Mrzoutem a Fešákem. Dorazí pak s nimi do bytu svého přítele Patricka Winslowa, jehož syn právě slaví narozeniny. Přichází na ně i Victor Doyle, nevlastní otec Patricka, který je pro něj stálým zdrojem pocitů trapnosti a studu.\n\nVšichni se pak vydávají do Paříže najít Gargamela a zachránit Šmoulinku. Té se nejdříve podaří osvobodit, Vexy a Hackus ji pronásledují. Nakonec se ale trojice sblíží a vrátí se do Gargamelova hotelového pokoje. Ačkoli Šmoulinka čarodějovi nikdy nevěřila, najednou je to on, který jí dává narozeninový dárek... Gargamel se promyšleně stylizuje do role milujícího pravého otce a snaží se v Šmoulince posílit pocit, že jejímu nevlastnímu otci Taťkovi a dalším šmoulům na ní nezáleží.\n\nŠmoulinka nicméně odmítá prozradit Gargamelovi formulku, díky níž by se Neplechy proměnily ve skutečné šmouly, zlomem je pro ni však chvíle, kdy čaroděj odmítá Vexy a Hackuse nasytit. Aby jim zachránila život, tajemství prozradí. Vexy a Hackus se stanou šmouly a zmodrají. Ihned poté chce Gargamel je i Šmoulinku bez skrupulí využít jen jako zdroje esence. Vexy a Hackus tak poznají, že pro svého otce Gargamela nejsou ničím víc než prostředkem k jeho cílům. Šmoulinčina dobrota, které původně chtěli zneužít coby její slabosti, zachrání nejen jejich životy, ale promění i jejich povahy.\n\nRodině Winslowů se spolu s ostatními šmouly podaří Šmoulinku i dva nové kamarády zachránit a Gargamela porazit. Šmoulové se pak i s Vexy a Hackusem vracejí do šmoulího světa. Po závěrečných titulkách Gargamel nechtěně využije dračí hůlku a přistane i se svým kocourem ve svém starém příbytku.\nJako vždy i u druhého dílu studio Sony Pictures Animation vydalo krátký film s Halloweenskou tematikou.\n\nŠmoulům se rozbilo při cestě domů kolečko a tak se utábořili. Šmoula vypravěč jim začne vyprávět strašidelný příběh o bezhlavém jezdci, který žije ve šmoulí roklince, ve dni, kdy šmoulové pořádají hry o šmorůvky.\n\nNa rok 2015 bylo naplánováno třetí pokračování, ovšem z neznámých důvodů se nakonec nenatočilo. Místo něj vznikl nezávislý film, odehrávající se ve vesničce s postavami pouze ze seriálu s názvem \n"}
{"id": "910972", "url": "https://cs.wikipedia.org/wiki?curid=910972", "title": "Kees Kist", "text": "Kees Kist\n\nCornelis Kist známý jako Kees Kist (* 7. srpna 1952, Steenwijk, Nizozemsko) je bývalý nizozemský fotbalista, který hrával na pozici útočníka. Je prvním nizozemským fotbalistou, který získal Zlatou kopačku pro nejlepšího evropského kanonýra. Podařilo se mu to v roce 1979. S 212 góly je čtvrtým nejlepším střelcem Eredivisie v historii, před ním jsou pouze Johan Cruijff (215 gólů), Ruud Geels (265) a Willy van der Kuijlen (311).\n\nV Nizozemsku hrál za dva kluby SC Heerenveen a AZ Alkmaar. Je odchovancem Heerenveenu, kde působil 2 sezóny v nizozemské druhé lize (Eerste Divisie). S druhým jmenovaným klubem získal řadu trofejí: jeden titul v Eredivisie a tři prvenství v národním poháru. V sezóně 1978/79 se stal v dresu AZ nejlepším střelcem Eredivisie s 34 vstřelenými brankami. Získal tak evropskou Zlatou kopačku. V následující sezóně 1979/80 korunu krále střelců v Eredivisie obhájil, vsítil 27 gólů. V Poháru UEFA 1980/81 došel s klubem až do finále, kde AZ podlehl ve finálovém dvojutkání anglickému Ipswich Town FC.\n\nPůsobil i v zahraničí, ve Francii v klubech Paris Saint-Germain (během jedné sezóny zde získal trofej v Coupe de France - francouzském poháru) a FC Mulhouse.\n\nV letech 1975–1980 nastupoval za nizozemskou fotbalovou reprezentaci. Svůj reprezentační debut absolvoval 30. dubna 1975 v přátelském utkání proti domácímu týmu Belgie, Nizozemsko prohrálo 0:1, Kieft odehrál celé střetnutí.\n\nZúčastnil se dvou vrcholových fotbalových turnajů Mistrovství Evropy 1976 v Jugoslávii (zisk bronzové medaile, zasáhl pouze do utkání o třetí místo proti Jugoslávii - výhra 3:2) a Mistrovství Evropy 1980 v Itálii (tady odehrál všechna 3 utkání a ve dvou z nich dal po jedné brance, Řecku - výhra 1:0 a Československu - remíza 1:1, Nizozemsko nepostoupilo ze skupiny). Celkem odehrál v nizozemské reprezentaci 21 zápasů a vstřelil v nich 4 branky.\n\n"}
{"id": "910979", "url": "https://cs.wikipedia.org/wiki?curid=910979", "title": "Tokajík", "text": "Tokajík\n\nTokajík () je obec na Slovensku v okrese Stropkov. První zmínka o obci je z roku 1430. Nachází se v Ondavské vrchovině.\n"}
{"id": "910981", "url": "https://cs.wikipedia.org/wiki?curid=910981", "title": "FK Slovan Havířov", "text": "FK Slovan Havířov\n\nFK Slovan Havířov byl slezský fotbalový klub z Havířova. Historie klubu se datuje od roku 1951. Slovan hrál nejvýše I. A třídu, jenže na dohledání dalších informací by potřeboval dlouhého listování klubovou kronikou. Při sloučení působil jen v okresním přeboru. Klub zanikl v roce 2006 sloučením s FK Havířov do MFK Havířov.\n\n\n"}
{"id": "910982", "url": "https://cs.wikipedia.org/wiki?curid=910982", "title": "Soľník", "text": "Soľník\n\nSoľník je obec na Slovensku v okrese Stropkov. První zmínka o obci je z roku 1454.\n"}
{"id": "910984", "url": "https://cs.wikipedia.org/wiki?curid=910984", "title": "Česká rafinérská", "text": "Česká rafinérská\n\nČESKÁ RAFINÉRSKÁ, a.s. byla největším zpracovatelem ropy a výrobcem ropných produktů v České republice. Provozovala rafinérie ropy v Litvínově a Kralupech nad Vltavou, které v roce 2016 zpracovaly 5,42 tuny ropy. V roce 2017 došlo v rámci restrukturalizace skupiny Unipetrol ke sloučení vlastní dceřiné firmy Česká rafinérská s Unipetrolem RPA. V jejím rámci tak vznikl nový odštěpný závod Rafinérie a společnost Česká rafinérská tak zanikla.\n\nRafinérie Litvínov vznikla za druhé světové války jako Sudetenländische Treibstoffwerke AG kvůli výrobě paliv z mosteckého hnědého uhlí. Po válce došlo k obnovení provozu pod názvy Československá továrna na motorová paliva a Stalinovy závody, n.p. a dalšímu rozvoji továrny na hnědouhelné bázi. V šedesátých letech 20. století rafinérie, přejmenovaná na Chemické závody československo-sovětského přátelství, přešla na výrobu z ropné suroviny a napojení na ropovod Družba. Zároveň v tomto období přestala zpracovávat uhlí. V devadesátých letech byly rafinérie privatizovány. Vznikla Česká rafinérská a Chemopetrol, který ji vlastnil, byl včleněn do společnosti Unipetrol.\n\nV současné době již společnost pod názvem Česká rafinérská, a.s. neexistuje. Oficiálně zanikla k 31.12.2016. V období od 1.1.2017 - 31.12.2018 rafinérie v Litvínově a Kralupech nad Vltavou existovaly jako UNIPETROL RPA, s.r.o. - RAFINÉRIE, odštěpný závod. Od 1.1.2019 obě rafinérie byly kompletně začleněny do organizační struktury společnosti UNIPETROL RPA, s.r.o. jako Jednotka Rafinérie Litvínov a Jednotka Rafinérie Kralupy\n"}
{"id": "910985", "url": "https://cs.wikipedia.org/wiki?curid=910985", "title": "Michael Wincott", "text": "Michael Wincott\n\nMichael Wincott (* 21. ledna 1958 Toronto, Ontario, Kanada) je kanadský herec. Ve filmech hraje často záporné role, výjimkou je například role Paula A. Rothchilda v životopisném filmu \"The Doors\" nebo René Ricarda ve filmu \"Basquiat\" (1996). Vedle jiných hrál například ve filmech \"\" (1991), \"Mrtvý muž\" (1995), \"\" (1997) nebo \"Hitchcock\" (2012). Předtím než se začal věnovat filmu, hrát v jazzové kapele na bicí.\n\n"}
{"id": "910987", "url": "https://cs.wikipedia.org/wiki?curid=910987", "title": "Kaj Poulsen", "text": "Kaj Poulsen\n\nKaj Kvistgård Poulsen (* 31. prosince 1942, Morsø, Dánsko) je bývalý dánský fotbalový útočník, který ukončil kariéru v roce 1974 v dánském klubu Vejle BK. V roce 1965 získal v Dánsku ocenění Fotbalista roku.\n\nMimo Dánska hrál ještě v Německu a Belgii.\n\nV dánském reprezentačním výběru U21 odehrál pouze 1 zápas, aniž by vstřelil gól (6. září 1964 výhra 3:2 s Finskem). V roce 1965 odehrál 2 zápasy za dánský reprezentační B-tým.\n\nV A týmu Dánska zažil debut 5. července 1965 v utkání s Islandem (výhra 3:1). Celkem odehrál v dánském národním A-týmu 5 zápasů a vsítil 1 branku.\n\n"}
{"id": "910988", "url": "https://cs.wikipedia.org/wiki?curid=910988", "title": "Satyajit Ray", "text": "Satyajit Ray\n\nSatyajit Ray, též Satjádžit Ráj (2. května 1921 Kalkata – 23. dubna 1992 tamtéž) byl indický filmový režisér. Jeho prvním filmem byl \"Žalozpěv stezky\" z roku 1955, za něj získal cenu za humánní dokument na festivalu v Cannes. V roce 1957 získalo Zlatého lva za nejlepší film i cenu FIPRESCI na festivalu v Benátkách jeho drama \"Nezdolný\". Cenu FIPRESCI zde získal i v roce 1972 za sociálně kritické drama \"Seemabaddha\". Roku 1982 mu v Benátkách udělili Zlatého lva za celoživotní dílo. Úspěchy sklízel na i na Berlinale. Roku 1964 zde získal Stříbrného medvěda za nejlepší režii filmu \"Velkoměsto\", stejnou cenu obdržel rok poté za režii \"Osamělé ženy\", další rok přišlo zvláštní uznání za snímek \"Idol\" a roku 1973 Zlatý Medvěd za nejlepší film pro jeho snímek \"Vzdálené hřmení.\" V letech 1956−1994 dvaatřicetkrát získal indické národní filmové ocenění. Psal též povídky a romány, vedl raké časopis \"Sandeš\" (který založil jeho otec).\n\nV roce 1992 mu byl posmrtně oceněn řád Bharat Ratna.\n\n"}
{"id": "910990", "url": "https://cs.wikipedia.org/wiki?curid=910990", "title": "Bruno Grandi", "text": "Bruno Grandi\n\nBruno Grandi (9. května 1934, Forlì – 13. září 2019) byl italský gymnastický funkcionář, dlouholetý předseda Mezinárodní gymnastická federace (FIG).\n\nGrandi se věnoval gymnastice a probojoval se až do juniorského reprezentačního týmu Itálie. Stal se učitelem tělocviku, působil jako gymnastický trenér (též u juniorské reprezentace) a gymnastický rozhodčí a začal se věnovat též funkcionářské dráze. V letech 1977 až 2000 byl předsedou italské federace gymnastiky.\n\nNa 70. kongresu Mezinárodní gymnastické federace (FIG) v Atlantě byl Grandi zvolen předsedou. Za jeho následujícího působení se staly řádnými gymnastickými disciplínami také sportovní (gymnastická) akrobacie, gymnastický aerobik a skoky na trampolíně, které se dokonce v Sydney v roce 2000 prosadily do olympijského programu. Později, zejména po olympijských hrách v Aténách v roce 2004, kladl důraz na reformu pravidel. Gymnastika v následujícím olympijském cyklu do roku 2008 opustila dlouholetou praxi známkování do maxima 10 bodů. V pozdější době se k tématu vrátil a v roce 2011 označil systém pravidel za \"„časovanou bombu“\". Požadoval zejména jeho zjednodušení a přestavbu tak, aby pravidla napomáhala rozvoji sportu. O rok později připomněl, že pravidla přestávají vyhovovat požadavkům publika.\n\nV roce 2008 FIG pod jeho vedením rozhodla o svém přesídlení z Moutieru do Lausanne, kde je též sídlo Mezinárodního olympijského výboru.\n\nV říjnu 2012 byl s převahou potvrzen ve funkci předsedy FIG už na páté volební období.\n\nByl též místopředsedou Italského olympijského výboru a od roku 2000 je členem Mezinárodního olympijského výboru, též je členem jeho komise sportu pro všechny.\n\nV roce 2014 oznámil, že za dva roky už nebude svůj post předsedy FIG obhajovat. Na kongresu FIG v Tokiu v říjnu 2016 byl za jeho nástupce zvolen Japonec Morinari Watanabe, Grandi byl v poslední den kongresu jmenován čestným předsedou FIG.\n\nV roce 2001 byl uveden do Mezinárodní gymnastické síně slávy. Grandi byl oceněn čestnými doktoráty bulharské Národní sportovní akademie Vasila Levského v roce 1998 a japonské Národní univerzity sportovních věd v roce 2013. Je velkodůstojníkem Řádu zásluh o Italskou republiku. V roce 2010 obdržel Grandi Mezinárodní mecenášskou cenu fair play za dlouholetý aktivní a vzdělávací přínos k rozvoji sportu a gymnastiky. V roce 2016 ho zvláštní osobní cenou vyznamenal předseda Mezinárodního olympijského výboru Thomas Bach.\n"}
{"id": "910991", "url": "https://cs.wikipedia.org/wiki?curid=910991", "title": "Zinovij Petrovič Rožestvenskij", "text": "Zinovij Petrovič Rožestvenskij\n\nZinovij Petrovič Rožestvenskij (; 11. listopad 1848 Petrohrad – 14. leden 1909, Petrohrad) byl viceadmirál ruského carského námořnictva. Byl jedním z velitelů v bitvě u Cušimy v rusko-japonské válce. Při bitvě byl zraněn střepinou do hlavy a později vzat do zajetí japonským císařským námořnictvem. Po uzavření Portsmouthského míru byl propuštěn a vrátil se do Ruska. V roce 1906 byl ruským válečným soudem společně s přeživšími důstojníky za neúspěšnou bitvu souzen. Svůj život dožil jako samotář v Petrohradě, kde zemřel na plicní onemocnění. Je pohřben na Tichvinském hřbitově.\n"}
{"id": "910993", "url": "https://cs.wikipedia.org/wiki?curid=910993", "title": "Gert Eg", "text": "Gert Eg\n\nGert Eg (* 26. února 1954, Dánsko) je bývalý dánský fotbalista, který odehrál celou svou kariéru v dánském klubu Vejle BK a drží klubový rekord v počtu odehraných zápasů.\n\nByl součástí týmu, který dobyl několik dánských trofejí v 70. a 80. letech 20. století. Dlouhou dobu byl kapitánem mužstva. Dokázal zastat jakoukoli pozici v poli, ale je znám především jako elegantní a inteligentní střední obránce s velkým citem pro hru.\n"}
{"id": "910995", "url": "https://cs.wikipedia.org/wiki?curid=910995", "title": "Nikolaj Ivanovič Něbogatov", "text": "Nikolaj Ivanovič Něbogatov\n\nNikolaj Ivanovič Něbogatov (; 20. dubna 1849 – 4. srpna 1922 Moskva byl kontradmirál ruského carského námořnictva. Byl jedním z velitelů v bitvě u Cušimy v Rusko-japonské válce. Poté co byl viceadmirál Rožestvenskij zraněn, převzal velení nad 2. tichomořskou eskadrou. Aby zabránil úplnému zničení ruské flotily, přijal podmínky kapitulace a 28. května 1905 se s pěti zbývajícími bitevními loděmi vzdal japonskému císařskému námořnictvu pod vedením admirála Heihačira Tóga. \n\nPo jeho návratu do Ruska byl s přeživšími důstojníky za neúspěšnou bitvu souzen. Původně byl odsouzen k trestu smrti zastřelením, ale trest byl změněn na deset let vězení. Do roku 1909 byl vězněn v Petropavlovské pevnosti. Následně se odstěhoval do Moskvy, kde roku 1922 zemřel.\n"}
{"id": "910996", "url": "https://cs.wikipedia.org/wiki?curid=910996", "title": "Poul Graae", "text": "Poul Graae\n\nPoul Gomme Graae (20. října 1899 – 10. srpna 1976) byl dánský fotbalový brankář a novinář. Svou hráčskou kariéru strávil v dánských klubech Aarhus GF a Kjøbenhavns Boldklub (zkráceně KB). S KB vyhrál v letech 1922 a 1925 dánskou fotbalovou ligu.\n\nV letech 1941–1959 byl šéfredaktorem dánských novin \"Politiken\".\n\nV A týmu Dánska zažil debut 10. října 1920 v utkání se Švédskem (remíza 2:2). Celkem odehrál v dánském národním A-týmu v letech 1920–1925 5 zápasů, gól nevstřelil.\n\n"}
{"id": "910998", "url": "https://cs.wikipedia.org/wiki?curid=910998", "title": "Kostel svatého Petra a Pavla (Unín)", "text": "Kostel svatého Petra a Pavla (Unín)\n\nKostel svatého Petra a Pavla je římskokatolický chrám v obci Unín v okrese Brno-venkov. Je chráněn jako kulturní památka České republiky.\n\nFara v Uníně je poprvé zmiňována k roku 1371, zřejmě již tehdy zde stál dřevěný kostel, jenž byl zbořen v roce 1789. Na jeho místě byl v roce 1792 vybudován pozdně barokní jednolodní chrám s trojboce ukončeným kněžištěm a hranolovou věží v západním průčelí. Loď je plochostropá, závěr presbytáře půlkruhový.\n\nU kostela se do roku 1899 nacházel hřbitov.\n\nJe farním kostelem unínské farnosti.\n"}
{"id": "911002", "url": "https://cs.wikipedia.org/wiki?curid=911002", "title": "Mogens Haastrup", "text": "Mogens Haastrup\n\nMogens Haastrup (* 28. června 1939) je bývalý dánský fotbalista. Svou hráčskou kariéru strávil v dánských klubech Svendborg fB a Boldklubben 1909 (zkráceně B 1909). V roce 1963 byl nejlepším střelcem dánské fotbalové ligy (21 gólů).\n\nHaastrup nastoupil ve dvou zápasech za dánský reprezentační B-tým a podařilo se mu vstřelit jednu branku.\n\nV A týmu Dánska zažil debut 3. června 1970 v utkání s Finskem (remíza 1:1). Poté nastoupil ještě 25. listopadu téhož roku k utkání s Belgií (prohra 0:2). Střelecky se neprosadil.\n\n"}
{"id": "911009", "url": "https://cs.wikipedia.org/wiki?curid=911009", "title": "Přírodní park Lysicko", "text": "Přírodní park Lysicko\n\nPřírodní park Lysicko je chráněná přírodní oblast v Jihomoravském kraji s rozlohou 40,2 km². Rozkládá se v západním a jihozápadním okolí městyse Lysice. Na západě navazuje na přírodní park Svratecká hornatina, na severu se dotýká hranice přírodního parku Halasovo Kunštátsko.\n\nPřírodní park byl vyhlášen na popud obyvatel lokality, kteří se nechali inspirovat vyhlášením sousedících přírodních parků, okresním úřadem v Blansku roku 1994 na rozloze 40,2 km².\n\nOblast se nachází na katastrech obcí Lysice, Lhota u Lysic, Kunice, Drnovice, Žerůtky, Štěchov, Lačnov, Kunčina Ves, Kozárov, Bedřichov, Býkovice, Žernovník, Brťov-Jeneč, Dlouhá Lhota, Zhoř a Rašov.\n\nÚzemí zasahuje 3. dubobukové, 4. bukové a 5. jedlobukové vegetační pásmo, z teplejších poloh Boskovické brázdy sem zasahují biotopy teplomilných rostlin.\n\nNa území přírodního parku Lysicko se nachází přírodní památky Lysická obora a Žižkův stůl.\n\nZ kulturních památek na území přírodního parku stojí zámek Lysice, zřícenina hradu Rychvald a Porčův mlýn, těsně za hranicí stojí uprostřed obce zámek Drnovice.\n\nVýhled na okolní krajinu je možný z rozhledny Babylon stojící na nejvyšším vrcholu přírodního parku, jižní část lze pozorovat z rozhledny Žernovník stojící těsně za hranicí území.\n\nGeomorfologicky oblast náleží do Českomoravské vrchoviny, konkrétně okrsky Žernovická hrásť, Štěchovské rozsochy a Sýkořská hornatina. Východní část se svažuje do Boskovické brázdy.\n\nNejvyšším bodem je kopec Babylon mezi Kunčinou Vsí a Kozárovem s výškou 657 m n. m.\n\nPodloží je tvořeno permskými pískovci oblasti Žernovické hrásti, pro okrsky Štěchovské rozsochy a Sýkořská hornatina jsou typické ruly, svory a fylity v pruzích krustalických vápenců.\n"}
{"id": "911011", "url": "https://cs.wikipedia.org/wiki?curid=911011", "title": "Giampiero Boniperti", "text": "Giampiero Boniperti\n\nGiampiero Boniperti (* 4. července 1928, Barengo) je bývalý italský fotbalista, fotbalový funkcionář a politik. \n\nHrával na pozici útočníka či pravého záložníka. Pelé ho roku 2004 zařadil mezi 125 nejlepších žijících fotbalistů. Za italskou reprezentaci odehrál 38 zápasů, v nichž vstřelil 7 branek. Hrál na dvou světových šampionátech (1950, 1954). Celou svou fotbalovou kariéru strávil v jediném klubu, Juventusu Turín. Získal s ním pět titulů italského mistra (1950, 1952, 1958, 1960, 1961) a dva italské poháry (1959, 1960). V sezóně 1947/48 se stal nejlepším střelcem italské ligy. Celkem v italské lize nastoupil ke 444 zápasům a dal 178 gólů. V letech 1971–1990 a 1991–1994 byl prezidentem Juventusu. \n\nV letech 1994–1999 byl poslancem Evropského parlamentu za pravicové hnutí Forza Italia.\n\n"}
{"id": "911013", "url": "https://cs.wikipedia.org/wiki?curid=911013", "title": "Pedro Rodríguez", "text": "Pedro Rodríguez\n\nJméno a příjmení Pedro Rodríguez nosí více osobností:\n\n"}
{"id": "911017", "url": "https://cs.wikipedia.org/wiki?curid=911017", "title": "Přírodní park Svratecká hornatina", "text": "Přírodní park Svratecká hornatina\n\nPřírodní park Svratecká hornatina je chráněná přírodní oblast na rozhraní Jihomoravského kraje, Kraje Vysočina a Pardubického kraje s rozlohou 365 km². Původně byla vyhlášena roku 1990 na rozloze 100,7 km², k přehlášení došlo roku 1995. Rozkládá se v okolí části středního toku Svratky, přibližně mezi obcemi Borovnice a Předklášteří. Na severozápadě navazuje na chráněnou krajinnou oblast Žďárské vrchy, na severovýchodě na přírodní park Údolí Křetínky a na východě na přírodní park Halasovo Kunštátsko a přírodní park Lysicko.\nNa území přírodního parku Svratecká hornatina se, mimo jiné, nachází hrad Pernštejn a vodní nádrže Vír I a Vír II.\n\nV území přírodního parku Svratecká hornatina se nachází několik maloplošných zvláště chráněných území:\n\n\nÚzemí se nachází ve 4. bukovém až 5. jedlobukovém vegetačním stupni. Na území se nacházejí zbytky přirozených lesů, polokulturních lesů a travinobylinných lad.\n\nPřírodní park leží v Sýkořské hornatině, Vírské vrchovině a v údolí řeky Svratky, nejvyšším bodem je vrchol Horničí u Rozseče nad Kunštátem s výškou 701 m n. m.\n\nPodklad je tvořen převážně rulami, místy se vyskytují krystalické vápence.\n"}
{"id": "911021", "url": "https://cs.wikipedia.org/wiki?curid=911021", "title": "Silnice II/377", "text": "Silnice II/377\n\nSilnice II/377 je silnice II. třídy v Česku, která spojuje Tišnov a Prostějov. Dosahuje délky 62 km.\n\nOkres Brno-venkov – Jihomoravský kraj\n\nOkres Blansko – Jihomoravský kraj\n\nOkres Prostějov – Olomoucký kraj\n"}
{"id": "911023", "url": "https://cs.wikipedia.org/wiki?curid=911023", "title": "Silnice II/415", "text": "Silnice II/415\n\nSilnice II/415 je silnice II. třídy v Česku v Jihomoravském kraji, která spojuje silnici I/53 u Branišovic a česko-rakouskou státní hranici u Hevlína. Dosahuje délky 26 km a je součástí alternativního spojení Brna a Vídně přes Laa an der Thaya.\n\nOkres Brno-venkov – Jihomoravský kraj\n\nOkres Znojmo – Jihomoravský kraj\n"}
{"id": "911026", "url": "https://cs.wikipedia.org/wiki?curid=911026", "title": "Kostel svatého Jakuba Staršího (Rašov)", "text": "Kostel svatého Jakuba Staršího (Rašov)\n\nKostel svatého Jakuba Staršího je římskokatolický chrám v obci Rašov v okrese Brno-venkov.\n\nFara s kostelem je v Rašově poprvé zmiňována k roku 1492. Současná stavba je jednolodní chrám s pravoúhlým závěrem kněžiště a hranolovou věží před západním průčelí. Opraven byl v roce 2001, kdy také dostal nové obrazy křížové cesty od Stanislava Konečného, které vznikly podle vzoru původních, avšak již poškozených.\n\nJe filiálním kostelem lomnické farnosti.\n"}
{"id": "911031", "url": "https://cs.wikipedia.org/wiki?curid=911031", "title": "Corinna Harrerová", "text": "Corinna Harrerová\n\nCorinna Harrerová (* 19. ledna 1991 Řezno, Bavorsko) je německá atletka, běžkyně, která se specializuje především na střední tratě.\n\nPrvní cenný úspěch na mezinárodní scéně zaznamenala v roce 2008 na juniorském mistrovství Evropy v srbském Novém Sadu, kde získala stříbrnou medaili v běhu na 800 metrů. O rok později na MS juniorů v kanadském Monctonu doběhla ve finále závodu na 800 metrů na 6. místě. V roce 2011 vybojovala na evropském šampionátu do 23 let v Ostravě bronzovou medaili v běhu na 1500 metrů. Na vítězku závodu, Jelenu Aržakovovou z Ruska v cíli ztratila necelou sekundu. V prosinci téhož roku vybojovala na Mistrovství Evropy v krosu ve slovinském Velenje bronzovou medaili v závodě na 6,07 km v kategorii do 22 let.\n\nNa Mistrovství Evropy v atletice 2012 v Helsinkách postoupila do finále běhu na 1500 metrů, kde skončila devátá. Na Letních olympijských hrách v Londýně se probojovala z úvodního rozběhu do semifinále. V něm obsadila časem 4:05,70 celkové 17. místo, což k postupu do finále nestačilo. Na halovém ME 2013 v Göteborgu získala stříbrnou medaili v běhu na 3000 metrů. Ve finále nestačila pouze na Portugalku Saru Moreirovou, jež byla v cíli o rovné dvě sekundy rychleji a jako jediná se dostala pod hranici devíti minut. Bronz získala Fionnuala Brittonová z Irska, která trať zaběhla v čase 9:00,54.\n\n"}
{"id": "911034", "url": "https://cs.wikipedia.org/wiki?curid=911034", "title": "Golfový kroket", "text": "Golfový kroket\n\nGolf kroket je varianta kroketu oblíbená zejména v Egyptě. Hraje se se stejným vybavením jako asociační kroket, avšak ve hře se nepoužívají žádné druhy krokovacího úderu, hlavním principem hry je pouze projíždění brankami. \nHra je hrána údery holí do koule. Rozlišuje se hra deblová hraná čtyřmi hráči a hra singlová hraná dvěma hráči. V deblech hraje jedna strana dvou hráčů modrou a černou koulí a druhá strana červenou a žlutou a to tak, že každý hráč hraje vždy pouze s jednou a tou samou barvou. V singlech hraje každý hráč oběma koulemi své strany.\nCílem hry pro obě strany je dosáhnout, aby libovolná koule této strany projela brankami ve stanoveném pořadí. Bod si započítá strana, jejíž koule projede brankou jako první.\nKoule jsou hrány v pořadí modrá, červená, černá a žlutá. Koule následující v pořadí po poslední odehrané kouli se nazývá strikerova koule a vlastník této koule striker.\nStrana si může započítat pouze tu branku, která je v danou chvíli brankou v pořadí. Poté, co si tuto branku započítala libovolná koule, strana si smí započítat pouze další branku v pořadí.\n\nZejména při turnajích, kde na malé množství kurtů připadá velký počet účastníků, může dojít k tomu, že na kurtu jsou hrány paralelně dvě hry, zpravidla za použití odlišně zbarvených koulí nebo koulí s pruhem. Pokud k tomu dojde, měli by si být všichni hráči vědomi druhé hry a pokusit se vyhnout střetům. Koule z jiné hry mohou být markovány se souhlasem účastníků této hry. \n\nCo se týká oděvu, je zvykem, že hráči na sobě mají oblečení převážně bílé barvy, u některých turnajů je to přímo vyžadováno. Diváci by se měli chovat tiše a nijak svojí přítomností nenarušovat průběh hry ani soustředěnost hráčů.\nHráči jsou zodpovědní za dodržování zásad slušného chování k ostatním hráčům, divákům, vybavení a kurtu. \n\n\nZa nepřítomnosti rozhodčího jsou hráči sami zodpovědní za sledování chování během zápasu. Jestliže se hráč chová nepřijatelným způsobem, protivník by na toto chování měl upozornit, a varovat jej, aby tak již nečinil. Pokud je toto varování zpochybněno, měl by být zavolán rozhodčí nebo manažer.\n\nDíky jednodušším pravidlům je golf kroket oproti asociačnímu kroketu snazší a jednotlivé hry jsou časově méně náročné, čímž se stal golf kroket atraktivnější jak pro hráče, tak pro diváky a v posledních letech se stal v Česku velmi populární. Většina hráčů se věnuje jak asociačnímu, tak golf kroketu. \n\n"}
{"id": "911037", "url": "https://cs.wikipedia.org/wiki?curid=911037", "title": "Moa Hjelmerová", "text": "Moa Hjelmerová\n\nMoa Elin Marianne Hjelmer (* 19. června 1990 Stockholm) je švédská atletka, sprinterka, mistryně Evropy v běhu na 400 metrů.\n\nNa Mistrovství světa v atletice do 17 let v roce 2007 skončila v závodě na 200 metrů v semifinále. Před branami finále zůstala rovněž na MS juniorů v Bydhošti v roce 2008. První cenný úspěch vybojovala na juniorském mistrovství Evropy, které se ve dnech 23. – 26. července konalo v srbském Novém Sadu. V závodě na 400 metrů si doběhla pro bronzovou medaili. Na Mistrovství Evropy v atletice 2010 v Barceloně byla finišmankou švédské štafety v běhu na 4×100 metrů. Švédky obsadily ve finále časem 43,75 s 7. místo.\n\nV roce 2011 vybojovala na evropském šampionátu do 23 let, který se konal na městském stadionu v Ostravě-Vítkovicích stříbrnou medaili v běhu na 200 metrů. Původně obsadila ve finále časem 23,24 s třetí místo. Ze zlaté medaile se však dlouho neradovala ukrajinská sprinterka Darja Pižankovová, v jejímž těle odhalila dopingová kontrola přítomnost stanozololu a byla diskvalifikována. Zlato nakonec získala Polka Anna Kiełbasińská, stříbro Švédka Hjelmarová a bronz Marit Dopheideová z Nizozemska.\n\nNejvětšího úspěchu své kariéry dosáhla v roce 2012 na evropském šampionátu v Helsinkách, kde vybojovala titul mistryně Evropy v běhu na 400 metrů. Již v semifinále vytvořila výkonem 51,40 s nový národní rekord. Ve finále poté vlastní švédský rekord vylepšila o dalších 27 setin sekundy. O rok později přidala další medaili na halovém ME v Göteborgu. Ve finále závodu na 400 metrů vylepšila švédský halový rekord (52,04 s) a vybojovala bronzovou medaili. O osm setin později doběhla na 4. místě Zuzana Hejnová a v čase 52,71 s závod dokončila na 5. místě Denisa Rosolová.\n\n"}
{"id": "911039", "url": "https://cs.wikipedia.org/wiki?curid=911039", "title": "Emisní norma Euro", "text": "Emisní norma Euro\n\nEmisní norma Euro je závazná norma Evropské unie stanovující limitní hodnoty škodlivin ve výfukových exhalacích benzinových a naftových motorů pro motorová vozidla v závislosti hmotnosti škodliviny na ujeté vzdálenosti. Normy stanoví limity oxidu uhelnatého (CO), uhlovodíků (HC), oxidů dusíku (NO) a pevných částic (PM); nezabývají se oxidem uhličitým ani sirnými sloučeninami. Norma je vydávána v postupně se zpřísňujících číslovaných verzích; normy pro osobní automobily a lehké užitkové automobily jsou číslovány arabskými číslicemi, normy pro těžké nákladní automobily a autobusy římskými číslicemi. Limity se vztahují na vozidla nově uváděná na trh.\n\nPrvní emisní norma začala platit v Kalifornii roku 1968. První evropskou normou byla norma EHK 15 z roku 1971.Pro osobní vozy homologované v těchto letech platí:\nPro nákladní automobily a autobusy homologované v těchto letech platí:\n\nLimity škodlivin v gramech na ujetý kilometr:\n\nCO oxid uhelnatý, HC uhlovodíky, NO oxidy dusíku, PČ pevné částice.\n\nEvropský emisní standard lze určit pomocí údaje z velkého technického průkazu, číslo se nachází v části „emise“.\n"}
{"id": "911040", "url": "https://cs.wikipedia.org/wiki?curid=911040", "title": "Kapie", "text": "Kapie\n\nKapie je skupina kultivarů druhu paprika setá (\"Capsicum annuum\"), která se vyznačuje tím, že je sladká (nepálivá), tj. na rozdíl od feferonek kapie neobsahují žádný kapsaicin. Další odlišností od nich je větší velikost. Vyskytují se v různých barvách, od zelené přes žlutou až po červenou. Konzumují se jak syrové, tak jako součást různých pokrmů (např. lečo). Ve studené kuchyni se kapie sterilované v oleji používají na výrobu obložených chlebíčků.\n\nKapie se někdy řadí spolu s ostatními slabě pálivými odrůdami paprik do skupiny takzvaných „sladkých paprik“. Jejich původní domovinou je Mexiko, Střední Amerika a sever Jižní Ameriky. Žebra a semínka uvnitř paprik lze jíst, avšak někteří lidé je považují za hořká.\n\nSemena kapií byla v roce 1493 převezena do Španělska, odkud se rozšířila do ostatních evropských, afrických a asijských zemí. Dnes je největším producentem kapií na světě Čína, za níž následují Mexiko a Indonésie. \n\nPěstování kapií vyžaduje teplou půdu, ideálně 21 až 29 °C, která je udržována vlhká, ale nikoli přelitá. Kapie jsou citlivé na přebytek vody a příliš vysoké teploty. \nKapie jsou bohatým zdrojem antioxidantů a vitamínu C. V porovnání se zelenými kapiemi mají červené více vitamínů a živin. Také hodnoty karotenů jsou u červených kapií devětkrát vyšší. Pokud jde o vitamín C, obsahují ho červené kapie dvakrát víc než zelené. Červené i zelené kapie pak obsahují velké množství kyseliny p-kumarové.\n\nCharakteristickou vůni zelených kapií způsobuje 3-isobutyl-2-methoxypyrazin (IBMP). Ten zodpovídá i za „buket“ Cabernetu Sauvignon. \n\n"}
{"id": "911045", "url": "https://cs.wikipedia.org/wiki?curid=911045", "title": "Stephen Dorff", "text": "Stephen Dorff\n\nStephen Dorff (* 29. července 1973 Atlanta, Georgie, USA) je americký filmový a televizní herec, syn hudebního skladatele a producenta Steve Dorffa. Svou kariéru zahájil koncem osmdesátých let, kdy hrál v menších rolích v několika seriálech, např. \"Ženatý se závazky\" či \"Roseanne\" a reklamách. Filmovou kariéru zahájil v roce 1987 v horroru \"Vrata do podsvětí\". Později hrál například ve filmech \"Síla muže\" (1992), \"Backbeat\" (1994), \"Vesmírní trakeři\" (1996), \"Krev a víno\" (1996), \"Pilní zloději\" (1997), \"Blade\" (1998), \"Zoolander\" (2001), \"Zločin je extrémní sport\" (2002), \"Cold Creek Manor\" (2003), \"World Trade Center\" (2006), \"Zločinec\" (2008), \"Veřejní nepřátelé\" (2009), \"Odněkud někam\" (2010), \"Válka bohů\" (2011), \"Iceman\" (2012) nebo \"Leatherface\" (2017). Mimo to hrál také v různých hudebních videoklipech, například k písni „Everytime“ zpěvačky Britney Spears. V roce 1996 hrál roli transvestity Candy Darling v životopisném filmu \"Střelila jsem Andyho Warhola\" pojednávajícím o feministické spisovatelce Valerii Solanas. V roce 2019 se objeví v nové sérii seriálu \"Temný případ\".\n\n"}
{"id": "911046", "url": "https://cs.wikipedia.org/wiki?curid=911046", "title": "Jared Harris", "text": "Jared Harris\n\nJared Harris (* 24. srpna 1961 Londýn) je britský filmový a televizní herec. \n\nJeho rodiče, otec Richard Harris a matka Elizabeth Rees-Williams, byli rovněž herci. Tomuto povolání se věnují i jeho bratři Jamie Harris a Damian Harris. \n\nV letech 2005−2010 byl ženatý s herečkou Emilií Foxovou. \n\nSvou filmovou kariéru zahájil v roce 1989 rolí ve filmu \"Akce Rachel\". V roce 1996 hrál roli Andyho Warhola v životopisném filmu \"Střelila jsem Andyho Warhola\" pojednávajícím o feministické spisovatelce Valerii Solanasové. Později hrál například ve filmech \"Ztraceni ve vesmíru\" (1998), \"\" (2004), \"\" (2011) nebo \"Lincoln\" (2012) \n\nV britsko-americkém historickém dramatu \"Koruna\" z let 2016-2018 ztvárnil postavu britského krále Jiřího VI.\n\nV roce 2019 si zahrál postavu sovětského vědce Valerije Legasova v seriálu \"Černobyl\".\n\n"}
{"id": "911047", "url": "https://cs.wikipedia.org/wiki?curid=911047", "title": "Lili Taylorová", "text": "Lili Taylorová\n\nLili Taylorová (* 20. února 1967 Glencoe, Illinois, USA) je americká filmová, divadelní a televizní herečka.\n\nNarodila se jako pátá z šesti dětí. V roce 1985 dokončila střední školu New Trier High School a následně začala studovat divadelní školu na DePaul University. Nejprve se věnovala divadlu a jejím prvním filmem byl \"Mystic Pizza\" z roku 1988. Roku 1996 hrála hlavní roli v životopisném filmu \"Střelila jsem Andyho Warhola\" pojednávajícím o feministické spisovatelce Valerii Solanasové. Hrála též v seriálech \"Odpočívej v pokoji\" nebo \"American Crime\".\n\n"}
{"id": "911050", "url": "https://cs.wikipedia.org/wiki?curid=911050", "title": "Jonathan Demme", "text": "Jonathan Demme\n\nJonathan Demme (22. února 1944 Baldwin, New York, USA – 26. dubna 2017 New York) byl americký filmový režisér, producent a scenárista. Jeho prvním filmem se stal \"Caged Heat\" z roku 1974. Hudbu k němu složil velšský hudebník John Cale, jenž s režisérem spolupracoval ještě na snímcích \"Who Am I This Time?\" (1982) a \"Něco divokého\" (1986). Filmu se nedostalo velkého uznání, stejně dopadly i jeho další produkce ze sedmdesátých let. Úspěchu se Demme dočkal až v roce 1980 se snímkem \"Melvin a Howard\". Patrně nejznámějším režisérovým dílem je \"Mlčení jehňátek\" z roku 1991, které sklidilo pět Oscarů včetně nejlepší režie. Často spolupracoval s kameramanem Takem Fujimotem.\n\nJeho prvním větším úspěchem byla režie epizody \"Smrt ve sklence vína\" v seriálu \"Columbo\". Rok na to měl premiéru thriller \"Poslední objetí\" (1979), jenž byl jeho prvním výraznějším filmem. V osmdesátých letech natočil celou řadu komedií, jako \"Odpolední směna\" (1984), \"Něco divokého\" (1986) či \"Manželství s mafií\" (1988). Celosvětový ohlas mu však zajistili až snímky \"Mlčení jehňátek\" a \"Philadelphia\" (1993). Z jeho pozdějších prací sklidil nejvíce ohlasů politický thriller \"Manchurianský kandidát\" (2004). Kromě filmů režíroval i seriály (např. \"Shots Fired\", \"Muž s posláním\", \"Zločin\", atd.), pořady (\"Saturday Night Live\"), dokumenty, koncerty (např. záznam koncertu Talking Heads \"Stop Making Sense\", mezi další umělce, kterým natáčel vystoupení, patří například Neil Young či Justin Timberlake) a klipy pro Bruce Springsteena a New Order.\n\n\n\n"}
{"id": "911053", "url": "https://cs.wikipedia.org/wiki?curid=911053", "title": "Danville", "text": "Danville\n\nNázev Danville nese více sídel ve Spojených státech amerických:\n\n"}
{"id": "911054", "url": "https://cs.wikipedia.org/wiki?curid=911054", "title": "Darien", "text": "Darien\n\nNázev Darien nese více sídel ve Spojených státech amerických:\n\n"}
{"id": "911055", "url": "https://cs.wikipedia.org/wiki?curid=911055", "title": "Dasher", "text": "Dasher\n\nDasher může být:\n\n"}
{"id": "911056", "url": "https://cs.wikipedia.org/wiki?curid=911056", "title": "Josef Ezr", "text": "Josef Ezr\n\nJUDr. Josef Ezr (31. října 1923 – 2. listopadu 2013) byl československý basketbalista, mistr Evropy a účastník dvojích olympijských her. Po skončení kariéry zůstal v basketbalovém prostředí jako trenér a jako funkcionář.\n\nOd příchodu do Sparty Praha se stal jeho oporou a v jeho barvách získal pět druhých míst v mistrovství Československa a v závěru kariéry v roce 1960 mistrovský titul. Prosadil se i do reprezentace a v roce 1946 na evropském šampionátu v Ženevě získal zlatou medaili. O rok později na šampionátu v Praze skončil československý tým s Ezrem na druhém místě. Startoval na Letních olympijských hrách 1948 v Londýně a o čtyři roky později na olympiádě v Helsinkách, kde reprezentace obsadila sedmé, respektive deváté místo.\n\nV roce 1952 vystudoval právnickou fakultu a zároveň se stal předsedou oddílu basketbalu v klubu Sparta Praha, kterým zůstal až do roku 1990, tedy 38 let. Nastoupil také na trenérskou dráhu, nejprve u žen Sparty Praha (v roce 1953 získaly pod jeho vedením československý titul) a poté u mužů, které dovedl k titulu jako hrající trenér v roce 1960. O dva roky později byl trenérem juniorské reprezentace Československa, která získala titul mistrů Evropy v Janově. Od roku 1971 vedl družstvo dorostenek Sparty, které sedmkrát vyhrálo přebor republiky.\n\nJeho manželkou byla basketbalistka Hana Ezrová.\n\nV roce 2004 byl uveden do Síně slávy českého basketbalu.\n\n\n\n\n\n"}
{"id": "911058", "url": "https://cs.wikipedia.org/wiki?curid=911058", "title": "EX-BASIC", "text": "EX-BASIC\n\nEX-BASIC (odvozeno od \"Extended Basic\") je nadstavbou Sinclair BASICu na počítačích Sinclair ZX Spectrum. Rozšiřuje množinu příkazů o příkazy pro práci s grafikou, zvukem, přerušením a obsahuje generátor loaderů Alkatraz. Příkazy EX-BASICu začínají hvězdičkou. Po nahrání EX-BASICu do počítače je tento nutné aktivovat příkazem \"RANDOMIZE USR 61434\". Celkem EX-BASIC obsahuje 65 nových příkazů. Rozšířená verze EX-BASIC 2 obsahuje 80 příkazů.\n\nNa ZX Spectru +3 funguje pouze v režimu 48 BASIC. Scrollovací rutina z EX-BASICu je použita v programu MicroPaint.\n\n\n"}
{"id": "911059", "url": "https://cs.wikipedia.org/wiki?curid=911059", "title": "Spoonful", "text": "Spoonful\n\n„Spoonful“ je píseň, kterou napsal Willie Dixon pro zpěváka Howlin' Wolfa. Poprvé byla nahrána v červnu 1960 ve studiu vydavatelství Chess Records v Chicagu a vyšla téhož roku s písní „Howlin' for My Darling“ na B-straně. \n\nV roce 1966 skladbu nahrála britská skupina Cream a vydala ji na svém albu \"Fresh Cream\" a poté znovu v roce 1968 na dvojalbu \"Wheels of Fire\". \n\nMimo tuto skupinu ji nahráli například Ten Years After, Canned Heat nebo Etta James\n"}
{"id": "911061", "url": "https://cs.wikipedia.org/wiki?curid=911061", "title": "IMBOS", "text": "IMBOS\n\nIMBOS (odvozeno od \"Improved Microdrive BASIC Operating System\") je nadstavbou Sinclair BASICu na počítačích Sinclair ZX Spectrum, která zjednušuje syntaxi pro ZX Microdrive, umožňuje práci s čísly v šestnáctkové soustavě, vylepšuje formát tisku a umožňuje pracovat s bezhlavičkovými soubory na kazetě. Pro jeho použití je ovšem nutné mít ZX Interface I. IMBOS verze 1.1 vydaný společností Companion Software přidává 53 nových příkazů. Zabírá 8117 bajtů paměti. U kterých příkazů je to možné, jsou používanána klíčová Sinclair BASICU, ostatní přidané příkazy začínají znakem hvězdička. Protože existují dvě verze ROM ZX Interface I, existuje i IMBOS verze 1.1 ve dvou variantách. IMBOS je nutné po jeho nahrání aktivovat příkazem \"RANDOMIZE USR 57250\".\n\nVydavatelem IMBOSu verze 2 je Kobrahsoft, tato verze zabírá 11 KiB paměti. Verze 2 obsahuje navíc příkaz pro zobrazení textu písmem o dvojnásobné výšce, variantu příkazu PLOT, která k vykreslování používá celou obrazovku, a variantu příkazu DRAW, jehož parametry jsou absolutní souřadnice počátečního a koncového bodu. Umožňuje nezávislý scroll kresby a atributů ve čtyřech směrech. Má rozšířené editační funkce, např. umožňuje výměnu příkazu LPRINT za příkaz PRINT.\n\nIMBOS nerozpozná přidané příkazy, pokud jsou psané malými písmeny, pro příkazy je vždy nutné použít velká písmena.\n\n\n"}
{"id": "911062", "url": "https://cs.wikipedia.org/wiki?curid=911062", "title": "GMX", "text": "GMX\n\nGMX (Graphic Memory eXpander) je alternativní procesorová deska k počítači Scorpion ZS-256. Instaluje se do patice procesoru a teoreticky je možné použít i u jiných počítačů kompatibilních se ZX Spectrem. Umožňuje emulovat počítač Pentagon a Composit, po uložení dalších informací je možné emulovat i další počítače. Kromě grafického režimu ZX Spectra může pracovat v grafickém režimu 640 x 200, 16 barev podporovaným hardwarovým scrollerem. I v režimu 640 x 200 jsou k dispozici dvě oblasti videopaměti.\n\nProcesorová deska může být vybavena 256 KiB až 2 MiB paměti RAM. Stránkování paměti RAM do 256 KiB je stejné jako u počítače Scorpion ZS-256, pokud je osazeno více paměti, je dále použito stránkování kompatibilní se stránkováním paměti počítače Profi. Díky kompatibilitě stránkování paměti se stránkováním paměti počítače Profi s touto procesorovou deskou fungují i programy určené pro tento počítač.\n\nGMX je podporováno programy GMX Commander a ANSI Viewer.\n\n\n"}
{"id": "911063", "url": "https://cs.wikipedia.org/wiki?curid=911063", "title": "Světová federace karate", "text": "Světová federace karate\n\nSvětová federace karate (WKF, ) byla založena v roce 1990 a je největší řídicí orgán sportovního karate s více než 180 členskými zeměmi.\nWKF je jediná organizace karate, která je uznána mezinárodním olympijským výborem a má více než 10 000 000 členů. WKF organizuje mistrovství světa v karate juniorů a seniorů, které se koná každé dva roky. Sídlo WKF je v Madridu ve Španělsku. Prezidentem WKF je Antonio Espinos. Styly karate uznané WKF: Goju-ryu, Shito-ryu, Šótókan a Wado-ryu. V roce 2020 se karate představí na letních olympijských hrách v Tokiu jako nový olympijský sport.\n\nSnaha přivést karate na olympiádu začala v roce 1970 panem .\n\n28. září 2015 se karate objevila na krátkém seznamu společně s baseballem, softballem, skateboardingem, surfováním a sportovním lezením, které by měly být zahrnuty do letních olympijských her v roce 2020. 1. června 2016 výkonná rada Mezinárodního olympijského výboru oznámila, že podporuje začlenění všech pěti sportů (počítání baseballu a softbalu jako jediného sportu) za účelem začlenění do her v roce 2020.\n\n3. srpna 2016 MOV v Rio de Janeiro oficiálně potvrdil, že karate bude součástí Olympijských her v Tokiu 2020. Ještě nám není známý přesný klíč výběru karatistů na OH, ale už víme, že se pod olympijskými kruhy utká 10 žen a 10 mužů v kata. Kumite bude rozděleno do 3 hmotnostních kategorií, kde v každé kategorii bude opět 10 žen a 10 mužů. Celý systém by měl fungovat tak, že se závodníci rozdělí na dvě části, kde se utkají každý s každým. Dva nejlepší karatisté z každé poloviny budou následně bojovat o vítězství ve své polovině a postup do finále. \n\nPo několika desetiletích rychlého celosvětového růstu několik soutěží začalo přitahovat karate sportovce z několika zemí během šedesátých lét.\n\nRůzné styly karate, rozmanitost pravidel a nedostatek jednotných protokolů, které upravují jakýkoli typ soutěže, naznačují potřebu vytvoření mezinárodního řídícího orgánu, který by zahrnoval sjednocené národní karate federace, které by mohly začít řešit tyto otázky z jednotné globální perspektivy.\n\nRyoichi Sasakawa, předseda japonské karate federace (JKF) a Jacques Delcourt, předseda Evropské karate unie (EKU) společně navrhli řadu setkání, které by vedly nejen k prvnímu sloučení mezinárodních pravidel pro sport karate, ale také k založení World Union of Karatedo Organizations (WUKO) dne 10. října 1970.\n\nIntegrace několika nových organizací v 90. letech zaznamenala zvýšení počtu členů WUKO na 150 národních federací. Proto je zapotřebí nový název, který přesněji odráží velikost a rozsah organizace. Název první mezinárodní organizace zastupující sport Karate byl proto 20. prosince 1992 změněn na Světovou federaci karate World Karate Federation (WKF). Historie je skvěle popsána v angličtině na webu https://www.wkf.net/thebook/\n\nIndividuální kata (muži, ženy).\nKata tým (muži, ženy) – tři závodníci cvičí kata synchronně. V kata týmu se předvádí bunkai (aplikace technik).\nIndividuální kumite (muži, ženy).\nKumite tým (muži, ženy) – tři (ženy) nebo pěti (muži) členný tým zápasí proti soupeři systémem jeden na jednoho.\n\nKarate1 Premier League - je nejdůležitější ligovou událostí ve světě karate. Ta se skládá z řady nejvýznamnějších karate soutěží a snaží se spojit nejlepší závodníky a závodnice karate na světě v šampionátech bezprecedentním rozsahu a kvality.\n\nZahájen v roce 2011 s dvěma turnaji v Paříži a Istanbulu, Karate1-Premier League - dosáhl exponenciálního pokroku z hlediska velikosti a stavu turnajů, stejně jako počtu účastníků a zastoupených zemí. Právě soutěže Karate 1 Premier League mají být hlavní oporou při olympijské kvalifikaci pro všechny závodníky.\n\nOd roku 2018 vstoupí v účinnost novinky spojené s olympijským systémem a přípravou na účast karate na olympiádě v roce 2020.\n\nČtyři fáze registrace v období 2 měsíců před soutěží (rozděleno po 15 dnech)\n\nKarate 1-Series doplňuje události Karate 1 Premier League jako prvotřídní karate mezinárodní soutěže. Nově vytvořený karate 1-Series A nabízí karatekům z celého světa příležitost zvýšit své postavení v řadě vynikajících a očekávaných událostí a zároveň zvyšovat univerzálnost nejlepších karate turnajů.\n\nSvětová federace karate vede celosvětový žebříček karatistů v jednotlivých kategoriích.\n\nŽebříček naleznete na webových stránkách - http://setopen.sportdata.org/wkfranking/ranking_main.php\n\nČeská republika v žebříčku obsazuje 83. místo s 795 body. První místo obsazuje Japonsko s 52977 body.\n\nSvětová federace karate WKF pořádá také mistrovství světa pro karatistky a karatisty v kategoriích: kadet: 14-15 let, junior: 16-17 let a U21 kategorie 18-20 let\n\n(53 zemí:\nAlbánie,\nAndorra,\nAnglie,\nArménie,\nÁzerbájdžán,\nBelgie,\nBělorusko,\nBosna a Hercegovina,\nBulharsko,\nČerná Hora,\nČesko,\nDánsko,\nEstonsko,\nFinsko,\nFrancie,\nGeorgie,\nChorvatsko,\nIrsko,\nIsland,\nItálie,\nIzrael,\nKypr,\nLichtenštejnsko,\nLitva,\nLotyšsko,\nLucembursko,\nMaďarsko,\nMalta,\nMoldavsko,\nMonako,\nNěmecko,\nNizozemsko,\nNorsko,\nPolsko,\nPortugalsko,\nRakousko,\nRumunsko,\nRusko,\nŘecko,\nSan Marino,\nSeverní Irsko,\nMakedonie,\nSkotsko,\nSlovensko,\nSlovinsko,\nSrbsko,\nŠpanělsko,\nŠvédsko,\nŠvýcarsko,\nTurecko,\nTurkmenistán,\nUkrajina,\nWales)\n\n(40 zemí:\nAfghánistán,\nBahrajn,\nBangladéš,\nBrunej,\nKambodža,\nČína,\nTchaj-wan,\nHongkong,\nIndie,\nIndonésie,\nIrák,\nÍrán,\nJaponsko,\nJordánsko,\nKazachstán,\nKorea,\nKuvajt,\nKyrgyzstán,\nLaos,\nLibanon,\nMacau,\nMalajsie,\nMongolsko,\nMyanmar,\nNepál,\nPákistán,\nPalestina,\nFilipíny,\nKatar,\nSaúdská Arábie,\nSingapur,\nSrí Lanka,\nSyrská republika,\nTádžikistán,\nThajsko,\nVýchodní Timor,\nSpojené arabské emiráty,\nUzbekistán,\nVietnam,\nJemen)\n\n(45 zemí:\nAlžírsko,\nAngola,\nBenin,\nBotswana,\nBurkina Faso,\nPobřeží slonoviny,\nDemokratická republika Kongo,\nDžibuti,\nEgypt,\nEtiopie,\nGabon,\nGambie,\nGhana,\nGuinea,\nKamerun,\nKapverdy,\nKeňa,\nRepublika Kongo,\nLibérie,\nLibye,\nMadagaskar,\nMali,\nMaroko,\nMauretánie,\nMauricius,\nMosambik,\nNamibie,\nNiger,\nNigérie,\nRwanda,\nSvatý Tomáš a Princův ostrov,\nSenegal,\nSeychely,\nSierra Leone,\nSomálsko,\nStředoafrická republika,\nSúdán,\nSvazijsko,\nTanzanie,\nTogo,\nTunisko,\nUganda,\nZambie,\nZimbabwe)\n\n(12 zemí:\nAustrálie,\nCookovy ostrovy,\nFidži,\nFrancouzská Polynésie,\nGuam,\nNauru,\nNová Kaledonie,\nNový Zéland,\nPapua-Nová Guinea,\nSamoa,\nVanuatu,\nWallis a Futuna)\n\n(38 zemí:\nAntigua a Barbuda,\nArgentina,\nAruba,\nBahamy,\nBarbados,\nBelize,\nBermudy,\nBolívie,\nBrazílie,\nCuracao,\nDominikánská republika,\nEkvádor,\nEl Salvador,\nGrenada,\nGuatemala,\nGuyana,\nHaiti,\nHonduras,\nChile,\nKajmanské ostrovy,\nKanada,\nKolumbie,\nKostarika,\nKuba,\nMartinik,\nMexiko,\nNikaragua,\nPanama,\nParaguay,\nPeru,\nPuerto Rico,\nSpojené státy americké,\nSurinam,\nSvatá Lucie,\nTrinidad a Tobago,\nUruguay,\nVenezuela)\n\n\n"}
{"id": "911064", "url": "https://cs.wikipedia.org/wiki?curid=911064", "title": "Intel 8255", "text": "Intel 8255\n\nIntel 8255 je integrovaný obvod z rodiny procesoru Intel, navržený pro procesor Intel 8085, používán byl ale i u procesorů Intel 8086 a jeho nástupců a u procesorů Zilog Z80. Jedná se obvod poskytující tři paralelní osmibitové brány (obvykle označované jako brána A, brána B a brána C). Podobným obvodem v rodině procesoru Z80 je obvod Z80 PIO.\n\nObvod je použit i v počítačích Amstrad CPC. Je také základem několika interfaců používaných u počítačů Sinclair ZX Spectrum a kompatibilních.\n\nBrány mohou pracovat v následujících režimech:\n\nV základním režimu může pracovat kterákoli ze tří bran, brány mohou být nezávisle na sobě nastaveny jako výstupní nebo jako vstupní. U brány C je možné nezávisle na sobě nastavovat čtveřice bitů. Jsou-li brány nastaveny jako výstupní, data která se jsou poslána na jednotlivé brány se zde objeví, jsou-li brány nastaveny jako vstupní, je čten aktuální stav příslušné brány.\n\nV strobovaném režimu mohou pracovat pouze brány A a B, protože v tomto režimu používají i některé bity brány C jako signály STROBE a ACK. Pokud je v tomto režimu brána nastavena jako výstupní, po odeslání dat na bránu je automaticky generován signál STROBE, který periférii signalizuje, že jsou pro ni připravena data. Periférie potvrdí příjem dat aktivací signálu ACK. Po potvrzení příjmu obvod může vygenerovat signál INTR. Pokud je brána nastavena jako vstupní, obvod čeká na aktivaci signálu STROBE. Po jeho aktivaci přečte přítomná data a nastaví signál ACK. Podle nastavení obvodu se může opět vygenerovat signál INTR.\n\nObousměrný strobovaný režim je kombinací vstupního a výstupního strobovaného režimu. V tomto režimu může pracovat pouze brána A.\n\nVyužití bitů brány C ve strobovaných režimech brán A a B je uvedeno v následující tabulce:\n\nVe strobovaném režimu bran A a B určuje nastavení některých bitů brány C, zda se bude generovat signál INTR či nikoliv. Pro bránu A je toto nastavováno bitem 6 pro vstupní režim a bitem 4 pro výstupní režim. V obousměrném režimu je tak možné nastavit nezávisle generování signálu pro vstupní data a výstupní data. Pro bránu B je povolování generování signálu INTR nastavováno bitem 2 brány C.\n\nKonfigurace obvodu probíhá pomocí konfigurační brány, která je společná pro všechny tři brány.\n\nObvod umožňuje nezávislé nastavení jednotlivých bitů brány C. To je užitečné v případě, kdy se povoluje či zakazuje generování signálu INTR ve strobovaných režimech bran A a B.\n\n\nObvod je použit v počítačích Amstrad CPC pro ovládání zvukového generátoru AY-3-8912, ukládání dat na magnetofon a ovládání magnetofonu a tiskárny a pro čtení klávesnice a čtení dat z magnetofonu. Obvod 8255 je v počítačích Amstrad CPC připojen k portům:\n\nObvod je využit i v IDE interface k těmto počítačům, kdy je obvod 8255 připojen k portům:\nBrány A a B slouží pro zápis a čtení dat.\n\nVestavěný obvod 8255A v počítačích IQ 151 je využit k ovládání klávesnice, zvukového výstupu a rozhranní pro komunikaci s magnetofonem.<ref name=\"Legendární školní mikropočítač IQ-151/Root.cz\"></ref> Klávesnice počítače je, co se týká elektrického zapojení, organizována do matice 8×8 kláves, řádkové vodiče klávesnice jsou připojeny k bráně A, sloupcové vodiče jsou připojeny k bráně B. Klávesy SHIFT, CONTROL, FA a FB jsou připojeny na vstupy 4 - 7 brány C.\n\nPočítač MAŤO využívá zabudovaný obvod 8255 ke čtení klávesnice a pro ukládání a načítání dat z magnetofonu. K zápisu a čtení dat z magnetofonu se používají dva bity brány C.<ref name=\"Československé osmibitové počítače: aplikace a emulátory PMD 85/Root.cz\"></ref> Pro čtení stavu klávesnice se používají brány A a B. Klávesnice počítače je, co se týklá elektrického zapojení, organizována do matice 7×7. Brána A slouží k nastavení bitové masky čteného sloupce klávesnice, na 7 bitech brány B pak lze přečíst, které klávesy byly stisknuty. Osmý bit brány B slouží ke čtení stavu klávesy EOL. Ke čtení stavu přeřaďovačů a klávesy STOP se používají bity brány C.\n\nPočítač Sharp MZ-700 má zabudovaný obvod 8255 společně s obvodem 8253. Oba obvody jsou připojeny do paměťového prostoru procesoru. Obvod 8255 je připojen na adresy E000 - E003 (šestnáctkově).\n\nObvod 8255 je obsažen v různých interfacech k těmto počítačům. Je základem interface UR-4 a Interface M/P, vestavěný jej mají počítače Didaktik Gama a Didaktik Kompakt, disketové jednotky Didaktik 40 a Didaktik 80 a disketové řadiče MB02 a ZX Diskface Quick.<ref name=\"8255_ZXM1/95\"></ref>\n\nObvykle je obvod 8255 k těmto počítačům připojován na porty:\nExistují čtyři běžně používané způsoby, jak k počítači připojit prostřednictvím obvodu 8255 tiskárnu s rozhraním Centronics. Brána A může být při takovémto připojení použita pro připojení Kempston joysticku.\n\nExistuje zapojení obvodu 8255, které používá porty 33, 35, 37 a 39 (šestnáctkově 21, 23, 25, 27).\n\nSpolečně s obvodem 8251 je obvod 8255 použit v interface Skywave Forth, což je interface s vlastní pamětí ROM pro podporu programování v jazyce Forth. Dva obvody 8255 jsou použity v některých verzích hudebního interface Soundrive.\n\n"}
{"id": "911066", "url": "https://cs.wikipedia.org/wiki?curid=911066", "title": "Z80 PIO", "text": "Z80 PIO\n\nZ80 PIO (Z80 Parallel Input/Output) je integrovaný obvod z rodiny procesoru Z80. Jedná se obvod poskytující dvě paralelní osmibitové brány (obvykle označované jako brána A a brána B). Díky tomu umožňuje plně využívat možnosti přerušovacího systému procesoru Z80. Podobný obvod v rodině procesoru Intel je obvod Intel 8255. Obvod je použit v interfacu pro připojení AMX mouse k ZX Spectru. Je také základem českého interfacu \"Mirek\".\n\nBrány mohou pracovat v následujících režimech:\n\nV režimu vstupu, jakmile je obvod připraven k příjmu dat, je aktivován signál RDY. Poté obvod čeká na aktivaci signálu /STB. Jakmile je tento aktivován, načte data přítomná na vstupu a přečtení dat potvrdí deaktivací signálu RDY. Podle nastavení obvodu se přijetí dat může aktivovat přerušení.\n\nV režimu výstupu je po zápisu dat na výstup aktivován signál RDY. Po té obvod čeká na potvrzení přečtení dat signálem /STB. Podle nastavení obvodu se po přijetí potvrzení o přečtení dat může aktivovat přerušení.\n\nObousměrný režim je kombinací vstupního a výstupního režimu. V tomto režimu může pracovat pouze brána A, protože k potvrzování přítomnosti výstupních dat jsou použity signály /STB a RDY brány A (/ASTB a ARDY) a k potvrzování přijetí vstupních dat jsou používány signály /STB a RDY brány B (/BSTB a BRDY). Pokud brána A pracuje v obousměrném režimu, brána B musí pracovat v bitovém režimu.\n\nV bitovém režimu nejsou používány signály /STB a RDY. V tomto režimu je možné nastavit, které bity příslušné brány budou vstupní a které výstupní. Také je možné nastavit podmínku, při jejíž splnění bude aktivováno přerušení.\n\nKonfigurace obvodu probíhá pomocí konfigurační brány, každá brána má svojí konfigurační bránu.\n\n\"Režim brány\" může být 00 - výstupní režim, 01 - vstupní režim, 10 - obousměrný režim, 11 - bitový režim. Je-li nastaven bitový režim, je nutné na konfigurační bránu poslat ještě druhý byte, jehož bity určí, který bit brány bude vstupní a který výstupní (0 - výstupní, 1 - vstupní).\n\nK povolení či zakázání přerušení lze použít zjednodušené nebo úplné nastavení. Zjednodušené nastavení pouze povoluje či zakazuje generování přerušení. Úplným nastavením se navíc nastavuje podmínka generování přerušení v bitovém režimu.\n\nGenerování přerušení může být buď zakázáno (0) nebo povoleno (1). Příznakem \"AND/OR\" je nastavováno za v bitovém režimu pro generování přerušení je nutné, aby byly aktivní všechny bity brány (1) nebo zda postačuje aktivita alespoň jednoho bitu brány (0). Příznak \"1/0\" nastavuje, zda je bit brány aktivní v log. 1 nebo v log. 0. Pokud pro generování přerušení mají být použity pouze některé bity, je nutné nastavit na log. 1 příznak \"maska\". Po té je očekáván ještě jeden byte, jehož bity určí, které bity brány budou generovat přerušení (0 - generuje přerušení, 1 - negeneruje přerušení).\n\nNež je povoleno přerušení, je nutné nastavit vektor přerušení, který bude odesílán procesoru.\n\n"}
{"id": "911067", "url": "https://cs.wikipedia.org/wiki?curid=911067", "title": "Joe Porcaro", "text": "Joe Porcaro\n\nJoe Porcaro (* 29. dubna 1930 Hartford, Connecticut, USA) je americký jazzový bubeník a hudební pedagog.\n\nMá tři syny, kteří hráli ve skupině Toto: klávesista Steve Porcaro, baskytarista Mike Porcaro a bubeník Jeff Porcaro. I jejich otec se skupinou nahrál několik alb od \"Turn Back\" přes \"Kingdom of Desire\" něbo také \"Toto IV\". Mimo tři syny má ještě dceru Joleen Porcaro Duddy. Spolu s dalším pedagogem a bubeníkem Ralphem Humphreyem je jedním ze zakladatelů Los Angeles Music Academy (LAMA) působící v kalifornské Pasadeně.\n\nPorcaro hrál s mnoha hudebníky, mezi které patří Nancy Sinatra, Pink Floyd, Stan Getz, Gerry Mulligan, Freddie Hubbard, Don Ellis, Frank Sinatra, Sarah Vaughan, Natalie Cole, The Monkees, Howard Roberts, Gladys Knight a Madonna. Rovně složil hudbu k filmům.\n"}
{"id": "911068", "url": "https://cs.wikipedia.org/wiki?curid=911068", "title": "August Rohling", "text": "August Rohling\n\nAugust Rohling (15. března 1839 Neuenkirchen – 23. ledna 1931 Salzburg) byl poslancem na říšské radě ve Vídni, katolickým teologem, vysokoškolským profesorem, jedním z předních antisemitů v habsburském Rakousku.\n\nRohling se narodil v městě Neunkirchen ve Vestfálsku, které bylo tehdy součástí pruského Hannoverska. Teologii vystudoval v Münsteru, poté absolvoval studijní pobyty v Paříži a Bruselu. Na kněze byl vysvěcen v roce 1863. V roce 1867 se v saské Jeně habilitoval pro obor Starý a Nový zákon. Poté vyučoval na univerzitě v domovském Münsteru a v roce 1871 vydal první zásadní antisemitský spis \"Židé podle talmudu\", kterým si získal respekt v antižidovsky naladěných evropských kruzích. V roce 1874 pak obdržel profesuru na univerzitě v Milwaukee ve Wisconsinu v USA. Po návratu ze Spojených států nalezl od roku 1877 nové působiště v habsburském mocnářství v Praze. Na pražské německé univerzitě působil jako profesor biblistiky a semitské filologie. Stal se kanovníkem kolegiální kapituly Všech svatých na Hradě pražském. V Rakousku vedl řadu soudních, veřejných i akademických sporů včetně jeho aktivní úlohy v Tiszaeslarzském procesu či v tzv. Hilsnerově aféře. V roce 1902 byl Rohling penzionován a odešel do Gorice v dnešním Slovinsku. Po rozpadu starého Rakouska odešel z Vídně do Salcburku, kde v roce 1931 v 92 letech zemřel.\n\nK nejznámějším dílům Rohlinga patří „Talmudjude“ (Talmudský žid) vydal i práce „Katechismus 19. století pro židy a protestanty“, „Franz Delitsch a židovská otázka“, „Pět dopisů o talmudismu a židovském krevním rituálu“ apod. Vedle spisovatelské práce zasahoval do řady veřejně známých kauz, vedl spory se známými osobnostmi např. protestantským teologem Franzem Delitzschem, s rabínem a poslancem na říšské radě Josefem Samuelem Blochem, který jej usvědčoval z faktografických chyb, úmyslných i neúmyslných omylů apod. Byl jedním z těch, kteří nejvíce šířili mýtus o krevní pověře a rituálních vraždách apod. Velice často útočil proti vídeňským liberálním novinářům i protestantům, v části katolických a nacionálních kruhů byl velmi populární. Patřil k těm autorům a osobnostem, které ovlivnily mladého Hitlera při jeho vídeňském předválečném pobytu. Společně se Schönererem či Luegerem patřil k nejvýznačnějším veřejně známým antisemitům ve starém Rakousku. V éře nacistického Německa pak jeho argumenty využívaly nacistické noviny „Der Stürmer“ vedené Juliem Streicherem.\n\nV roce 1925 proběhla v Klementinu výstava kreseb malíře–antisemity Karla Rélinka (1880–1945), které měly ilustrovat výroky Talmudu. Knižně byly tyto kresby vydány v rámci Rélinkovy publikace \"Zrcadlo Židů\" 1925 a 1936. Rélink se dovolával Röhlinga jako autority při výkladu Talmudu a hojně ho v knize i v textech uváděl. K. J. Beneš prokázal v \"Přítomnosti\", že dr. August Rohling vědomě falšoval své závěry s tím, že např. nepřesně překládal, odvolával se na neexistující texty a dopouštěl se při interpretaci dalších závažných prohřešků.\n\n\n"}
{"id": "911069", "url": "https://cs.wikipedia.org/wiki?curid=911069", "title": "Seznam cizinců v Metallurg Magnitogorsk", "text": "Seznam cizinců v Metallurg Magnitogorsk\n\nToto je seznam cizinců, kteří alespoň jednou nastoupili za hokejový tým Metallurg Magnitogorsk hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911075", "url": "https://cs.wikipedia.org/wiki?curid=911075", "title": "Richey Edwards", "text": "Richey Edwards\n\nRichey James Edwards (22. prosinec 1967 – pravděpodobně zesnulý asi 1. února 1995, úředně prohlášen za mrtvého 23. listopadu 2008) byl velšský kytarista, textař a člen skupiny Manic Street Preachers.\n\nRichey byl původně šofér skupiny, zanedlouho se však stal druhým kytaristou. Ve skutečnosti si však s Manic Street Preachers hodně nezahrál. Na koncertě hru na kytaru často jen předstíral a většinu, resp. téměř všechny kytarové party na studiových nahrávkách nahrál zpěvák James Dean Bradfield. Na druhou stranu byl však spolu s Nickym Wire textařem skupiny (několik jeho textů se objevilo i na pozdějších albech). V roce 1991 si během rozhovoru pro NME vyřezal do ruky nápis 4REAL (for real – opravdu). Richey odehrál poslední koncert 21. prosince 1994 v London Astoria. Na konci koncertu rozbila skupina své nástroje.\n\n1. února 1995 měl spolu s Bradfieldem odletět do USA kvůli promo. V ten den se odhlásil ze svého hotelového pokoje a zmizel neznámo kam. O pár dní později bylo jeho auto (Vauxhall Cavalier) nalezeno u mostu Severn. Protože místo bylo známé jako cíl sebevrahů, předpokládalo se, že Richey na tomto místě ukončil svůj život. Jeho tělo (pokud zemřel) se však nikdy nenašlo, kromě toho několik lidí tvrdilo, že Richey nebyl typ na sebevraždu. V období krátce po zmizení byl vícekrát identifikován fanoušky z různých míst, z toho se nikdy však nic nepotvrdilo.\n\n23. listopadu 2008 byl Richey Edwards po téměř 14 letech od zmizení oficiálně prohlášen za mrtvého. Rok na to vydali Manic Street Preachers album Journal for Plague Lovers, které se skládalo výhradně z Edwardsových textů, které před zmizením zanechal.\n\n"}
{"id": "911076", "url": "https://cs.wikipedia.org/wiki?curid=911076", "title": "Užitkoví holubi", "text": "Užitkoví holubi\n\nUžitkoví holubi, v seznamu plemen EE holubi tvaru, v zahraniční literatuře též holubi formy je skupinou plemen holuba domácího, které byly vyšlechtěny především pro masnou užitkovost. Jsou to holubi typičtí velkým tělesným rámcem a společně se skupinou barevných holubů jsou to většinou holubi polního typu, se zachovalými tělesnými proporcemi divokého holuba skalního.\n\nProtože tato plemenná skupina nemá žádné zvláštní exteriérové znaky, neexistuje žádný objektivní klíč k roztřídění plemen do této či do jiných skupin plemen. Označení \"holubi formy\" zdůrazňuje hlavní rozdíl těchto holubů od holubů barevných: šlechtitelskou prací je u nich změněn tvar a velikost těla, zatímco barevní holubi mají tělo holuba skalního, ale selekcí byla změněna barva opeření. Název \"užitkoví holubi\" napovídá původnímu cíli šlechtění holubů větší hmotnosti, totiž masné užitkovosti, produkci velkých jatečných holoubat. Nicméně dobrou užitkovost v extenzivních chovech mají i další plemena holubů, jako jsou bezrousí barevní holubi, někteří slepičáci nebo některá bradavičnatá plemena. Navíc se mezi užitková plemena se řadí nejen plemena skutečně výrazně užitková, ale i plemena, u kterých je šlechtění zaměřeno především na barvu opeření či na zdůraznění exteriérových znaků.\n\nZnačná velikost, která je pro užitkové holubi typická, je spojená se zhoršenou létavostí, ptáci nemusí mít schopnost polaření a nehodí se proto do extenzivních chovů. Uplatní se v intenzivních uzavřených chovech s plným krmením, ptáci jsou drženi ve voliérách či klecích. U skutečně užitkových holubů se dále vyžaduje vysoká plodnost, za rok by jeden pár holubů měl odchovat aspoň 14 holoubat. Tato holoubata mají po vykuchání hmotnost kolem 500 g.\n\nUžitkoví holubi středně velkého tělesného rámce mají stále zachovanou létavost, mohou polařit a přinášení užitek i v extenzivních chovech. Mezi tyto holuby patří tři česká plemena: prácheňský káník, český holub a moravský pštros. Ve šlechtění těchto plemen se však v současné době klade důraz především na barvu opeření, takže užitkovost, podmíněná schopností polaření a plodností, klesá. Středními užitkovými holuby je též benešovský holub, koburský skřivan, polský rys a karnó , tyto plemena si do značné míry uchovala původní masnou užitkovost, a lahore, který se naopak dříve řadil mezi plemena barevná, od kterých se odlišuje větším vzrůstem.\n\nTěžká plemena holubů létají jen obtížně. Jedná se o ptáky chované v intenzivních chovech, hybridi těchto plemen mohou sloužit k  produkciholubích brojlerů. Mezi těžkými plemeny i jsou plemena či chovy některých plemen zaměřené již čistě okrasně. Mezi těžká plemena náleží říman, který patří k největším plemenům holubů vůbec, jejich hmotnost se pohybuje kolem jednoho kilogramu., podobně velký je maďarský obr. Obě dvě plemena jsou především okrasná, i když některé linie římanů mohou mít stále slušnou užitkovost. Předkem nemalého počtu faremních plemen holubů je mondén, který dorůstá hmotnosti 750 - 900 g. Plemenem s vyhraněnou intenzivní masnou užitkovostí je texan, typický tzv. rodobarvým zbarvením, které umožňuje snadné určení pohlaví holuba podle barvy peří. Dalším těžkým plemenem je gigant, vyšlechtěný na bázi poštovního holuba, a montauban, který se podobá římanovi, ale liší se od něj lasturovitou chocholkou. Štraser je velkou verzí moravského pštrosa, se kterým sdílí společné předky. Na hranici mezi těžkými a střednímu užitkovými plemeny stojí košoa, který je mezi užitkovými holubi zvláštní množstvím barevných a kresebných rázů.\n\n\n"}
{"id": "911080", "url": "https://cs.wikipedia.org/wiki?curid=911080", "title": "Beth Grant", "text": "Beth Grant\n\nBeth Grant (* 18. září 1949 Gadsden, Alabama, USA) je americká herečka. Před zahájením herecké kariéry absolvovala East Carolina University. V roce 2006 hrála matku Andyho Warhola Julii v životopisném filmu \"Warholka\" pojednávajícím o herečce Edie Sedgwick. Mezi další filmy, ve kterých hrála, se řadí \"Rain Man\" (1988), \"Nebezpečná rychlost\" (1994), \"Čas zabíjet\" (1996), \"Tahle země není pro starý\" (2007) nebo \"Slečna zamilovaná\" (2009).\n\n"}
{"id": "911081", "url": "https://cs.wikipedia.org/wiki?curid=911081", "title": "Lothaire Bluteau", "text": "Lothaire Bluteau\n\nLothaire Bluteau (* 14. dubna 1957 Montréal, Québec, Kanada) je kanadský herec. V roce 1996 hrál Maurice Girodia v životopisném filmu \"Střelila jsem Andyho Warhola\" pojednávajícím o feministické spisovatelce Valerii Solanas. Hrál rovněž Marcuse Alverse v třetí sezóně seriálu \"24 hodin\" (2003−2004) a ve čtvrté řadě seriálu \"Tudorovci\". Rovněž hrál ve filmech \"Bent\" (1997), \"Julie na cestě domů\" (2002) a \"Zmizení ráje\" (2006).\n\n"}
{"id": "911082", "url": "https://cs.wikipedia.org/wiki?curid=911082", "title": "Martha Plimptonová", "text": "Martha Plimptonová\n\nMartha Plimptonová, vlastním jménem Martha Plimpton * 16. listopadu 1970 New York), je americká herečka. Svou první roli dostala v jedenácti letech, kdy hrála ve filmu \"Bankovní převod\" (1981). Druhá šance přišla až v roce 1984 s filmem \"Říční krysa\". Později hrála například ve filmech \"Střelila jsem Andyho Warhola\" (1996), \"Nádherný holky\" (1996) a \"Nezapomeň na mě\" (2010) nebo v seriálech \"Vychovávat Hope\" (od 2010) a \"Hranice nemožného\" (2010, jedna epizoda).\n\nBěhem své herecké kariéry získala tři nominace na Tony Award, avšak žádnou z nich neproměnila. Stejně tak byla v roce 2011 nominována i na cenu Emmy v kategorii Nejlepší herečka v komediálním seriálu. Tuto cenu ale nakonec získala Melissa McCarthy.\n\nJe dcerou herce Keitha Carradina a jeho manželky Shelley Plimptonové, po které převzala jméno. Tím pádem je i vnučkou Johna Carradina, herce, který se proslavil především svými rolemi v hororech, a neteří Davida Carradina, který se objevil například jako Bill ve dvoudílné filmové sérii \"Kill Bill\".\n\n"}
{"id": "911083", "url": "https://cs.wikipedia.org/wiki?curid=911083", "title": "Jill Hennessy", "text": "Jill Hennessy\n\nJill Hennessy (* 25. listopadu 1968 Edmonton, Alberta, Kanada) je kanadská herečka, dvojče novinářky Jacqueline Hennessy. Svou kariéru zahájila v roce 1988 filmem \"Příliš dokonalá podoba\", ve kterém hrála i její sestra. Později hrála například ve filmech \"Střelila jsem Andyho Warhola\" (1996) nebo \"Norimberský proces\" (2000) a v seriálech \"Právo a pořádek\" (1993−1996) nebo \"Drzá Jordan\" (2001−2007). V roce 2000 se provdala za herce Paola Mastropietro, se kterým má dva syny.\n\n"}
{"id": "911086", "url": "https://cs.wikipedia.org/wiki?curid=911086", "title": "Říman (holub)", "text": "Říman (holub)\n\nŘíman je plemeno holuba domácího, šlechtěné na co největší velikost. Rozpětí křídel římanů často dosahuje přes jeden metr, u výstavních jedinců se požaduje minimálně 96 cm. Je to velmi špatný letec, vhodný do voliérových chovů.\n\nŘíman se proporcemi a tvarem podobá holubovi skalnímu. Je pro něj typický značný vzrůst a především délka těla. Trup je značně dlouhý a téměř vodorovně nesený. Hlava je velká, kulatá, oči jsou u všech barevných rázů perlové. Hruď římanů je velmi široká, mohutná a dobře vyklenutá. Křídla jsou velmi dlouhá, nesená na ocase, a u toho plemene je častý otevřený hřbet, křídla jej nekryjí. Nohy jsou krátké, běháky a prsty neopeřené.\n\nŘíman se chová jen v omezeném počtu barevných a kresebných rázů. Chová se především v barvě bílé, dále v celobarevných pruhových rázech, jako je říman hnědopruhý a v rázu modrém, černém, červeném a žlutém. Kromě pruhové kresby bývají římani též kapratí, existují straci a stříkaní holubi v již zmíněných barvách.\n\nŘíman je především okrasné plemeno, u kterého se hodnotí hlavně hmotnost, tělesný rámec a rozpětí křídel. Je možné ho použít i v užitkovém chovu, ale jen ke křížení s jinými masnými plemeny holubů k produkci kříženců, holubích brojlerů.\n\n\n"}
{"id": "911088", "url": "https://cs.wikipedia.org/wiki?curid=911088", "title": "Mwape Miti", "text": "Mwape Miti\n\nMwape Miti (* 24. května 1973, Zambie) je bývalý zambijský fotbalový útočník, který ukončil kariéru v roce 2006 v dánském klubu Odense BK.\n\nV létě 1997 odešel ze zambijského klubu Power Dynamos do Dánska do Odense BK, kde se stal spoluhráčem krajana Andrewa Tembo. V sezóně 2003/04 se stal v dresu Odense s 19 góly nejlepším střelcem Superligaen (společně se třemi dalšími hráči – Dány Steffenem Højerem a Tommy Bechmannem a Egypťanem Mohamedem Zidanem). S klubem vyhrál v sezóně 2001/02 dánský fotbalový pohár, Odense zdolalo ve finále FC København 2:1\n\nV A-týmu Zambie debutoval v roce 1995. Zúčastnil se Afrického poháru národů 1996 (3. místo) a 2000 (vyřazení v základní skupině). Celkem odehrál v národním týmu 22 zápasů.\n\n"}
{"id": "911090", "url": "https://cs.wikipedia.org/wiki?curid=911090", "title": "Síťový segment", "text": "Síťový segment\n\nSíťový segment ( ) je část počítačové sítě, jehož rozsah a povaha závisí na konkrétní technologii sítě, nejčastěji je to taková část sítě, která je dostupná pomocí protokolu linkové vrstvy a MAC adresy.\n\nPodle standardu IEEE pro Ethernet, je \"síťový segment\" elektrické propojení mezi síťovými zařízeními (kartami).\n\nV původních variantě 10Base5 sítě Ethernet odpovídá segment jednomu kusu koaxiálního kabelu a všem zařízením k němu připojeným. U 10Base2 je tento \"jeden\" kabel složen z více kusů; může obsahovat pouze odbočky (T-konektory) na připojení počítačů, ne aktivní prvky. U těchto starších variant sítě Ethernet může být (při dodržení pravidla 5-4-3) propojeno více \"síťových segmentů\" pomocí opakovačů ( ) a tvořit jednu kolizní doménu.\n\nU moderních sítí Ethernet používajících kabely s kroucenou dvoulinkou odpovídá definice IEEE jedinému úseku kabelu a oběma zařízením k němu připojeným (například počítač a repeater, hub nebo switch, nebo dva repeatery, huby, switche).\n\nZ výše uvedené definice vyplývá, že v síti, která používá repeatery a huby je možné mít více \"síťových segmentů\" v jedné kolizní doméně. I v těchto sítích Ethernet se však termín \"síťový segment\" někdy používá jako synonymum pro kolizní doménu.\n\nVšechny koncové stanice připojené k jedné přístupové jednotce k médiu ( ) sítě token ring patří do jednoho \"síťového segmentu\".\n\nVšechny koncové stanice připojené ke stejné sběrnici token bus patří do jednoho \"síťového segmentu\".\n\n"}
{"id": "911099", "url": "https://cs.wikipedia.org/wiki?curid=911099", "title": "Slavuta", "text": "Slavuta\n\nSlavuta () je město v Chmelnycké oblasti na Ukrajině. Leží na řece Horyň ve vzdálenosti necelých sto kilometrů na sever od Chmelnyckého, správního střediska oblasti. V roce 2013 zde žilo přes 35 tisíc obyvatel.\n\nPrvní písemná zmínka o Slavutě je z roku 1633, kdy zde sídlil polský šlechtický rod Sanguszků, který zde také vybudoval hrad. V roce 1873 byla severně od města otevřena železniční trať ze Zdolbunivu do Šepetivky (dnes součást tratě Kovel - Berdyčiv), na které měla Slavuta své nádraží.\n\n * Bojmír Hutta (1920 Slavuta– 1987 Cheb), český malíř, ředitel galerie, pedagog, autor odborných publikací (Domažlice, Plzeň, Mnichov, Paříž, Cheb)\n"}
{"id": "911100", "url": "https://cs.wikipedia.org/wiki?curid=911100", "title": "Embusen", "text": "Embusen\n\nEmbusen (演武線) někdy taky enbusen je japonský termín používaný v karate. Určuje kde začíná a končí kata, stejně jako její směr pohybu. Téměř všechny kata mají začátek i konec na stejném bodě. Embusen se liší u každé katy. Embusen je přesně daný a pro správné provedení kata se musí dodržovat.\n"}
{"id": "911101", "url": "https://cs.wikipedia.org/wiki?curid=911101", "title": "Jan Nepomucký, česká legenda", "text": "Jan Nepomucký, česká legenda\n\nJan Nepomucký, česká legenda je kniha Víta Vlnase poprvé vydaná v Praze nakladatelstvím Mladá fronta v roce 1993. Obsahuje 288 stran textu a 16 stran přílohy.\n\nVít Vlnas v této knize rozebírá životopis Jana Nepomuckého, věnuje se zrodu legendy a jeho významu hlavně v období baroka. Jde o poněkud jiné pojetí odborné literatury z hlediska jednoduché jasné a srozumitelné čtivosti textu.\n\nAutor se v této knize snaží v jedenácti kapitolách co nejlépe předat čtenáři kompletní informace o Janu Nepomuckém, též Johánku z Pomuku. Pojednává zde o jeho životě, o zrození legendy, o zázracích jím vykonaných, o jeho vrcholné slávě i o jeho úpadku. Používá zde biografickou metodu, kde popisuje nejen individuální historii života, která zahrnuje vnější podmínky, ale také duševní a duchovní vývoj Jana Nepomuckého.\n\nCo se týká hlavních kapitol o genezi legendy Jana Nepomuckého, Kořeny kultu a Zrození legendy, prof. Vlnas se snaží být velmi nestranný. Popisuje všechny teorie tak, jak byly vyřčeny, k žádné z nich se nepřiklání, ani ji neodmítá. Kapitola především patří okolnostem Janovy smrti, a tudíž zde zmiňuje různé pověsti, báchorky, vědecké studie i závěry bez jakéhokoli vlastního vyjádření. To se dá hodnotit pouze a jen kladně, už jenom proto, že by každý historik měl být hlavně objektivní a neměl by se nechat ovlivňovat.\n\nSamozřejmě prof. Vlnas prozradil své přesvědčení v příloze, že nepovažuje historického Johánka z Pomuka za mučedníka zpovědního tajemství. Čímž tedy, ač ne veřejně, vyvrací tvrzení kronikáře z 15. století Tomáše Ebendorfera z Haselbachu a dalších po něm následujících. Ale snad prvním kronikářem, který přišel s tvrzením, že Jan Nepomucký byl mučen a zabit mimo jiné z důvodu neprozrazení zpovědního tajemství manželky téměř nenáviděného a opovrhovaného krále Václava IV. Žofie Bavorská, byl Ondřej Řezenský už roku 1422.\n\nProf. Vlnas ve své knize přináší velké množství pramenů, zejména kronikového charakteru, a dokonce i výpovědí obyvatel z období baroka, nutných například k beatifikaci. Nepřímo se zde vyjádřil, že výpověď staršího jedince se v raném novověku hodnotila mnohem kladněji a byla důvěryhodnější než výpověď mladšího. Čtenář tedy dostává navíc informace i mimo hlavní téma Jan Nepomucký a to informace nanejvýš zajímavé. Také výpovědi slouží jako ukázka jakéhosi předchůdce orální metody, která je jakožto metoda používaná výhradně v soudobých dějinách.\n\nPoutavé jsou i mnohé ilustrace a rozsáhlá fotodokumentace, kde na str. 60 je dokonce kresba podle reliéfu Kašpara Bechtelera ve svatovítské katedrále pořízena rukou prof. Vlnase, zřejmě z nedostatku pramenů. Je zde dokonce několik fotografií pořízených samotným prof. Vlnasem. Zajímavá je detailní fotografie kenotafu sv. Jana Nepomuckého od Ignáce Františka Platzera z roku 1763, kde anděl drží Jana v náručí přesně jako madona Ježíše. Postavení postav sochy připomíná pietu. Zde prof. Vlnas používá ikonografickou metodu, kde estetická hodnota díla není druhořadá, ale klade spíše důraz na intenci autora, téma a čím konkrétně je téma tvořeno.\n\nAutor se dopodrobna zabývá zázraky, které se staly kolem Jana Nepomuckého. Popisuje je hlavně v kapitole Hrob, relikvie a zázraky. Zde se nachází Mnoho výpovědí pamětníků zázraků, o nichž už bylo psáno výše. Prof. Vlnas tu nabádá čtenáře, aby se nad příklady historek o domnělých zázracích mučedníka mravně nepohoršovali. Zřejmě se i jemu zdají být poněkud bizarními, ale jak tvrdí, jsou o to zajímavějšími doklady barokní mentality. Lehce zde přeskočil několik století a rozepsal se o zachovalém jazyku nalezeném v Janově lebce. Detailně, téměř anatomicky, popisuje potvrzení autentičnosti zachovalé tkáně, nicméně zklame čtenáře notoricky známou informací, že se jednalo o část mozku.\n\nV kapitole nazvané Pravda o Janu Nepomuckém se objevuje výčet psaných děl na téma Jan Nepomucký. Prof. Vlnas zde uvádí zredukované recenze výtvorů různých autorů, přičemž recenze převážně nejsou kladné povahy. V lepším světle v téže kapitole uvádí jména a hry dramatiků píšících na řečené téma. Tato kapitola by se dala nazvat spíše úvahovou a je tvořena deduktivní metodou. Prof. Vlnas zde jako v první kapitole předává čtenáři svůj názor, ovšem je to názor velice kvalitní a užitečný z hlediska čerpání informací. Přidává zde ukázky básnických děl ve formě menšího počtu veršů a provádí zde tedy jakýsi rozbor básní. Dá se zde tedy získat celkem ucelený přehled dle prof. Vlnase kvalitních děl a naopak. Zmiňuje zde historické chyby v letopočtech, například v díle Ida hraběnka ze Salmandingen kde vojsko roku 1161 přísahá „bei Sankt Nepomuk“. Každý z uvedených histriků se v podstatě pokoušeli vyjádřit pravdu o Janu Nepomuckém, příliš se tedy jejich úmysl neliší od prof. Vlnase, ale musí se uznat, že prof. Vlnas jako snad jediný z nich sepisoval bez zaujetí informace tak, jak byly sepsány, řečeny nebo ztvárněny.\n\nVelice užitečný je chronologický přehled v 1. vydání na str. 281. Ten sem prof. Vlnas umístil téměř geniálně. Obsahuje datování událostí ohledně Jana Nepomuckého od jeho prvního doložení roku 1369 až do Roku sv. Jana Nepomuckého v roce 1993. Čtenář si zde může ujasnit souvislosti nebo se rychle zorientovat. Samozřejmě, že se od doby vydání knihy uskutečnily další události kolem Jana Nepomuckého. Například roku 1993 byl natočen obsáhlý dokument České televize s příznačným názvem sv. Jan Nepomucký, česká legenda, v roce 1994 byl kostel sv. Jana Nepomuckého na Zelené hoře zařazen na seznam UNESCO, v roce 1997 se obec Nepomuk stala součástí přírodního parku Třemšín, roku 2008 byl natočen film \"Nejznámější Čech – Jan Nepomucký\", každoročně se konají barokní slavnosti Navalis, kdy vyplují gondoly na Vltavu.\n\nVýběr z pramenů literatury je přehledně členěn dle kapitol. Je zde opravdu velké množství pramenů, nicméně prof. Vlnas zde uvádí, že zde vypsal pouze nejdůležitější monografie a neuvedl archivní prameny, což je velká škoda, protože výpovědi pamětníků pravděpodobně pocházejí právě z archivních pramenů a čtenář tak nemá v této knize možnost dozvědět se o nich něco více. Samozřejmě není to povinnost ani nezbytnost a prof. Vlnas tak jistě činil z nějakého důvodu.\n\nDílo přináší i pohled na období baroka, vytváří určitou představu o barokní mentalitě o barokním umění, také zde prof. Vlnas zmiňuje širokou škálu barokních umělců. Kniha je tedy vícestranně zaměřena, což se dá hodnotit pouze kladně. Jsou zde uvedeny jména jako Jan Brokoff, Matyáš Bernard Braun, František Platzer a dalších významných i méně významných umělců. K nalezení jsou tu i jména dalších světců, například sv. Václav, sv. Vojtěch, sv. Prokop…, ale pouze ve spojení se jménem sv. Jan Nepomucký. Prof. Vlnas nikterak výrazně neodbíhá od tématu.\n\nKniha \"Jan Nepomucký, česká legenda\" oproti ostatním dílům, jako například od profesora Julia Maxe Schottkyho, není vyčerpávající, obsahuje i velice poutavé části, které svou zajímavostí nutí k okamžitému dočtení kapitoly a přináší obsáhlé a kompletní informace. Samozřejmě pouze do roku 1993, ale již v letošním roce 2013 vyšlo vydání druhé, přepracované samotným prof. Vítem Vlnasem. Nové vydání má o 68 stran více a je tedy podstatně rozšířené. Každopádně i první vydání je opravdu kvalitně provedeno a dá se s něj čerpat jako z věrohodného a spolehlivého pramene.\n\n"}
{"id": "911102", "url": "https://cs.wikipedia.org/wiki?curid=911102", "title": "Studna osamění", "text": "Studna osamění\n\nStudna osamění je román anglické spisovatelky Radclyffe Hall. Kniha, jež poprvé vyšla roku 1928, je považována za jedno ze stěžejních děl lesbické literatury. Román, který je zčásti autobiografického charakteru, byl přeložen do jedenácti jazyků, v roce 1931 vyšel poprvé v češtině. Kniha ve své době vyvolala prudkou odezvu, pro údajnou obscénnost se jí také zabývaly soudy.\n\nRoku 1926 se Radclyffe Hall ocitla na vrcholu své tvorby. Její předchozí román o duchovním prozření italského vrchního \"Adam's Breed\" se stal bestsellerem. Již delší dobu plánovala dílo věnované tabuizovanému tématu homosexuality. Nyní si byla jistá, že si to vzhledem ke své pozitivní literární pověsti může dovolit. Také však brala na vědomí, že kniha může způsobit skandál a konec její kariéry spisovatelky. Pustila se do práce s cílem \"ukončit veřejné mlčení a přinést více tolerance a porozumění\". V dubnu 1928 sdělila svému editorovi, že přebírá za obsah veškerou odpovědnost a nedovolí, aby bylo jediné slovo změněno.\n\nHall v roce 1912 konvertovala ke katolicismu. Byla hluboce věřící katoličkou, ale zároveň se dostávala do konfliktu s církví kvůli některým svým spiritistickým názorům. Její náboženská víra se promítá v příběhu Studny osamění:\n\nHlavní hrdinka, Štěpa Gordonová se narodila o Štědrém večeru a získala křestní jméno podle svatého Štěpána, prvomučedníka. Když zjistila, že objekt její dětské lásky, služku Collinsku, bolí koleno, přála si za ni snášet všechnu bolest a trpět jako Ježíš na kříži. Dětská touha po mučednictví, inspirovaná Kristem, je předobrazem závěrečné oběti, kterou Štěpa vykoná z lásky a pro štěstí Máři. Kniha je zakončena modlitbou vyřčenou za všechny homosexuály. \"\"Bože, my věříme, řekli jsme ti, že věříme... My jsme se tě nezřekli, povstaň tedy na naši ochranu. Přiznej se k nám, ó Bože, před celým světem. Dej i nám právo na život.\"\"\n\nHlavní hrdinka románu Štěpa Gordonová se narodí koncem viktoriánské éry do zámožné rodiny žijící na venkově. Její sexuální orientace je patrná již od dětství, kdy je objektem její přízně služka Gordonových. Štěpa se v dospívání liší také tělesnou konstitucí (více se podobá chlapci, ráda sportuje a jezdí na koni, později také najde zálibu v mužském odívání) a vyrůstá bez přátelských vztahů s vrstevníky. Jejím důvěrníkem je její otec, Sir Filip, který dbá o dceřino vzdělání a podporuje ji v jejích zájmech. V osmnácti letech se Štěpa spřátelí s mladíkem Martinem Hallamem, když jí však mladý Kanaďan vyzná lásku, cítí se vyděšena a otřesena. O několik let později prožije románek s vdanou americkou herečkou Andělou Crossbyovou. Anděla se po čase začne Štěpě stranit a naváže vztah s mužem. Když to Štěpa zjistí, dostane Anděla strach z prozrazení a ukáže svému manželovi milostný dopis od Štěpy. Ten psaní přepošle Štěpině matce. Po této zradě a střetu s matkou Štěpy spolu se svou guvernantkou odjíždí do Londýna, kde napíše svůj první román, který se dočká vřelého přijetí. Druhá kniha má o poznání horší kvality, její přítel Jonathan Brockett proto Štěpě poradí, aby odjela hledat inspiraci do Paříže. Zde se Štěpa skrze Valérii Seymourovou poprvé dostává do komunity homosexuálů. Zakrátko vypuká první světová válka a Štěpa se zapojí do péče o zraněné. Za těchto okolností se seznámí s osiřelou Mářou Llewellynovou, s níž naváže partnerský vztah. Po válce spolu obě ženy žijí v Paříži, setkávají se však s nepochopením většinové společnosti, s čímž se Mářa nedokáže vyrovnat. Zahořkne a začne po večerech popíjet v podnicích pro homosexuály.\n\nŠtěpu po dlouhých letech kontaktuje Martin Hallam, který také žije v Paříži. Časem se zamiluje do Máři. Štěpa, která je přesvědčena, že jakožto žena ji nemůže učinit dokonale šťastnou, neboť jejich vztah zůstane navždy stigmatizován, proto předstírá poměr s Valérii Seymourovou, aby dívku vehnala do Martinovy náruče a umožnila jí tak život, který většinová společnost považuje za důstojný.\n"}
{"id": "911103", "url": "https://cs.wikipedia.org/wiki?curid=911103", "title": "Bunkai", "text": "Bunkai\n\nBunkai (: , tj. česky \"analyzovat, rozebrat\") je v japonských bojových umění předvedení technik kata proti reálným soupeřům. Jestliže je kata chápána jako šifra, tak bunkai je rozluštění této šifry. Pouze studování bunkai z kata vede k pochopení kata. Zatímco v kata jsou techniky přesně dané a nesmí se měnit, při bunkai je možné si techniky vyložit částečně podle svého.\n"}
{"id": "911105", "url": "https://cs.wikipedia.org/wiki?curid=911105", "title": "The Best (album, Ani Lorak)", "text": "The Best (album, Ani Lorak)\n\nThe Best je album ukrajinské zpěvačky Ani Lorak, které vydala v roce 2010 a jedná o zatím poslední album této zpěvačky. Zahrnuje 20 nejlepších písní, z nichž mnohé jsou hity.\n\n\n"}
{"id": "911109", "url": "https://cs.wikipedia.org/wiki?curid=911109", "title": "Perfume", "text": "Perfume\n\nPerfume (v katakaně パフューム) je japonská dívčí popová skupina, jejímiž členkami jsou Ajano Ómoto, Juka Kašino a Ajaka Nišiwaki. Skupina byla založena v roce 2001 a dodnes vydala šest studiových alb. Producentem skupiny je od roku 2003 Jasutaka Nakata, člen hudební skupiny Capsule a zakladatel hudebního vydavatelství Contemode.\n\n"}
{"id": "911116", "url": "https://cs.wikipedia.org/wiki?curid=911116", "title": "Mistrovství světa juniorů v MTBO", "text": "Mistrovství světa juniorů v MTBO\n\nMistrovství světa juniorů v MTBO – orientačním závodě na horském kole – se pořádá od roku 2008, kdy jej poprvé hostilo Polsko. Právo účasti na závodech mají závodníci, kteří k 31. prosinci roku, ve kterém se mistrovství světa pořádá, mají maximálně 20 let. Dále je také nutné, aby jejich země byla členem International orienteering federation (IOF).\n\nMistrovství světa juniorů se skládá z několika závodů a v každém z nich je vyhlášen Mistr a Mistryně světa. Jedná se o následující závody: sprint, middle, long a štafety.\n\nSprint je nejkratším ze všech závodů na MS. Jedná se o závod, který je náročný především na naprosto přesné mapování. Jeho délka je přibližně 15–20 minut pro vítěze. Délka závodu se odvíjí od terénu, ve kterém se závodí. Může se jednat o les, park, nebo i městskou zástavbu. Startuje se individuálně v předem daném startovním intervalu.\nMiddle, neboli střední trať, je závodem o délce přibližně 50 minut pro vítěze závodu. Jedná se o závod, kde je důležitá především přesná realizace postupů. Start je opět intervalový.\nLong, česky dlouhá trať, je nejdelším ze všech závodů, které jsou součástí Mistrovství světa. Závod se jezdí zhruba hodinu a půl a je důležitá především fyzická připravenost závodníků a také správnost volených postupů. Jde také o jediný závod, který má kvalifikaci. Ta se jede několik dní před samotným finále, a která rozdělí závodníky do finále A a finále B, podle časů dosažených v kvalifikaci. Stejně jako v předchozích dvou závodech je start intervalový.\nŠtafety jsou posledním typem závodů, který se na Mistrovství světa jezdí. Je to také jediný neindividuální závod. V každé štafetě startují 3 závodníci, kteří trať absolvují postupně v předem stanoveném pořadí. Každý z nich má trať mírně odlišnou, aby nemohlo dojít k tomu, že poslední závodník bude přesně vědět, co jej čeká. Štafety jsou také jediným závodem, kde se startuje hromadným startem.\n\n"}
{"id": "911119", "url": "https://cs.wikipedia.org/wiki?curid=911119", "title": "Černomořská nížina", "text": "Černomořská nížina\n\nČernomořská nížina je geomorfologická provincie rozkládající se v jižní části Ukrajiny, jihozápadního Ruska a pobřeží Moldavska. Náleží do Východoevropské soustavy, přesněji do Jižní východoevropské podsoustavy. Černomořská provincie se nachází, jak již název podsoustavy napovídá, na jihu východní Evropy. Svým tvarem připomíná půlměsíc, který je z jihu omýván Černým a Azovským mořem. Tato dvě moře odděluje poloostrov Krym, jehož severní nížinatá část je součástí Černomořské nížiny, kdežto jih poloostrova je hornatý a vytváří samostatnou provincii Krym. Azovské moře je spojeno s Černým mořem pomocí Kerčského průlivu, který odděluje Krym od jižního cípu Ruska.\n\nVýchodoevropská rovina je součástí Východoevropské platformy, což je stará a stabilní část evropské pevniny. Krystalický podklad je tvořen předprvohorními žulami a rulami. Na tomto starobylém podkladu leží usazeniny téměř celé Východoevropské roviny. Jednou z částí tohoto krystalického podkladu je také Ukrajinský štít, který vystupuje z okolních rovin ve formě nevysokých kopců. Sedimentární obal byl zvrásněn vlivem hercynského a alpínského vrásnění a došlo k vytvoření klenbovitých vyvýšenin a pánvovitých sníženin.\nČernomořská nížina je součástí přímořských nížin při Černém, Azovském a Kaspickém moři. Tyto přímořské nížiny jsou veliké sníženiny na jihu ruské tabule na styku s alpínskou vrásnou zónou. Třetihorní alpínská orogeneze, která probíhala na jižním okraji Východoevropské roviny, způsobila zprohýbání celé roviny na sníženiny a vyvýšeniny. Přímořské nížiny (Černomořská, Kubáňsko-azovská, Kaspická) patří mezi nejmladší části Východoevropské roviny, moře zde vymizelo teprve během třetihor, někde až čtvrtohor. Jsou tedy vyplněny mocnými mořskými sedimenty třetihor a čtvrtohor a mají jednotvárný rovinný reliéf. Černomořská nížina zaujímá ukrajinské pobřeží Černého moře a nížinnou část Krymu. Téměř celá nížina je pokryta spraší. Na dolním Dněpru vznikly díky převívání písků říčních teras až 25 m vysoké přesypy. Na povrchu spraší dochází často k sufozi, mechanickému odnosu drobných částic hornin podpovrchovou vodou, který se projevuje na svahu sesedáním povrchu a vznikem plochých sufózních sníženin tzv. podů, o rozměrech od několika set metrů do několika desítek kilometrů. Na jaře se tyto mělké sníženiny mění v dočasná jezera.\n\nV rámci celé Východoevropské roviny je podnebí velmi odlišné, což je dáno její obrovskou rozlohou. Jelikož je ve východoevropské rovině vliv povrchových tvarů zanedbatelný, mění se podnebné podmínky podle zeměpisné šířky od severu k jihu ale i od západu k východu. Tyto rozdíly jsou způsobeny rozdílnou intenzitou slunečního záření a cirkulací vzduchových hmot. Od západu k východu vzrůstají vlivy kontinentality. Podle Köppenovy klasifikace klimatu lze oblast Východoevropské roviny rozdělit do čtyř základních podnebných oblastí:\n\nŘeky na jihu Východoevropské roviny jsou vývojově starší než řeky na severu, jejich toky byly založeny ve třetihorách či dříve. Jelikož je ve stepi záporná vláhová bilance, mívají tyto řeky méně vody než řeky na severu a velmi nerovnoměrné rozložení sezónního odtoku – jarní povodně vs. letní nízký stav (malé řeky i vysychají), avšak povodně mohou vzniknout i v období letních dešťů.\nŘeky jsou napájeny převážně z tajícího sněhu a jen menší podíl připadá na dešťové srážky a podzemní vody. Při jarních povodních odteče více jak polovina celoročního množství vody, jinak jsou průtoky nízké kromě letních lijáků.\nMezi největší řeky, protékající Černomořskou nížinou patří Dněpr, Don a Jižní Bug. Pro oblast Černomořské nížiny jsou typická limanovitá ústí řek, která svědčí o čtvrtohorním poklesu pobřeží a zatopení ústí řek.\n\nRostlinný kryt v jednotvárném reliéfu Východoevropské roviny je důležitým aspektem krajiny. Na severním okraji Východoevropské roviny nalezneme tundry s bezlesým porostem. Největší plochu však zaujímá lesní pás, kde v severnější a chladnější části roviny převažují spíše jehličnaté lesy a směrem na jih od 60. rovnoběžky se stále ve větší míře více vyskytuje příměs listnatých stromů.\nHranici mezi lesem a stepí tvoří přechodný pás lesostep, která zasahuje do severní části Černomořské nížiny. Z původního rostlinného krytu převládá bylinná formace lučních stepí, kdežto u lesního porostu převažují doubravy vyskytující se převážně jen ostrůvkovitě či v říčních nivách. Luční step je v porovnání s ostatními stepními formacemi nejvíce vlhkomilná, a proto vegetační porost je velmi hustý a druhově bohatý. Nicméně v současné době je většina lesostepí přeměněna díky zásahu člověka na ornou půdu.\nPřevážnou část území Černomořské nížiny zaujímá step. Step se vyznačuje bezlesou bylinnou formací, kde podstatnou část vegetace tvoří tráva. Případné lesní porosty nalezneme pouze jen v nížinách anebo v erozních rýhách. Typickou stepní vegetací Černomořské nížiny jsou různé druhy trav např.: kavyl, kostřava nebo smělek; charakteristické pro tuto oblast jsou i tulipány či hyacinty, tudíž rostliny vyznačující se krátkou vegetační dobou. Rostlinný kryt je méně hustý a bohatý na rostlinné druhy; místy bez vegetace. Také stepní krajina je z velké části proměněna na kulturní zemědělskou krajinu, kde je rozoranost zemědělských ploch vysoká a dosahuje 50 – 70 %. Tyto suché stepi mají zejména využití pro chov dobytka. Mezi typické zástupce stepní zvířeny patří – hlodavci (sysel obecný, svišť stepní, křeček polní), zajíc polní, pišťucha stepní, sajga tatarská a z ptactva je typický drop velký nebo jeřáb panenský.\n\n"}
{"id": "911120", "url": "https://cs.wikipedia.org/wiki?curid=911120", "title": "Commandos", "text": "Commandos\n\nCommandos byl britský vojenský organizační útvar, brigáda, existující v době druhé světové války, která se proslavila například útokem na St. Nazaire nebo pokusem o zajetí generála Rommela. Jednotky Commandos byly velmi univerzální – k jejich výcviku patřila například práce s výbušninami, první pomoc, horolezectví, noční přesuny, plavání nebo používání lodi. Brigáda byla rozdělena na prapory a dále na roty. Po válce byly Commandos rozpuštěny.\n\nJednotky sloužily na všech frontách války – od severního polárního kruhu po Evropu, ve Středomoří či na Blízkém východě. Zpočátku byly tvořeny pouze britskými dobrovolníky, později byly doplněny o zástupce všech složek ozbrojených sil britské armády a řadu dobrovolníků z Němci okupovaných zemí.\n\nZa první akci stylu Commandos se považuje operace Collar, která ovšem paradoxně nebyla provedena jednotkami Commandos (protože ty ještě neukončily výcvik), nýbrž nezávislou 11. rotou. Ta pod vedením majora Ronnieho Toda provedla průzkum na francouzském pobřeží jižně od Boulogne.\n\nÚtvar byl zřízen v červnu 1940 na žádost tehdejšího britského premiéra Winstona Churchilla, který tím chtěl zvrátit poraženecké nálady po úspěšné německé invazi do Francie a demonstrovat britské odhodlání vzdorovat nepřátelům.\n\nBritská armáda potřebovala síly k provádění drobných útoků proti Němcům. V této chvíli přišel asistent náčelníka imperiálního generálního štábu generálporučíka sira Johna Dilla podplukovník Dudley Clarke, který byl jihoafrického původu, s návrhem na zřízení útočných sil. Inspiroval se búrskými komandy, s nimiž se Britové střetli během druhé búrské války (1899 až 1902). Ministerský předseda návrh přijal s nadšením; možná i proto, že byl veteránem búrské války.\n\nPotenciální zájemci procházeli výcvikem ve skotských horách. Díky šíři svých schopností tito muži mohli být vysláni téměř kamkoli, první britští Commandos však byli cvičeni především pro námořní výsadkové akce. Moře se totiž ukázalo být nejvýhodnější cestou pro přepravu speciálních skupin na nepřátelské území.\n\n"}
{"id": "911121", "url": "https://cs.wikipedia.org/wiki?curid=911121", "title": "Seznam ministrů financí Rakouska-Uherska", "text": "Seznam ministrů financí Rakouska-Uherska\n\nToto je seznam ministrů financí Rakouska-Uherska, který obsahuje chronologický přehled všech členů společných ministrů Rakouska-Uherska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. Kromě finančních otázek společných pro celé Rakousko-Uhersko zastávali od 6. února 1879 také funkci guvernéra okupované Bosny a Hercegoviny.\n\nŠlo o jiné portfolio než zastávali ministři financí Předlitavska nebo ministři financí Uherska, kteří zodpovídali za finance pouze v jedné ze dvou polovin habsburského soustátí. \n\n"}
{"id": "911122", "url": "https://cs.wikipedia.org/wiki?curid=911122", "title": "Seznam plzeňských náměstí a návsí", "text": "Seznam plzeňských náměstí a návsí\n\nSeznam plzeňských náměstí a návsí obsahuje všechna náměstí a návsi ve městě Plzeň.\n\n\n"}
{"id": "911124", "url": "https://cs.wikipedia.org/wiki?curid=911124", "title": "Chemokin", "text": "Chemokin\n\nChemokin(y) (řecky \"kinos\"-pohyb) představují skupinu malých cytokinů s chemotaktickým účinkem, jejichž hlavní funkcí je regulace migrace buněk. Jedná se o nízkomolekulární (\"8-10 kDa\"), strukturně velmi podobné peptidy, které jsou klasifikovány podle společných strukturních charakteristik a přítomnosti čtyř cysteinových zbytků v konzervovaných oblastech do čtyřech skupin: CC, CXC, CX3C a C chemokiny. Tyto čtyři skupiny chemokinů se odlišují nejen strukturně, ale i funkčně. Každá skupina má schopnost chemotaxe jiných typů leukocytů. \n\nChemokiny jsou produkovány v zánětlivých, ale i v homeostatických procesech. Zánětlivé chemokiny jsou vyvolávány během imunitní odpovědi a regulují přísun imunitních buněk do místa infekce, zatímco homeostatické chemokiny se podílejí na regulaci migrace buněk při normálních procesech údržby a vývoje ve tkáních. Jsou sekretovány jak buňkami imunitního systému, tak i buňkami různých tkání organismu.\n\nChemokiny plní své biologické funkce prostřednictvím vazby na specifické receptory. Jedná se o receptory asociované s trimerními G-proteiny na povrchu cílových buněk. Většina receptorů rozpoznává několik různých chemokinů a jeden chemokin se může vázat na několik receptorů. Navázání chemokinu na receptor způsobuje změny v přilnavosti a pohyblivosti leukocytů a jejich chemotaktické nasměrování do poškozených tkání.\n"}
{"id": "911125", "url": "https://cs.wikipedia.org/wiki?curid=911125", "title": "Volby ve Francii", "text": "Volby ve Francii\n\nVolby ve Francii jsou svobodné. Volí se do parlamentu, regionálních, kantonních a obecních zastupitelstev a Evropského parlamentu. Každých pět let probíhá přímá volba prezidenta. Do Národního shromáždění je většinovým volebním systémem voleno 577 poslanců na čtyřleté volební období. Do senátu se nepřímo volí 321 členů na devítileté volební období.\n\n"}
{"id": "911128", "url": "https://cs.wikipedia.org/wiki?curid=911128", "title": "French Open 2013", "text": "French Open 2013\n\nFrench Open 2013 byl 112. ročník druhého tenisového grandslamu sezóny, konaný v rozmezí 26. května až 9. června. Představoval jediný major hraný na antukovém povrchu, který probíhal na otevřených dvorcích Stade Roland Garros v 16. městském obvodu francouzské metropole Paříži.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do profesionálního okruhu mužů ATP World Tour 2013 a žen WTA Tour 2013. Vítězové si do žebříčků připsali dva tisíce bodů.\n\nSinglové tituly obhajovali sedminásobný vítěz Rafael Nadal ze Španělska, jenž získal rekordní osmou výhru a Maria Šarapovová z Ruska, která prohrála ve finále.\n\n112. ročník se odehrával na osmihektarovém areálu Stade Roland Garros v Paříži. Premiérový ročník se na tomto místě uskutečnil v roce 1928.\n\nTenisté bojovali o tituly v soutěžích mužské a ženské dvouhry a čtyřhry, smíšené čtyřhry, dvouhry a čtyřhry juniorů a juniorek do 18 let v kategorii Grade A, a také dvouhry a čtyřhry vozíčkářů v rámci okruhu handikapovaných NEC Tour. Turnaj odehrály i legendy. V areálu s více než dvaceti antukovými dvorci hostily rozhodující utkání tři hlavní stadiony – Court Philippe Chatrier, Court Suzanne Lenglen a Court 1.\n\nNovak Djoković a Rafael Nadal hráli na Grand Slamu ve stejné polovině pavouku poprvé od French Open 2010. Semifinálová pětisetová bitva se stala nejtěžším turnajovým utkáním pro Španěla, když ji vybojoval za čtyři hodiny a třicet sedm minut výsledkem 6–4, 3–6, 6–1, 6–7 a 9–7.\n\nPoprvé ve své kariéře postoupil David Ferrer do finále grandslamu.. Výhradně španělské finále se na Grand Slamu naposledy předtím hrálo na French Open 2002. Nadal se třísetovou výhrou 6–3, 6–2, 6–3, stal prvním mužem v historii, kterému se podařilo jediný Grand Slam vyhrát osmkrát. S dvanácti tituly z majorů se odpoutal od jedenácti výher Švéda Björna Borga a Australana Roda Lavera. V historických tabulkách se tak dotáhl na Australana Roye Emersona, s nímž spolusdílel 3. místo za sedmnácti tituly Federera a čtrnácti trofejemi Samprase.\n\nNa Roland Garros Španěl vyrovnal absolutní rekord osmi vítězství Maxe Decugise, jenž získal amatérské tituly v počátečním období turnaje mezi lety 1903–1914, kdy byla soutěž otevřena pouze hráčům z francouzských tenisových klubů s významně nižší konkurencí, než v éře moderního tenisu.\n\nV semifinále Serena Williamsová deklasovala pátou nasazenou Italku Saru Erraniovou 6–0, 6–1, což sedminásobná šampiónka z Paříže Chris Evertová zhodnotila jako nejlepší výkon tenistky na antuce, který ve svém životě viděla. Po jedenácti letech získala pohár Suzanne Lenglenové pro vítězku dvouhry americká světová jednička Serena Williamsová. Ve finále zdolala druhou hráčku žebříčku Marii Šarapovovou ve dvou setech 6–4 a 6–4. Před utkáním byl vzájemný poměr obou soupeřek 13–2 z pohledu Williamsové, která v Paříži prodloužila šňůru neporazitelnosti proti Rusce na třináct zápasů.\n\nCelkově si Američanka připsala 16. singlový Grand Slam a 52. trofej kariéry. Ve 31 letech a 8 měsících se stala nejstarší šampiónkou Roland Garros v otevřené éře tenisu a třetí nejstarší vítězkou grandslamu. Výhrou ve finále prodloužila sérii neporazitelnosti na 31 utkání, respektive od dubna 2012 zaznamenala aktivní bilanci 91–5. Jedenáctiletý rozdíl mezi dvěma výhrami na stejném Grand Slamu (2002, 2013) představovalo vůbec nejdelší období otevřené éry. Po Martině Navrátilové, Chris Evertové a Steffi Grafové se také Američanka stala čtvrtou hráčkou od roku 1968, která dokázala vyhrát každý z grandslamů alespoň dvakrát. \n\nV mužské dvouhře získal rekordní osmý titul španělský hráč Rafael Nadal, jenž se stal prvním mužem, který vyhrál jeden Grand Slam osmkrát. Celkově pro něj triumf představoval dvanáctý titul z majoru, čímž se v historický tabulkách posunul na tetí místo.\n\nŽenskou dvouhru vyhrála Američanka Serena Williamsová. Jednalo se o její druhý titul z pařížského grandslamu (první: 2002) a celkově šestnáctou kariérní trofej v této tenisové kategorii.\n\nV mužské čtyřhře zvítězil první pár světa složený z amerických dvojčat Boba a Mika Bryanových. Po triumfu z roku 2003 tak získali druhý pařížský titul a celkově čtrnáctý z mužské grandslamové čtyřhry.\n\nŽenskou čtyřhru poprvé opanovaly čtvrté nasazené Rusky Jekatěrina Makarovová a Jelena Vesninová. Obě šampiónky tak získaly premiérový grandslamový titul z ženské čtyřhry.\n\nSoutěž smíšené čtyřhry poprvé vyhrála česká nenasazená dvojice Lucie Hradecká a František Čermák. Oba tak získali první grandslamový titul z mixu.\n\nMaxim českých tenistů v mužské dvouhře bylo 2. kolo, kam se probojovali Lukáš Rosol, který skončil na raketě Fabia Fogniniho a Jan Hájek, který nestačil na Sama Querreyho. Překvapením bylo vypadnutí pátého nasazeného Tomáše Berdycha v 1. kole, když nestačil na Francouze Gaëla Monfilse. V ženské části singlu podlehla Petra Kvitová už ve 3. kole Jamie Hamptonové a neobhájila tak loňské semifinále. Překvapením byl výkon Petry Cetkovské, která vypadla až ve 3. kole, když nestačila na Robertu Vinciovou.\n\nNejlepším výsledkem v mužské čtyřhře bylo 2. kolo česko-slovenského páru František Čermák a Michal Mertiňák. V ženské čtyřhře obhájili loňské semifinále Andrea Hlaváčková a Lucie Hradecká, když vypadli s pozdějšími vítězkami Jekatěrinou Makarovovou a Jelenou Vesninovou. Nejlepším výsledkem se tak stalo vítězství českého páru ve smíšené čtyřhře Lucie Hradecké a Františka Čermáka, když ve finále francouzského grandslamu zdolali kanadsko-francouzský pár Kristina Mladenovicová a Daniel Nestor.\n\nV soutěži juniorek ve čtyřhře se dočkali titulu druhá nasazená dvojice Češek Barbora Krejčíková a Kateřina Siniaková, když ve finále přehrála ekvádorsko-brazilský pár Doménica Gonzálezová a Beatriz Haddad Maiová.\n\n\n\nCelkový rozpočet French Open 2013 byl proti předešlému ročníku navýšen o více než tři miliony eur a dosahuje výše 22 000 000 eur (28,77 milionů dolarů). Vítězové dvouher si připíší 1 500 000 eur, což představuje meziroční nárůst o čtvrt milionu eur. Navýšení je součástí plánu organizátorů dosáhnout do roku 2016 rozpočet vyšší o 10 milionů v celkové částce 32 milionů eur.\n\nPořadatelé US Open zvýšily rozpočet ročníku 2013 na 33 600 000 dolarů a v březnu 2013 oznámili plán do roku 2017, který počítá s dotací 50 milionů dolarů. Celkové odměny Wimbledonu v roce 2012 představovaly 16 000 000 liber (24,61 milionů dolarů).\n\nNásledující tenisté obdrželi divokou kartu do hlavních soutěží.\n\nNásledující tenisté postoupili do hlavních soutěží z kvalifikací.\n"}
{"id": "911132", "url": "https://cs.wikipedia.org/wiki?curid=911132", "title": "Ray Liotta", "text": "Ray Liotta\n\nRay Liotta (* 18. prosince 1954 Newark, New Jersey, USA) je americký herec. Studoval na University of Miami, kde se začal věnovat divadlu. V letech 1978−1981 hrál v seriálu \"Another World\". Během osmdesátých let pak hrál v různých dalších seriálech a filmech, například \"Něco divokého\" (1986), za kterou byl nominován na Zlatý glóbus. Známějším se stal v roce 1990, kdy hrál jednu z hlavních rolí ve filmu \"Mafiáni\". Vedle Ryana Reynoldse si v kriminálním akčním snímku \"Sejmi eso\" zahrál agenta FBI. Daboval Tommyho Vercettiho v počítačové hře \"\".\n\n"}
{"id": "911137", "url": "https://cs.wikipedia.org/wiki?curid=911137", "title": "Jesper Grønkjær", "text": "Jesper Grønkjær\n\nJesper Grønkjær (* 12. srpna 1977, Nuuk, Grónsko) je bývalý dánský fotbalový útočník, který ukončil kariéru v roce 2011 v dánském klubu FC Kodaň. Operoval na pozici druhého útočníka, zvládal i vysunutou levou nebo pravou stranu zálohy. Grønkjær byl světoběžník, hrál v Dánsku, Anglii, Německu, Španělsku a Nizozemsku. V roce 1995 byl oceněn jako nejlepší dánský hráč v kategorii do 19 let.\n\nZačínal v malém dánském klubu Thisted FC a v roce 1995 přestoupil do Aalborgu, s nímž si zahrál i základní skupinu Ligy mistrů 1995/96. Aalborg jej v říjnu 1997 prodal za 3,5 milionu liber do slavného nizozemského klubu AFC Ajax s tím, že se do Amsterdamu přesune až v červenci 1998. Zde jej do prosince 1998 vedl krajan, trenér Morten Olsen a v klubu působil i další dánský hráč Ole Tobiasen. S Ajaxem Jesper vyhrál ve své první sezóně nizozemský fotbalový pohár (výhra Ajaxu 2:0 ve finále nad Fortunou Sittard).\n\nNásledovaly angažmá v Anglii (Chelsea FC a Birmingham City), ve Španělsku (Atlético Madrid) a Německu (VfB Stuttgart). V roce 2006 se vrátil do Dánska, kde ještě několik sezón působil v FC Kodaň a získal řadu trofejí - čtyřikrát ligový titul a jednou prvenství v národním poháru (FC Kodaň porazil ve finále sezóny 2008/09 Aalborg BK 1:0).\n\nPůsobil v dánských reprezentačních výběrech od kategorie do 16 let.\n\nV A týmu Dánska zažil debut během své první sezóny v Ajaxu 27. března 1999 v kvalifikačním utkání o EURO 2000 s Itálií (prohra 1:2). Nebyla to podařená premiéra, neboť v úvodu utkání vyrobil hrubku (1. minuta), když přihrával dozadu a jeho nahrávku vystihl italský útočník Filippo Inzaghi, jenž ji proměnil v první gól Italů. Přesto jej reprezentační trenér Bo Johansson nezatratil a posléze jej nominoval i do kádru pro EURO 2000 v Belgii a Nizozemsku.\n\nCelkem Grønkjær odehrál v dánském národním A-týmu 80 zápasů a vsítil 5 branek. Jeho posledním zápasem bylo střetnutí 19. června 2010 na Mistrovství světa proti Kamerunu (výhra 2:1). Dánsko nevyšlo ze základní skupiny a po světovém šampionátu hráč ukončil reprezentační kariéru.\n\nÚčast Jespera Grønkjæra na vrcholových turnajích:\n\nJesper Grønkjær se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Jesper se objevil pouze v zápasech s Nizozemskem a Kamerunem. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\n"}
{"id": "911138", "url": "https://cs.wikipedia.org/wiki?curid=911138", "title": "Justin Theroux", "text": "Justin Theroux\n\nJustin Paul Theroux (* 10. srpna 1971 Washington, D.C.) je americký herec, režisér a scenárista. První filmovou roli si zahrál ve filmu \"Střelila jsem Andyho Warhola\" v roce 1996. V pozdějších letech se objevil například ve snímcích \"Americké psycho\" (2000), \"Baba na zabití\" (2003) a \"Tohle je ráj\" (2012). Režisér David Lynch jej obsadil v mysteriozních dramatech \"Mulholland Drive\" (2001) a \"Inland Empire\" (2006).\n\nMimo hereckou kariéru se také věnuje psaní scénářů. Stal se jejich autorem pro filmy \"Tropická bouře\" (2008) či \"Iron Man 2\" (2010). Od roku 2011 žije s herečkou Jennifer Anistonovou.\n\n"}
{"id": "911144", "url": "https://cs.wikipedia.org/wiki?curid=911144", "title": "Bankrotní model", "text": "Bankrotní model\n\nBankrotní modely nám indikují finanční stav firmy a její ohrožení případným bankrotem. Modely jsou založeny na reálných datech společností, které již zkrachovaly. Pomocí vytvořených vzorců se předvídá, jestli se firma ubírá spíše k bankrotu či prosperuje. Předpověď bankrotu lze zjistit již několik let před skutečným zbankrotováním. Velmi užitečné jsou tyto modely pro investora při posouzení koupě akcií či dluhopisů firmy. Modely zahrnují důležité položky jako například aktiva, dluhy, zisk, tržby, závazky a další. Je však třeba mít na paměti, že bankrotní modely mají pouze orientační charakter a nemohou nahradit kompletní finanční analýzu\n\nAltmanův bankrotní model je vypočítáván na základě poměrových ukazatelů a máme několik typů. Nejznámějším druhem je bankrotní model pro akciové společnosti a pro společnosti s ručením omezeným. \n\nformula_1\nVýsledky:\n\nZ > 2,99 → uspokojivá finanční situace firmy\n\n1,81 < Z ≤ 2,99 → šedá zóna neurčitých výsledků\n\nZ ≤ 1,81 → firma je ohrožena bankrotem\nformula_2\nVýsledky:\n\nZ > 2,9 → uspokojivá finanční situace firmy\n\n1,2 < Z ≤ 2,9 → šedá zóna neurčitých výsledků\n\nZ ≤ 1,2 → firma je ohrožena bankrotem\nformula_3\nVýsledky:\n\nZ > 2,99 → uspokojivá finanční situace firmy\n\n1,81 < Z ≤ 2,99 → šedá zóna neurčitých výsledků\n\nZ ≤ 1,81 → firma je ohrožena bankrotem\nX = (oběžná aktiva - krátkodobé zdroje) / celková aktiva\n\nX = zisk po zdanění / celková aktiva\n\nX = zisk před zdaněním a úroky / celková aktiva\n\nX pro a.s. = tržní hodnota vlastního kapitálu / celkové dluhy\n\nX pro s.r.o. = účetní hodnota základního kapitálu / celkové dluhy\n\nX = celkové tržby / celková aktiva\n\nX = závazky po lhůtě splatnosti / výnosy\n\nTafflerův bankrotní model je založen na 4 poměrových ukazatelích. Existují 2 typy tohoto modelu - základní a modifikovaná verze. Základní verze je běžným bankrotním modelem. Modifikovaná verze je vhodná pro situace, kdy neznáme do detailu přesně všechny podnikové údaje a liší se pouze v posledním poměrovém ukazateli. \nformula_4\nR = zisk před zdaněním / krátkodobé závazky\n\nR = oběžná aktiva / cizí kapitál\n\nR = krátkodobé závazky / celková aktiva\n\nR = (finanční majetek - krátkodobé dluhy) / provozní náklady\nVýsledky:\n\nZ > 0 → nízká pravděpodobnost bankrotu firmy\n\nZ < 0 → vysoká pravděpodobnost bankrotu firmy\nformula_4\nR = zisk před zdaněním / krátkodobé závazky\n\nR = oběžná aktiva / cizí kapitál\n\nR = krátkodobé závazky / celková aktiva\n\nR = celkové tržby / celková aktiva\nVýsledky:\n\nZ > 0,3 → nízká pravděpodobnost bankrotu firmy\n\nZ < 0,2 → vysoká pravděpodobnost bankrotu firmy\n\nIndexy IN jsou modely důvěryhodnosti navržené manžely Neumeirovými a jsou vhodné pro málo likvidní kapitálový trh. Indexy jsou sestavy na základě 100 vybraných českých firem. Těchto indexů máme několik druhů. Index IN95 je věřitelský model a IN99 je vlastnický model. \n\nformula_6\nA = aktiva/cizí zdroje\n\nB = zisk před zdaněním a úroky/nákladové úroky\n\nC = zisk před zdaněním a úroky/aktiva\n\nD = celkové výnosy/aktiva\n\nE = oběžná aktiva/(krátkodobé závazky + krátkodobé bankovní úvěry a výpomoci)\nVýsledky:\n\nIN > 1,6 → dobrá finanční situace firmy\n\n0,9 < IN < 1,6 → šedá zóna s neurčitými výsledky\n\nIN < 0,9 → firma ohrožena finančním bankrotem\nformula_7\nA = aktiva/cizí zdroje\n\nB = zisk před zdaněním a úroky/nákladové úroky\n\nC = zisk před zdaněním a úroky/aktiva\n\nD = výnosy/aktiva\n\nE = oběžná aktiva/(krátkodobé závazky + krátkodobé bankovní úvěry)\n\nF = závazky po lhůtě splatnosti/výnosy\nVýsledky:\n\nIN > 2 → uspokojivá finanční situace firmy\n\n1 < IN ≤ 2 → šedá zóna s neurčitými výsledky\n\nIN ≤ 1 → firma ohrožena finančním bankrotem\nformula_8\nA = cizí zdroje/aktiva\n\nB = zisk před zdaněním a úroky/aktiva\n\nC = výnosy/aktiva\n\nD = oběžná aktiva/(krátkodobé závazky + krátkodobé bankovní úvěry)\nVýsledky:\n\nIN ≥ 2,07 → uspokojivá finanční situace firmy\n\n0,684 < IN < 2,07 → šedá zóna s neurčitými výsledky\n\nIN ≤ 0,684 → firma ohrožena finančním bankrotem\n\n\n"}
{"id": "911150", "url": "https://cs.wikipedia.org/wiki?curid=911150", "title": "Bob Sapp", "text": "Bob Sapp\n\nBob Sapp (* 22. září 1973 Colorado Springs, Colorado, USA) je americký wrestler, kickboxer a bojovník MMA, příležitostný herec a bývalý hráč amerického fotbalu.\n\nJako kluk hrál americký fotbal, kde to dotáhl až na obránce týmu Washingtonské univerzity. I přes několik lehkých i těžších zranění se rozhodl pokračovat. Po vyléčení angažoval u Chicago Bears a roku 1997 u Minnesota Vikings.\n\nPo roce 2000 byl osloven WCW kde se naučil chvaty, různé techniky boje a herectví. Když poprvé přišel do ringu lidi mu říkali The Beast.\n\n\n"}
{"id": "911154", "url": "https://cs.wikipedia.org/wiki?curid=911154", "title": "Bartákův hrnec", "text": "Bartákův hrnec\n\nBartákův hrnec je cena pro nejlepší české ekologické zemědělce, kterou uděluje Svaz ekologických zemědělců PRO-BIO. Symbolické zlaťáky v podobě čerstvě ražených desetikorun každoročně věnuje zakladatel ceny Richard Barták. Cena byla založena v roce 1991 a je vyhlašována od roku 1992.\n\n\n"}
{"id": "911155", "url": "https://cs.wikipedia.org/wiki?curid=911155", "title": "French Open 2013 – mužská dvouhra", "text": "French Open 2013 – mužská dvouhra\n\nObhájcem titulu dvouhry pařížského grandslamu French Open 2013 byl čtvrtý hráč světa Rafael Nadal ze Španělska, který Roland Garros vyhrál v letech 2005, 2006, 2007, 2008, 2010, 2011 a 2012.\n\nDo soutěže nastoupilo sto dvacet osm tenistů, z toho 19 postoupilo z kvalifikace. Světová dvojka Andy Murray a sedmička Juan Martín del Potro se z turnaje odhlásili pro nemoc.\n\nVítěz si do žebříčku ATP připsal 2 000 bodů a získal částku 1 500 000 eur.\n\nNovak Djoković a Rafael Nadal hráli na Grand Slamu ve stejné polovině pavouku poprvé od French Open 2010. Semifinálová pětisetová bitva se stala nejtěžším turnajovým utkáním pro Španěla, když ji vybojoval za čtyři hodiny a třicet sedm minut výsledkem 6–4, 3–6, 6–1, 6–7 a 9–7.\n\nPoprvé ve své kariéře postoupil David Ferrer do finále grandslamu.. Výhradně španělské finále se na Grand Slamu naposledy předtím hrálo na French Open 2002. Nadal se třísetovou výhrou 6–3, 6–2, 6–3, stal prvním mužem v historii, kterému se podařilo jediný Grand Slam vyhrát osmkrát. S dvanácti tituly z majorů se odpoutal od jedenácti výher Švéda Björna Borga a Australana Roda Lavera. V historických tabulkách se tak dotáhl na Australana Roye Emersona, s nímž spolusdílel 3. místo za sedmnácti tituly Federera a čtrnácti trofejemi Samprase.\n\nSoučasně tak Nadal zvýšil aktivní bilanci vzájemných utkání proti Ferrerovi, která po finále činila 20–4. Od svého prvního startu na pařížské antuce v roce 2005 ztratil jediné klání, když v osmifinále French Open 2009 podlehl Švédu Robinu Söderlingovi. Pohár mušketýrů převzal od jamajského sprintera Usaina Bolta a při proslovu sdělil: \"„Je to pro mě speciální vítězství a děkuji všem, kteří jsou tady se mnou. Měl jsem těžké chvíle v kariéře, ale rodina a moji blízcí mě podrželi. A děkuji fanouškům, kteří mi drželi palce, … David je velký bojovník a chtěl bych mu pogratulovat. Promiň.“\" Finále od závěru úvodního setu doprovázel lehký déšť.\n\nNa Roland Garros Španěl vyrovnal absolutní rekord osmi vítězství Maxe Decugise, jenž získal amatérské tituly v počátečním období turnaje mezi lety 1903–1914, kdy byla soutěž otevřena pouze hráčům z francouzských tenisových klubů s významně nižší konkurencí, než v éře moderního tenisu.\n\n\n"}
{"id": "911156", "url": "https://cs.wikipedia.org/wiki?curid=911156", "title": "Šašalat", "text": "Šašalat\n\nŠašalat (abcházsky: Шьашьалаҭ) je vesnice v Abcházii v Okresu Očamčyra (do roku 1994 byl součástí okresu Gali). Nachází se jiho východně od okresního města Očamčyra. Ve vesnici žije 373 obyvatel, z nichž 5 % jsou Abchazové. V rámci Abcházie má status obecního centra.\n\nNa severu obec hraničí s Okresem Tkvarčeli, na východě s Okresem Gali, z jihu je ohraničen Černým mořem a na západě hraničí s obcí Ačguara\n\nVe vesnici žilo v roce 2011 373 obyvatel, z nichž 74,3 % Megrelové (často se počítají jako Gruzínci), 16,6 % jsou Gruzínci a 5,4 % jsou Abchazové. První dochované sčítání lidu zde proběhlo v roce 1886, ve kterém zde žilo 531 obyvatel a téměř všichni byli Samurzakánci. Za rok 1926 nejsou údaje dostupné. V roce 1959 už zde žilo 2 183 obyvatel ze kterých zde bylo nejvíc gruzínců a v roce 1989 2 520 obyvatel (za dob SSSR se obyvatelé vesnice sčítali dohromady s okolními oblastmi takže údaje jsou zkreslené). Velká část obyvatel odešla během války v letech 1992–1993.\n\nPodle svědectví mnoha cestovatelů byla vesnice v 19. století úplně \"megrelizovaná\" (původní obyvatelstvo a kultura byla nahrazena Megreli) na rozdíl od vesnic na sever od Šašalatu, kde se zachovalo původní obyvatelstvo.\n\nBěhem války v letech 1992–1993 se vesnice stejně jako většina vesnic v Okrese Gali přidala na Gruzínskou stranu. Po válce uteklo skoro celé obyvatelstvo do Gruzie, ale v roce 1994 se část zase vrátila.\n\nŠašalat se historicky dělí na tři části:\n"}
{"id": "911161", "url": "https://cs.wikipedia.org/wiki?curid=911161", "title": "French Open 2013 – ženská dvouhra", "text": "French Open 2013 – ženská dvouhra\n\nObhájkyní titulu ženské dvouhry pařížského French Open 2013 byla světová dvojka Maria Šarapovová z Ruska, která Roland Garros v roce 2012 vyhrála poprvé a zkompletovala tak kariérní grandslam.\n\nDo soutěže nastoupilo sto dvacet osm tenistek, z toho dvanáct postoupilo z kvalifikace. Vítězka si do žebříčku WTA připsala 2 000 bodů a získala částku 1 500 000 eur.\n\nV semifinále Serena Williamsová deklasovala pátou nasazenou Italku Saru Erraniovou 6–0, 6–1, což sedminásobná šampiónka z Paříže Chris Evertová zhodnotila jako nejlepší výkon tenistky na antuce, který ve svém životě viděla. Po jedenácti letech získala pohár Suzanne Lenglenové pro vítězku dvouhry americká světová jednička Serena Williamsová. Ve finále zdolala druhou hráčku žebříčku Marii Šarapovovou ve dvou setech 6–4 a 6–4. Před utkáním byl vzájemný poměr obou soupeřek 13–2 z pohledu Williamsové, která v Paříži prodloužila šňůru neporazitelnosti proti Rusce na třináct zápasů. Celkově si Američanka připsala 16. singlový Grand Slam a 52. trofej kariéry. Ve 31 letech a 8 měsících se stala nejstarší šampiónkou Roland Garros v otevřené éře tenisu a třetí nejstarší vítězkou grandslamu. Výhrou ve finále prodloužila sérii neporazitelnosti na 31 utkání, respektive od dubna 2012 zaznamenala aktivní bilanci 91–5. Jedenáctiletý rozdíl mezi dvěma výhrami na stejném Grand Slamu (2002, 2013) představovalo vůbec nejdelší období otevřené éry. Po Martině Navrátilové, Chris Evertové a Steffi Grafové se také Američanka stala čtvrtou hráčkou od roku 1968, která dokázala vyhrát každý z grandslamů alespoň dvakrát. \n\nWilliamsová na slavnostním ceremoniálu, kde převzala pohár z rukou trojnásobné grandslamové vítězky pařížského majoru Arantxy Sánchezové Vicariové, ve francouzštině sdělila: \"„Bylo to velmi těžké. Po jedenácti letech je to neuvěřitelné. Chci se sem vrátit a vyhrát znovu. Myslím, že jsem Pařížanka.“\" Šarapovová dodala: \"„Během celého roku i v průběhu tohoto turnaje hrála strašně dobře. Gratuluju jí.“\"\n\n\n"}
{"id": "911168", "url": "https://cs.wikipedia.org/wiki?curid=911168", "title": "Piet Kruiver", "text": "Piet Kruiver\n\nPiet Kruiver (5. ledna 1938, Koog aan de Zaan, Nizozemsko – 18. března 1989) byl nizozemský fotbalista, který hrával na pozici útočníka.\n\nNejúspěšnější období zažil v dresu nizozemského Feyenoordu, s nímž vyhrál titul v Eredivisie i prvenství v nizozemském poháru (obě trofeje v sezóně 1964/65). Ve finále nizozemského poháru porazil Feyenoord klub Go Ahead Eagles 1:0. V následující sezóně 1965/66 se stal s 23 vstřelenými brankami nejlepším střelcem Eredivisie (o prvenství se dělil s Willy van der Kuijlenem z PSV Eindhoven). Mimo Nizozemska působil krátce v Itálii v týmu Lanerossi Vicenza.\n\nV letech 1957–1965 nastupoval za nizozemskou fotbalovou reprezentaci. Svůj reprezentační debut absolvoval 17. listopadu 1957 v přátelském utkání proti týmu Belgie, Nizozemsko vyhrálo 5:2, Kruiver vstřelil jeden gól.\n\nNezúčastnil se žádných vrcholových fotbalových turnajů, hrál pouze kvalifikace na Euro 1964 a MS 1966. Celkem odehrál v nizozemské reprezentaci 22 zápasů a vstřelil v nich 12 branek.\n\n"}
{"id": "911169", "url": "https://cs.wikipedia.org/wiki?curid=911169", "title": "Farizej a celník", "text": "Farizej a celník\n\nPodobenství o farizeovi a celníkovi je podobenství, které se nachází jen v jednom z kanonických evangelií v Novém zákoně. Podle Lukáše 18:9–14 farizeus, posedlý svou vlastní ctností kontrastuje s výběrčím daní, který pokorně prosí Boha o milost. Toto podobenství ukazuje, že je třeba modlit se pokorně. Podobenství se v evangeliu nachází bezprostředně po podobenství o nespravedlivém soudci.\n\nPodobenství je následující: \"A proti těm, kteří se spoléhali na sebe, že jsou spravedliví, a ostatními pohrdali, řekl toto podobenství: Dva muži vstoupili do chrámu, aby se modlili; jeden farizeus a druhý celník. Farizeus se postavil a takto se modlil v sobě: Bože, děkuji Ti, že nejsem jako ostatní lidé, vyděrači, nespravedliví, cizoložníci, nebo i tento celník. Postím se dvakrát do týdne, desátky dávám ze všeho, co mám. Celník však stál zdaleka a ani vzhlédnout k nebi, ale bil se v prsa a říkal: Bože, buď milostiv mně hříšnému! Říkám vám: Tento odešel do svého domu ospravedlněn, a ne onen. Neboť každý, kdo se povyšuje, bude ponížen, a kdo se ponižuje, bude povýšen.\"\n\nBěhem prvního století byli farizeové dobře známí pro jejich striktní dodržování Mojžíšova zákona. Na druhé straně Židé pohrdali celníky, kteří spolupracovali s římskou říší. Podobenství popisuje celníka jako toho, kdo uznává stav své ubohosti před Bohem a vyzná svou potřebu smíření se. Celník přichází k Bohu v pokoře a dosahuje odpuštění.\n"}
{"id": "911170", "url": "https://cs.wikipedia.org/wiki?curid=911170", "title": "Getúlio Vargas", "text": "Getúlio Vargas\n\nGetúlio Dornelles Vargas (19. dubna 1882, São Borja, Brazílie – 24. srpna 1954) byl prezidentem Brazílie. Poprvé se k moci dostal v důsledku státního převratu, a zemi tak jako diktátor vedl v letech 1930–1945. Podruhé byl do úřadu zvolen a vykonával jej od roku 1951 do roku 1954, kdy spáchal sebevraždu.\n"}
{"id": "911171", "url": "https://cs.wikipedia.org/wiki?curid=911171", "title": "French Open 2013 – mužská čtyřhra", "text": "French Open 2013 – mužská čtyřhra\n\nDvojnásobným obhájcem titulu mužské čtyřhry na pařížském French Open 2013 byl bělorusko-kanadský pár Max Mirnyj a Daniel Nestor, jehož členové nestartovali společně. Mirného spoluhráčem se stal Rumun Horia Tecău, zatímco Nestor vytvořil dvojici se švédským tenistou Robertem Lindstedtem, který dříve nastupoval právě po boku Tecăua.\n\nDo soutěže nastoupilo šedesát čtyři párů. Každý z vítězů do žebříčku ATP získal 2 000 bodů a dvojice si rozdělila částku 360 000 eur.\n\nDeblový titul získal první pár světa složený z amerických dvojčat Boba a Mika Bryanových, kteří ve finále zdolali nenasazenou francouzskou dvojici Michaël Llodra a Nicolas Mahut po rovnocenném zisku prvních dvou sad 6–4, 4–6, až ve zkrácené hře rozhodujícího setu 7–6. Bratři Bryanové tak po triumfu z roku 2003 získali druhý pařížský titul a celkově čtrnáctý z mužské grandslamové čtyřhry.\n\n"}
{"id": "911172", "url": "https://cs.wikipedia.org/wiki?curid=911172", "title": "Makiwara", "text": "Makiwara\n\nMakiwara (japonsky 巻藁, v překladu „srolovaná (rýžová) sláma“) je deska pro nácvik úderů a kopů v karate.\nJe to nepostradatelný pomocník každého karatisty. Makiwara by měla být v každém dojo. \nHlavním cílem při cvičení s makiwarou je naučit se přenést svoji energii, sílu a hmotnost do úderu/kopu. Dalším z cílů je utužování úderových ploch.\n\nČím silněji do makiwary udeříte, tím klade větší odpor a způsobuje větší bolest.\nÚder se nesmí makiwary jen dotknout. Úder musí makiwarou proniknout a to až do hloubky 10–20 cm. Zde se úder na 1–2 sekundy zastaví s kime. Každá technika (cuki, šutó, haitó, teišo, tecui, nukite, empi, haišo) by se měla opakovat minimálně 100 krát na každou stranu s plným nasazením a to každý den. Tím se z tréninku na makiwaře stává i kvalitní posilovací cvičení.\n\nPři cvičení dodržujte tyto rady: Maximální uvolnění před úderem, správné načasování a zpevnění svalů. Používejte celou tělesnou sílu. \n\nPřed úderem soustřeďte na makiwaru svou mysl, pak udeřte a vydechněte současně. \nMěli byste přijmout zpětný ráz makiwary abyste pochopili jak se s ním vyrovnat.\nTo co naučí makiwara se nelze naučit žádným jiným způsobem.\n\nDnes není problém makiwaru koupit v obchodech s vybavením pro bojová umění. Existují různé typy makiwar.\nTradiční makiwara je vyrobena ze dřeva o rozměrech 2–2,5 metrů délky, asi 10 cm šířky a přibližně 1,5 cm tloušťky.\nMakiwara je do země ukotvena s dvěma příčnými deskami. Zakopána bývá cca 1,5 metru do hloubky.\nVrchol makiwary se omotá rýžovou slámou (odtud název srolovaná rýže) jako úderová plocha.\n"}
{"id": "911173", "url": "https://cs.wikipedia.org/wiki?curid=911173", "title": "Víra a Světlo", "text": "Víra a Světlo\n\nVíra a Světlo je ekumenické hnutí, které sdružuje na celém světě na 2000 společenství. Víra a světlo vzniklo z touhy pomoci lidem s mentálním postižením a jejich rodinám nalézt své místo v církvi a ve společnosti. To byl hlavní účel organizované pouti do Lurd o Velikonocích z roku 1971. Zakladateli tohoto hnutí jsou Marie-Héléne Mathieu a Jean Vanier.\n\nV České republice nalezly myšlenky Jeana Vaniera, vize komunit Archa a hnutí Víra a Světlo svůj první ohlas na půdě ještě nerozdělené Československé republiky krátce před pádem komunismu v roce 1989. Svůj podíl na tom měla tajná návštěva Jeana Vaniera v Čechách, stejně tak i kontakty některých lidí ze Slovenska s polskými komunitami hnutí Víra a Světlo. První komunita v Čechách vznikla v roce 1990 v Praze, během dvou let však zanikla.\n\nO rok později, v říjnu roku 1991, se poprvé sešly mentálně handicapované děti a mladí lidé, jejich rodiče a přátelé v Brně vytvořili další komunitu,která si začala říkat Žabky v kaluži.\n\nNa podzim roku 2000 pak vzniklo druhé společenství v Praze z rodičů mentálně postižených dětí, kteří se již delší dobu scházeli a v myšlenkách Víry a Světla odkryli to, co již delší dobu hledali.\n\nNa podzim roku 2000 se také začalo připravovat rozdělení společenství Žabek v kaluži, které trvalo celý následující rok. Výsledkem tohoto dělení se kromě Žabek v kaluži stala také dvě nová společenství, z nichž jedno si říká „Sluníčka ze studánek“ a druhé „Vlaštovky Sv. Františka“\n\nK roku 2013 jsou v Česku čtyři společenství Víry a Světla – v Brně a Praze.\nV Brně to jsou Žabky v kaluži, Sluníčka ze studánek, Svatojánské mušky a Lodičky sv. Josefa.\n\n"}
{"id": "911174", "url": "https://cs.wikipedia.org/wiki?curid=911174", "title": "French Open 2013 – ženská čtyřhra", "text": "French Open 2013 – ženská čtyřhra\n\nObhájcem titulu ženské čtyřhry na pařížském French Open 2013 byl italský nejlepší pár světa tvořený světovými jedničkami Sarou Erraniovou a Robertou Vinciovou.\n\nDo soutěže nastoupilo šedesát čtyři dvojic. Každá z vítězek do žebříčku WTA získala 2 000 bodů a pár si rozdělil částku 360 000 eur.\n\nPohár Simone Mathieuové („Coupe Simone Mathieu“) pro vítězky ženské čtyřhry získala čtvrtá nasazená dvojice Rusek Jekatěrina Makarovová a Jelena Vesninová, která ve finále zdolala italské turnajové jedničky Erraniovou s Vinciovou ve dvou setech 7–5 a 6–2. Obě šampiónky tak získaly premiérový grandslamový titul z ženské čtyřhry.\n\n"}
