{"id": "779339", "url": "https://cs.wikipedia.org/wiki?curid=779339", "title": "Russell Brand", "text": "Russell Brand\n\nRussell Edward Brand (* 4. června 1975 Grays, Essex, Anglie) je britský komediální herec a aktivista. Ve filmech nicméně figuruje i jako zpěvák. Jeho kariéra byla doprovázena drogovou závislostí, promiskuitou a alkoholismem. Je též známý svou sexuální závislostí a četnými pobyty ve vězení - Brand byl 12x zadržen policií. V roce 2010 si vzal americkou popovou zpěvačku Katy Perry, se kterou se v roce 2012 rozvedl. Známým se stal díky filmu \"Holky z naší školy\" (\"St Trinian's\"). Hrál také ve filmu \"Kopačky\" (\"Forgetting Sarah Marshall\") a následně v navazujícím \"Dostaň ho tam\" (\"Get Him to the Greek\"). Na základě těchto filmů se Brand stal úspěšný i v Americe, následovala popularita celosvětová. Do zmíněných filmů si ho vyhlédl známý herec, režisér a producent Adam Sandler, kterého Brand zaujal coby moderátor vlastní kontroverzní talkshow na britské MTV a navázal s ním spolupráci.\n\nBrandovo dětství bylo problematické. Narodil se do rodiny milující matky Barbary Elizabeth a otce fotografa Ronalda Henryho Branda, a to jako jediné dítě. Když mu bylo půl roku, jeho rodiče se rozvedli, což mělo na jeho následující život značný negativní vliv. Byl vychováván pouze matkou, v izolaci a depresivním prostředí. V 7 letech byl sexuálně zneužíván vychovatelem. Jeho matka v průběhu následujících 5 let prodělala mnoho nádorových onemocnění (např. rakovina dělohy, prsou), kvůli čemuž byl Russell odsouzen k dlouhodobému pobytu u příbuzných. V 16 letech odešel z domova kvůli problémům s matčiným novým přítelem. Během studií účinkoval v několika divadelních představeních a studoval na několika divadelních školách, ale velmi špatně nesl kritiku ze strany lektorů a kvůli značné problémovosti v povaze byl mnohokrát vyloučen.\n\nBrand začínal jako video-žurnalista na kanálu MTV. Po roce byl však propuštěn kvůli provokativnímu výstřelku po 11. září 2001, kdy se oblékl jako Osama bin Ladin a následně si do pořadu přivedl svého drogového dealera. Poté se podílel na tvorbě několika TV show (Big Brother´s Big Mouth), účinkoval také v rádiu. I odtamtud byl ale vyhozen za to, že během živého vysílání četl v éteru pornografické materiály, nechával na telefonním záznamníku nevhodné vzkazy známým celebritám atp. Při práci v hudebním průmyslu přezpíval několik písniček od The Beatles, vytvořil několik soundtracků k filmům kde účinkoval. Dnes se nejvíce věnuje herectví, zúčastňuje se různých charitativních akcí (pomoc Haiti) a abstinuje. Propadl józe, je o něm známo, že je velkým fanouškem hnutí Hare Kršna a zajímá se o spirituální rozměr života. Jako aktivista propaguje sociální rovnost a snaží se rozkrývat mediální manipulace ve své denní show na Youtube - The Trews. Je vegan.\n\n"}
{"id": "779343", "url": "https://cs.wikipedia.org/wiki?curid=779343", "title": "Budov (Ústí nad Labem)", "text": "Budov (Ústí nad Labem)\n\nBudov () je malá vesnice, základní sídelní jednotka a pod názvem Budov u Svádova katastrální území, dnes součást města Ústí nad Labem, od něhož se nachází čtyři kilometry na východ. Samotný Budov patří do místní části Svádov.\n\nJiž v roce 1184 byl zmiňován jako majetek pražských biskupů. V roce 1319 patřil ke Střekovu a po roce 1397 k Vartě. Braniborská posádka ze Svádova Budov vypálila. Od roku 1408 patřil Vartenberkům. Po roce 1528 ho získal Hanuš ze Salhausenu.\n\nPřímo pod vesnicí, na bezejmenném potůčku, spadajícím od Budova severním směrem k Labi, leží Budovský vodopád. V nedaleké Vlčí rokli, západně od Budova, se nachází sedm metrů vysoký Olšinský vodopád, jehož stěna je tvořena čediči a tufy. Vede k němu modrá turistická značka z Olšinek. Ve vesnici stojí lidové stavby z 19. století. V dobách socialismu se spekulovalo o výstavbě panelového sídliště, které zde ale nevzniklo. Do vsi nejezdí žádná veřejná doprava.\n"}
{"id": "779344", "url": "https://cs.wikipedia.org/wiki?curid=779344", "title": "E-Tower", "text": "E-Tower\n\nE-Tower je mrakodrap v São Paulu v Brazílii. Byl postaven v letech 2002–2005. Dosahuje výšky 148 m a má 37 poschodí. Jeho architekty byli Aflalo & Gasperini Arquitetos.\n"}
{"id": "779345", "url": "https://cs.wikipedia.org/wiki?curid=779345", "title": "Omega Centauri", "text": "Omega Centauri\n\nOmega Centauri (ω Cen, NGC 5139, také známá jako Caldwell 80) je kulová hvězdokupa v souhvězdí Kentaura nacházející se ve vzdálenosti 15 800 světelných let od Země. Od starověku byla známa jako hvězda, za mlhovinu ji označil až v roce 1677 Edmund Halley. Roku 1830 ji jako kulovou hvězdokupu identifikoval anglický astronom John Herschel. \n\nPři svém průměru kolem 183 světelných let a absolutní magnitudě -10,3 je to největší a nejjasnější známá kulová hvězdokupa ze zhruba 150 hvězdokup v naší Galaxii.\nObsahuje okolo 10 milionů hvězd, které obíhají kolem společného gravitačního centra. Její odhadovaná hmotnost je (4,05 ± 0,1)×10 formula_1.\n\nOmega Centauri se od ostatních kulových hvězdokup v naší galaxii natolik odlišuje, že se možná jedná o jádro trpasličí galaxie zbavené vnějších hvězd.\n\nNa obloze se nachází ve střední části souhvězdí Kentaura, 5° západně od pouhým okem viditelné hvězdy s magnitudou 2,6 Zéta Centauri (ζ Cen). 4,5° severně se nachází jasná čočková galaxie Centaurus A.\n\nŘecký astronom Klaudios Ptolemaios tento objekt popsal kolem roku 150 ve svém díle Almagest jako hvězdu na zádech koně (\"Quae est in principio scapulae\"). Německý právník a astronom Johann Bayer v roce 1603 použil ve své Uranometrii Ptolemaiova data k označení tohoto objektu jako \"Omega Centauri\". Edmund Halley tento objekt znovu objevil roku 1677 při svém pozorování dalekohledem z jihoatlantského ostrova Svaté Heleny a zapsal jej jako nehvězdný objekt. Halley tento objekt v roce 1715 zapsal do seznamu šesti \"jasných skvrn\", který vydal ve vědeckém časopise \"Philosophical Transactions of the Royal Society\".\n\nŠvýcarský astronom Jean-Philippe Loys de Chéseaux v roce 1746 zařadil Omegu Centauri do svého seznamu 21 mlhovin, stejně jako francouzský astronom Nicolas-Louis de Lacaille v roce 1755, který jí přiřadil katalogové číslo L I.5. Kulovou hvězdokupu v ní rozeznal až roku 1826 původem skotský astronom James Dunlop, který ji popsal jako \"krásnou hvězdnou kouli velmi postupně a mírně stlačenou směrem do středu\".\n\nPři své vzdálenosti kolem 15 800 světelných let od Země je Omega Centauri jednou z mála kulových hvězdokup viditelných pouhým okem a v oblastech s tmavou venkovskou oblohou je její zdánlivý průměr velký téměř jako průměr Měsíce v úplňku.\nJe to nejjasnější, největší a s hmotností 4 milionů hmotností Slunce také nejhmotnější známou kulovou hvězdokupou v Galaxii. V rámci Místní skupiny galaxií (zahrnující přes 30 nejbližších galaxií) je známá pouze jediná větší a jasnější kulová hvězdokupa – Mayall II v Galaxii v Andromedě.\nOmega Centauri obsahuje několik milionů hvězd populace II a její stáří je kolem 12 miliard let.\nV jejím středu jsou hvězdy nahuštěny tak silně, že se jejich průměrná vzdálenost odhaduje na pouhých 0,1 světelného roku. Pomocí měření radiální rychlosti 469 jejích hvězd byly určeny její vnitřní pohyby.\nČlenové hvězdokupy obíhají kolem těžiště s rozptylem špičkové rychlosti 7,9 km s. Rozdělení hmoty odvozené od těchto pohybů je poněkud širší než rozdělení svítivosti, ale navzájem se příliš neliší. \n\nStudie z roku 2008 nastiňuje možnost existence středně těžké černé díry uprostřed ω Centauri. Studie byla provedena na základě pozorování HST a Observatoře Gemini v Chile. Data získaná z přístroje ACS (Advanced Camera for Surveys) dalekohledu HST ukázala, že se hvězdy shlukují poblíž středu hvězdokupy, což je dokázáno i postupným nárůstem záře hvězd. E. Noyola a kol. pomocí přístrojů Observatoře Gemini změřili rychlost hvězd vířících kolem středu hvězdokupy a zjistili, že se hvězdy blízko středu pohybují rychleji než vzdálenější hvězdy. Tato měření byla přisouzena jevu gravitačního ovlivňování hvězd neviditelnou hmotou ve středu hvězdokupy. Porovnáním těchto výsledků s běžnými modely astronomové usoudili, že nejpravděpodobnější příčinou je gravitační přitažlivost hustého a hmotného objektu srovnatelného s černou dírou. Vypočítaná hmotnost této černé díry byla 4,0×10 formula_1.\n\nNovější práce ovšem závěry této studie podrobně rozebrala a zejména odmítla navrhované umístění černé díry.\nVýpočty provedené při jiné poloze středu ukázaly, že se rychlost hvězd blízko středu nemění s jejich vzdáleností od středu, jak by se očekávalo v přítomnosti středně těžké černé díry. Stejná studie také zjistila, že zář hvězd směrem ke středu neroste, ale zůstává přibližně stejná. Tvůrci této studie poznamenali, že jejich práce přítomnost černé díry navrhované předchozí studií zcela nevylučuje, ale ani nepotvrzuje a její hmotnost odhadují na nejvýše 1,2×10 Sluncí.\n\nPodle jedné myšlenky může Omega Centauri představovat jádro trpasličí galaxie, která byla v minulosti narušena a pohlcena Mléčnou dráhou.\nVe skutečnosti se i Kapteynova hvězda považuje za původního člena hvězdokupy.\nTaké chemické složení hvězdokupy a směr jejího pohybu tomu nasvědčují. Podobně jako u Mayall II mají hvězdy v Omega Centauri různorodé chemické složení a stáří (což nebývá v kulových hvězdokupách obvyklé), takže by se opravdu mohlo jednat o jádro menší galaxie kdysi pohlcené Mléčnou dráhou.\n\n\n"}
{"id": "779353", "url": "https://cs.wikipedia.org/wiki?curid=779353", "title": "Australian Open 2005 – smíšená čtyřhra", "text": "Australian Open 2005 – smíšená čtyřhra\n\nVítězem soutěže se stala australská dvojice startující na divokou kartu Samantha Stosurová a Scott Draper, která ve finále přehrála jihoafricko-zimbabwské turnajové čtyřky Liezel Huberovou s Kevinem Ullyettem 6–2, 2–6, 10–6.\n\n\n"}
{"id": "779354", "url": "https://cs.wikipedia.org/wiki?curid=779354", "title": "Mezinárodní den mužů", "text": "Mezinárodní den mužů\n\nMezinárodní den mužů (zkráceně MDM) je mezinárodní den určený k oslavě všech mužů a připadá na 19. listopad. Je slaven ve více než 60 zemích. První pokusy o zavedení tohoto typu svátku začaly v 60. letech 20. století, ale jeho oslavy proběhly až v 90. letech, delší dobu trval také výběr data, které bylo z počátku prosazováno spíše na 23. února, než došlo k jeho ustálení a mezinárodnímu zpopularizování v roce 1999 na Trinidadu a Tobagu. \n\nZakladatel tradice Jerome Teelucksingh z Trinidadu a Tobaga uvedl, že 19. listopad vybral jako den oslav především proto, že se jednalo o den narozenin jeho dědečka, kterého chtěl takto uctít.\n\nNa rozdíl od Mezinárodního dne žen, který je svátkem mezinárodně uznávaným Organizací spojených národů, je Mezinárodní den mužů sice slaven v řadě zemí, organizátory oslav jsou však osobnosti nebo skupiny osob. Dalším, v ČR neoficiálním, svátkem podobného charakteru je Den otců, který je slaven třetí červnovou neděli. \n\n"}
{"id": "779355", "url": "https://cs.wikipedia.org/wiki?curid=779355", "title": "María Ventová-Kabchiová", "text": "María Ventová-Kabchiová\n\nMaría Alejandra Ventová-Kabchiová (* 24. května 1974 Caracas) je bývalá venezuelská profesionální tenistka a olympionička, která startovala na Letních olympijských hrách 2000 v Sydney.\n\nVe své kariéře na okruhu WTA Tour vyhrála čtyři turnaje ve čtyřhře. V rámci okruhu ITF získala sedm titulů ve dvouhře a dva ve čtyřhře. V roce 1999 na Panamerických hrách ve Winnipegu vybojovala zlatou medaili ve dvouhře žen.\n\nNa žebříčku WTA byla nejvýše ve dvouhře klasifikována v červenci 2004 na 26. místě a ve čtyřhře pak ve stejném měsíci na 15. místě. Trénoval ji Pat Etcheberry.\n\n21. července 2001 se vdala za právníka Gamala Kabchiho, který se specializuje na obchodní právo a bankovnictví.\n\n"}
{"id": "779376", "url": "https://cs.wikipedia.org/wiki?curid=779376", "title": "Pratt &amp; Whitney R-1340", "text": "Pratt &amp; Whitney R-1340\n\nPratt & Whitney R-1340 Wasp byl pístový motor široce používaný v amerických letounech od 20. let 20. století. Jednalo se o první vyráběný motor společnosti Pratt & Whitney a byl i první ze slavné řady motorů s označením „Wasp“. Byl to jednořadý, devítiválcový, vzduchem chlazený hvězdicový motor. Zdvihový objem činil 22 l, vrtání a zdvih pístů 146 mm. Bylo vyrobeno celkem 34 966 motorů.\n\nV následujícím přehledu jsou pouze vybrané varianty motoru, kterých bylo ve skutečnosti vyráběno mnohem více. Jejich přehled a technické parametry je možno nalézt v externích odkazech:\n\nMotor byl používán u následujících letounů:\n\n\"Data pocházejí z ruské publikace \"Letecké motory vojenských vzdušných sil cizích států\".\"\n\n\n\n\n"}
{"id": "779377", "url": "https://cs.wikipedia.org/wiki?curid=779377", "title": "Litva na zimních olympijských hrách", "text": "Litva na zimních olympijských hrách\n\nLitva na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "779378", "url": "https://cs.wikipedia.org/wiki?curid=779378", "title": "Nizozemské Antily na letních olympijských hrách", "text": "Nizozemské Antily na letních olympijských hrách\n\nNizozemské Antily na letních olympijských hrách startovaly mezi lety 1952 a 2008. Toto je přehled účastí, medailového zisku a vlajkonošů Nizozemských Antil na dané sportovní události.\n"}
{"id": "779380", "url": "https://cs.wikipedia.org/wiki?curid=779380", "title": "Nizozemské Antily na zimních olympijských hrách", "text": "Nizozemské Antily na zimních olympijských hrách\n\nNizozemské Antily na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "779382", "url": "https://cs.wikipedia.org/wiki?curid=779382", "title": "Omán na letních olympijských hrách", "text": "Omán na letních olympijských hrách\n\nOmán na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779386", "url": "https://cs.wikipedia.org/wiki?curid=779386", "title": "Palau na letních olympijských hrách", "text": "Palau na letních olympijských hrách\n\nPalau na letních olympijských hrách startuje od roku 2000. Toto je přehled účastí, medailového zisku a vlajkonošů na dané sportovní události.\n"}
{"id": "779388", "url": "https://cs.wikipedia.org/wiki?curid=779388", "title": "Marco Storari", "text": "Marco Storari\n\nMarco Storari (7. ledna 1977, Pisa, Itálie) je již bývalý italský fotbalový brankář. V mládí patřil mezi nadějné brankaře v Itálii. Mimo Itálii působil na klubové úrovni i ve Španělsku.\n\n\n\n\n"}
{"id": "779389", "url": "https://cs.wikipedia.org/wiki?curid=779389", "title": "Giuseppe Favalli", "text": "Giuseppe Favalli\n\nGiuseppe Favalli (8. ledna 1972, Orzinuovi, Itálie) je bývalý italský fotbalista, který hrál za špičkové kluby své doby.\n\n\n\n"}
{"id": "779393", "url": "https://cs.wikipedia.org/wiki?curid=779393", "title": "Kim Kju-sik", "text": "Kim Kju-sik\n\nKim Kju-sik ( , ; 28. února 1880 – 10. prosince 1950 Manpo) byl ministr zahraničí (1919), ministr školství (1920–1921) korejské prozatímní vlády a viceprezident korejské prozatímní vlády v letech 1940 až 1947. Jeho přezdívky byly \"Usa\" (우사) či \"Džukdžok\" (죽적).\n\n"}
{"id": "779402", "url": "https://cs.wikipedia.org/wiki?curid=779402", "title": "Nizozemsko na letních olympijských hrách", "text": "Nizozemsko na letních olympijských hrách\n\nNizozemsko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "779405", "url": "https://cs.wikipedia.org/wiki?curid=779405", "title": "Autovlak (silniční konvoj)", "text": "Autovlak (silniční konvoj)\n\nAutovlak je v silniční dopravě jeden z českých názvů pro konvoj silničních vozidel, v němž řízení připojených automobilů je plně automatizováno v závislosti na manuálním řízení vedoucího vozidla. Tento systém je ve fázi vývoje a experimentů. Účel je shodný jako u dálkových železničních autovlaků, t. j. umožnit řidičům automobilů během dlouhých cest odpočívat a předejít ohrožení provozu nadměrnou dobou řízení. Předchůdcem tohoto systému jsou adaptivní tempomaty, které řídí rychlost vozidla podle rychlosti vozidel před ním; nový systém k tomu přidává i směrové vedení vozidla. Automobilka Mercedes představila podobný systém už kolem roku 2006, projekt SARTRE s účastí firmy Volvo na něm pracuje od roku 2009.\n\nVe Španělsku se mají koncem roku 2012 objevit první takzvané silniční autovlaky v rámci projektu SARTRE (Safe Road Trains for the Environment), který je připravován s účastí automobilky Volvo a s podporou Evropské unie od roku 2009.\n\nJde o speciální konvoje vedené kamionem nebo autobusem, kde řidiči osobních automobilů nemusejí řídit, ale řízení je plně automatické. Navigační systém automobilu sám elektronicky komunikuje s řídicím strojem a s předcházejícím a následujícím vozem. Řízení vedoucího vozu je bezdrátově přenášeno do dalších vozů, které ho s příslušnou prodlevou kopírují a zároveň udržují bezpečnou vzdálenost mezi vozidly. Cílem je umožnit řidiči odpočinek během jízdy, dalšími efekty má být snížení spotřeby paliva plynulou jízdou a zvýšení bezpečnosti provozu tím, že řidič vedoucího vozu je zkušený a proškolený. Během jízdy je možno se z konvoje odpojit nebo se k němu připojit.\n\nAutoři předpokládají, že by v budoucnu jezdila síť autovlaků podle pevných jízdních řádů a že navigační systém automobilu by řidiči navrhl vhodný autovlak, ke kterému je možné se připojit.\n\nDosud bylo dosaženo úspěšné vedení až 4 automobilů rychlostí do 90 km/h, v následujících měsících chtějí autoři obě tyto hodnoty zvýšit. Nedořešeny zůstávají právní otázky, například kdo bude za řízení takto vedeného vozu odpovědný – předpokládá se, že výrobci systémů autonomního řízení vozů nebudou chtít tuto odpovědnost nést.\n\n"}
{"id": "779410", "url": "https://cs.wikipedia.org/wiki?curid=779410", "title": "Autovlak (rozcestník)", "text": "Autovlak (rozcestník)\n\nAutovlak může být: \n"}
{"id": "779411", "url": "https://cs.wikipedia.org/wiki?curid=779411", "title": "Nizozemsko na zimních olympijských hrách", "text": "Nizozemsko na zimních olympijských hrách\n\nNizozemsko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "779412", "url": "https://cs.wikipedia.org/wiki?curid=779412", "title": "Barbie Blank", "text": "Barbie Blank\n\nBarbara Jean „Barbie“ Blank (* 15. ledna 1987) je americká modelka a profesionální wrestlerka nejvíce známa pro svou práci s WWE pod jménem Kelly Kelly.\n\nUž jako malá se věnovala gymnastice a roztleskávání. Studovala žurnalistiku a doufala, že se stane televizní hlasatelkou. V roce 2006 podepsala smlouvu s WWE a byla poslána do Ohio Valley Wrestling (OVW) , vývojového území. V červnu 2006 debutovala v ECW pod jménem Kelly Kelly s charakterem exhibicionistky a striptérky. Její striptýzové show byly známé jako \"Kelly Exposé\" a také se stala manažerkou Mike Knoxx. Následující rok vytvořila team s Laylou a Brooke Adamsovou jménem Extreme Exposé – byla to taneční skupina. Později se k ději připojil The Miz, což vedlo k rozpadu skupiny.\n\nKelly pak dostávala více zápasů a v červenci 2008 byla přesunuta do Raw. V následujícím roku neuspěla v zápase o titul a tak odešla do SmackDownu. Tam měla feud s LayCool a zápas o Women's titul, opět ale skončil neúspěšně. V dubnu 2011 se vrátila do Raw kde získala WWE Divas titul a držela ho čtyři měsíce. V říjnu ho prohrála když byla poražena Beth Phoenix.\nV roce 2006, zatímco Kelly pracovala jako modelka, si jí všimnul John Laurinaitis, oficiální vedoucí společnosti WWE, kontaktoval její modelingovou agenturu a pozval Kelly do svého vývojového střediska Ohio Valley Wrestling (OVW), aby si to vyzkoušela. Přesto, že neměla žádné zkušenosti s wrestlingem, tak jí byla nabídnuta smlouva, kterou podepsala v květnu 2006. I poté co byla přidána do hlavního rosteru, létala tam a zpět do střediska OVW. Později se začala v show objevovat pravidelně jednou týdně, nejdříve jako ringová hlasatelka a rozhodčí a pak jako profesionální wrestlerka. Jeden z jejich prvních zápasů proběhl 6. září 2006 na televizi OVW, kde se účastnila Divas battle royalu který pak vyhrála wrestlerka ODB.\n\nBarbie Blank debutovala v ECW pod jménem Kelly Kelly. Původně se měla jmenovat jenom \"Kelly\" ale Vince McMahon to změnil na \"Kelly Kelly\". Debutovala 13. června 2006 a stala se tak nejmladší divou v historii WWE. Měla charakter exhibicionistky a předváděla striptýz pro publikum, který přerušil její televizní přítel Mike Knox. Mike Knox přišel na pódium, zakryl jí ručníkem a odtáhl do zákulisí. Kelly ve svých segmentech pokračovala pod názvem \"Kelly Exposé\" dokud vše Mike Knox opět nepřerušil. Knox donutil Kelly chodit s ním na jeho zápasy ho podporovat, aby na ni mohl dávat pozor. Tak se stala jeho manažerkou. V důsledku toho byla zapojena do rozvíjejícího se sporu mezi jejím přítelem a Tommym Dreamerem se Sandmanem. Svůj ringový debut udělala v ECW 22. srpna 2006 v tag teamovém zápase s Mikem Knoxem proti Dreamerovi, Sandmanovi a Torrie Wilsonové.\n\nPo tomto sporu byli Kelly a Knox přesunuti do feudu s CM Punk kdy se Kelly přiznala, že se jí Punk líbí. Ukázala se ale opět Knoxova žárlivost. Kelly s Punkem neustále flirtovala a sledovala jeho zápasy z davu dokud jí Knox nezastavil. To vedlo k zápasu Mike Knox vs CM Punk. V prosinci na show Dismember měla Kelly s Mikem tag teamový zápas proti Ariel a Kevin Thorne při kterém Mike dal Kelly květiny, ta mu je ale hodila do obličeje. Tímto skončil jejich vztah a kvůli zranění (špatně provedený chvat od Ariel) odklizení ze show po dobu šesti týdnů.\n\nNa televizní obrazovky se vrátila 16. ledna 2007 a oznámila že bude pokračovat v \"Kelly Exposé\". Následující týden spojila své síly s Laylou a Brooke Adamsovou a vytvořily společně \"Extreme Exposé\". V červnu 2007 se do děje přidal The Miz který si vyžádal představení od Extreme Exposé. Když Kelly obrátila pozornost k Balls Mahoney tak ji Layla, Brooke a Miz zesměšňovali a zakázali jí jít na rande s Mahoneym a jestli to poruší, bude z WWE Universe vyhozena. Dne 1. listopadu byla Brooke Adams z WWE propuštěna což vedlo k tomu, že se skupina rozpadala a Kelly začala mít zápasy proti Layle. 23. října v epizodě Raw vyhrála Kelly zápas proti Women's šampionce Beth Phoenix.\n\nV roce 2008 byla na návrh WWE přesunuta do Raw. Spojila se s Mickie James a v zápase společně porazily Laylu a Jillian Hall. Kelly byla rychle zapojena do feudu s Beth Phoenix a v nějakých příležitostech spolu měly i zápas. Mezitím co se Beth spojila s Jillian Hall začala mít Kelly spor i s ní. Na pay-per-view show Survivor Series v listopadu byla Kelly součástí vítězného týmu Raw Divas které porazily ty ze SmackDownu. Během zápasu eliminovala Victorii ale ona sama byla eliminována Maryse. Následující měsíc na show Armageddon se spojila s Mariou Kanellis, Michelle McCool a Mickie James v zápase proti Jillian, Maryse, Victorii a Natalya.\n\nDne 5. dubna 2009 se Kelly účastnila 25-diva royal battle na WrestleManii XXV, zápas ale vyhrál Santino Marella. 18. května v epizodě Raw v dalším battle royalu eliminovala Beth Phoenix a Mickie James a stala se tak první kandidátkou pro zápas o titul. Následující týden napadla Maryse a vyhrála tím, že byla Maryse diskvalifikována. Tím ale Maryse titul zůstal. Následnou odvetu Kelly prohrála. O tři týdny později se zápasilo v o další kandidátku o titul, vyhrála to ale Mickie James. Po zbytek poloviny roku 2009 Kelly neúspěšně zápasila o zápas o titul. Na show Bragging Rights v říjnu se spojila s Gail Kim a Melinou (team Raw), prohrály ale opět nad týmem SmackDown složeného z Beth, Natalya a Michelle McCool. O měsíc později na Survivor Series se Kelly se svým týmem zúčastnila eliminačního zápasu který vyhrály. \n\nV lednu 2010 získala vysněný Divas šampionat proti Melině, ta ale musela kvůli zranění zápas vynechat ale v prvním kole byla eliminována Aliciou Fox. V průběhu začátku roku 2010 byla Kelly zapojena do několika zákulisních segmentů s hosty Raw. Na WrestleManii XXVI se Kelly spojila s Beth Phoenix, Gail Kim, Mickie James a Eve Torres a prohrály zápas proti LayCool, Maryse, Alicia a Vickie Guerrero. Následující večer na Raw se uskutečnila odveta s opačným výsledkem.\n\nV průběhu roku 2010 byla Kelly přesunuta do rosteru SmackDown. Debutovala tam 30. dubna společně s Beth Phoenix a porazily LayCool (Michelle McCool a Layla). Kelly měla spor s LayCool ale našla spojence v Tiffany. Poté co porazila obě divy z LayCoolu získala zápas o titul na show Money in the Bank, ten skončil ale neúspěšně. 31. srpna Kelly oznámila že se stane trenérkou pro rookie z třetí sezóny NXT, Naomi. V druhé polovině roku 2010 Kelly pokračovala ve sporu s LayCool a v říjnu se spojila s Natalya. V listopadu bylo Noemi postoupila do finále, celou sezónu ale vyhrála Kaitlyn.\n\nV prosinci začal Kellyino storyline s Drew McIntire který měl o ní zájem. Ona ho odmítla kvůli tomu, že je \"agresivní a hrubý\". 30. ledna na show Royal Rumble měla Kelly tag teamový zápas o heavyweight titul s Edge proti Dolph Ziggler a LayCool (handicap zápas). Po utkání byla Kelly slovně napadena Vickie Guerrero, která jí ze show vyhodila. Zpátky byla Kelly najata generálním ředitelem SmackDownu, Teddym Longem. Ten její návrat udělal tak, že mohla napadnout Vickie. Sama Kelly byla ale napadena LayCool, které zastavila Trish Stratus. V následující epizodě SmackDown se chtěla Kelly Vickie pomstít v tag teamovém zápase.\n\n26. dubna 2011 byla K2 přesunuta zpět do Raw. Během show Over The Limit se jí konečně podařilo získat Divas titul a to poražením Brie Bella. Později vyhrála i ocenění za nejlepší moment ve Slammy Awards. Potom pokračovala v úspěšném obhajováním titulu proti Beth Phoenix na SummerSlamu. Takhle pokračovala úspěšně v tomto sporu, dokud si od ní Beth v říjnu 2011 na show Hell in a Cell titul nevzala. 14. října v epizodě SmackDown Kelly prohrála znova. Svojí pomstu udělala Beth tak, že jí na show napadla.\n\n28. září 2012 byla Kelly Kelly propuštěna z WWE.\n\nV dubnu 2007 si Kelly společně s Ashley Massaro, Laylou El, Brooke Adams, Torrie Wilson a Maryse Ouellet zahrála v hudebním videoklipu pro píseň od Timbalanda \"Throw It On Me\" (feat. The Hives). 11. dubna 2008 se objevila s Mickie James, Melinou Perez a Laylou El v epizodě show . 14. června 2011 hostovala s Bella Twins v televizním pořadu The Price is Right.\n\nV srpnu 2007 všechny tři členky Extreme Exposé nafotili fotky pro web FHM Online. V roce 2011 se Kelly umístila na 82. místě v žebříčku Maxim Top Hot 100. Později, v prosinci 2011 se objevila na titulní straně tohoto časopisu.\n\nNarodila se v Jacksonville na Floridě židovskému otci a matce křesťance. Už jako dítě byla wrestlingová fanynka a říká že Stone Cold Steve Autin byl její oblíbený. Jako malá se věnovala gymnastice, později ale tento koníček musela kvůli zranění opustit a začala dělat roztleskávání. Studovala žurnalistiku a chtěla se stát televizní hlasatelkou. Také se účastnila soutěže Hawaiian Tropic a Venus Swimwear jako bikini modelka. Při tréninku v OVW žila Kelly v Kentucky. V roce 2010 se přestěhovala do Tampy na Floridě. Popisuje Trish Stratus jako svůj wrestlingový vzor. \n\nBarbie Blank měla dva roky vztah s wrestlerem Andrew Martinem který ale skončil v březnu 2009 jeho smrtí. Také předtím krátce chodila s Dave Batistou.\n\nZakončovací chvaty\n\nOstatní chvaty\n\nJako manažerka\n\nTheme song\n"}
{"id": "779421", "url": "https://cs.wikipedia.org/wiki?curid=779421", "title": "Palestina na letních olympijských hrách", "text": "Palestina na letních olympijských hrách\n\nPalestina na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "779430", "url": "https://cs.wikipedia.org/wiki?curid=779430", "title": "Gottfried Lindauer", "text": "Gottfried Lindauer\n\nBohumír Lindauer, také známý jako Gottfried Lindauer, či Lindaur (5. ledna 1839 Plzeň – 13. června 1926 Woodville, Nový Zéland), byl novozélandský umělec českého původu, který se proslavil svými portréty Maorů.\n\nNarodil se v Plzni jako syn zahradníka Hynka (Ignáce) Lindauera a Marie Šmídové. Jeho vzdáleným příbuzným byl českobudějovický biskup Josef Ondřej Lindauer, proto se někdy objevuje, že jeho kmotrem při křtu byl vlastenec a českobudějovický biskup Jan Valerián Jirsík. Bohumír se sice vyučil zahradníkem, ale více ho to táhlo ke kreslení. Proto v šestnácti letech odešel do Vídně, kde se nechal zapsat na malířské akademii. Zde se učil mimo jiné i u Josefa von Führicha a Leopolda Kuppelwiesera, významných malířů náboženských obrazů. V roce 1862 studia ukončil a vrátil se do Plzně. Tady však nemohl sehnat žádné zakázky, proto kvůli práci cestoval. Postupně působil v Haliči, Polsku a Rusku. Z této doby pochází také jeho nejvýznamnější dílo vytvořené v Česku – soubor dvou desítek obrazů a fresková výzdoba kaple sv. Cyrila a Metoděje ve Valašských Kloboukách. Jelikož se snažil vyhnout hrozící vojenské službě, nastoupil v dubnu 1874 na parník \"Reichstag\", který jej dovezl na Nový Zéland. Dne 6. srpna 1874 zakotvil parník i s Lindauerem v přístavu Port Nicholson na dnešním předměstí Wellingtonu. Odtud se přesunul na Jižní ostrov, kde se usadil ve městě Nelson. Zde se u pana Harlinga učil anglicky a v roce 1881 se stal řádným občan Nového Zélandu.\nBěhem prvních let svého působení na Novém Zélandu se živil jako fotograf – nejprve v Nelsonu, později patrně i ve Wellingtonu. V roce 1876 se přestěhoval do Aucklandu, kde se seznámil s podnikatelem Henrym Partridgem, jemuž se zalíbily jeho portréty, především Maorů s nimiž se dokázal sblížit. Díky zájmům o tyto obrazy uspořádal Lindauer v roce 1877 ve Wellingtonu svoji první výstavu. V následujících procestoval další části souostroví. Deset měsíců pobýval v Thames na Koromandelském poloostrově, kde vznikl i jeden z jeho nejznámějších obrazů – portrét \"Heeni Hirini\" (též označované jako Henne Rupene či Ana Rupene) s dítětem. Ten zaujal právníka a znalce Maorů Waltera Bullera, s nímž Lindauer procestoval další části Severního ostrova. Kromě toho pobýval nějaký čas i v Austrálii.\n\nV roce 1879 se v Melbourne oženil s Emilií Wipperovou, původem z Gdaňska. Ta však koncem února 1880 zemřela, snad na následky komplikací v těhotenství. V roce 1885 se podruhé oženil a to s Rebeccou Pettyovou, která pracovala jako kuchařka guvernéra, a s ní měl syny Hectora a Victora. V roce 1860 se oba zúčastnili britské koloniální výstavy v Londýně. Tady vystavoval 20 obrazů, přičemž jeden z nich – \"Dívka z Poi\" – byl věnován tehdejšímu korunnímu princi a později králi Edwardu VII. Lindauer následně vystavoval v dalších novozélandských městech a některé obrazy, které Partridge odkoupil, se dostaly i do galerie na Queen Street v Aucklandu. V roce 1889 se se svou manželkou usadil ve Woodvillu u Aucklandu. V roce 1904 se některé jeho obrazy objevily na světové výstavě v americkém St. Louis, kde obraz \"Henne Rupene\", resp. jedna z dvaceti verzí, obdržel zlatou medaili. Mnozí historici umění však Lindauerovu tvorbu kritizují pro přehnanou detailnost oděvu, tetování apod. Tyto detaily jsou naopak velmi vítány etnografy, neboť přináší poznatky z dnes již mizejícího světa Maorů.\n\nKromě života domorodců se Lindauer zajímal také o novozélandskou faunu. Díky němu se do Národního muzea v Praze dostal vycpaný pták kivi, různé etnografické předměty posílal i Václavu Fričovi, s nímž si dopisoval. V roce 1901 pak Lindauera na Novém Zélandu navštívil Josef Kořenský, autor řady cestopisů. V roce 1907 navštívil Plzeň a Prahu, kde Náprstkovu muzeu daroval dva ze svých obrazů. Do Evropy také jezdil navštěvovat své syny – Hector totiž v Lipsku studoval hudbu a Victor v Mnichově malířství. V letech 1911-1914 se pak Lindauerovi usadili v Evropě a jen se štěstím se jim podařilo přes Francii a Nizozemsko utéct před první světovou válkou, v níž mladší syn Victor bojoval jako dobrovolník.\n\nV roce 1916 musel Lindauer kvůli zhoršujícímu se zraku skončit s malířstvím. Postupně se stáhl a dožil ve Woodville, kde 13. června 1926 ve spánku zemřel. Pohřben je v rodinné hrobce po boku manželky, která ho přežila o 18 let, a staršího syna Hectora. Mladší syn Victor se stal uznávaným znalcem novozélandské flóry a odborníkem na řasy a chaluhy.\n\nBohumír Lindauer je považován za jednoho z nejvýznamnějších představitelů počátků novodobého novozélandského umění. Velká část obrazů je dnes umístěna v Auckland Art Gallery, kam je věnoval Partridge, další obrazy se nachází v soukromých sbírkách a dalších muzeích. V Aucklandu se také nachází Lindauerův pomník a bylo po něm pojmenováno i první novozélandské šampaňské.\n\n"}
{"id": "779432", "url": "https://cs.wikipedia.org/wiki?curid=779432", "title": "Panama na letních olympijských hrách", "text": "Panama na letních olympijských hrách\n\nPanama na letních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "779433", "url": "https://cs.wikipedia.org/wiki?curid=779433", "title": "Kunhuta Švábská (východofranská královna)", "text": "Kunhuta Švábská (východofranská královna)\n\nKunhuta Švábská (880 – 10. století) byla manželka Konráda I. Mladšího a východofranská královna. Ví se o ní jen velmi málo.\n\nByla dcerou Bertholda I. Švábského z rodu Ahalolfingerů a jeho manželky Gisely. Jejím prvním manželem byl bavorský markrabě Luitpold Korutanský. Ze svazku vzešli synové Arnulf I. Bavorský a jeho nástupce Eberhard Bavorský. V roce 907 Kunhuta ovdověla. V roce 913 se podruhé vdala za východofranského krále Konráda. Zemřela v roce 915, nebo Konráda († 918) přežila.\n\n"}
{"id": "779438", "url": "https://cs.wikipedia.org/wiki?curid=779438", "title": "Alois Provazník", "text": "Alois Provazník\n\nAlois Provazník (9. ledna 1856 Břevnov – 31. ledna 1938 Rychnov nad Kněžnou) byl český varhaník a hudební skladatel.\n\nPocházel z rodiny lidového hudebníka. Jako dítě zpíval v chlapeckém sboru baziliky sv. Markéty v Břevnovském klášteře. Jako zpěvák a houslista hrál i v dalších pražských kostelech. Vystudoval Varhanickou školu v Praze, kde byl žákem Františka Skuherského. Stal se ředitelem kůru v kostele Nanebevzetí Panny Marie v Blatné.\n\nV roce 1886 se přestěhoval do Rychnova nad Kněžnou, kde působil jako varhaník a učitel hudby až do konce svého života. Vyučoval hře na varhany, klavír, housle i dechové nástroje. Stal se organizátorem hudebního života města. Založil hudební spolek \"Dalibor\" a byl do roku 1926 jeho sbormistrem. Pořádal koncerty vážné hudby a zasloužil se o to, že v Rychnově vystupovali přední čeští umělci.\n\nJeho děti se rovněž staly hudebníky: Anatol Provazník byl známým hudebním skladatelem, Zdeněk Provazník klavíristou (účinkoval v kabaretu Červená sedma), Louisa Horáková-Provazníková operní zpěvačkou a Marie Šašková-Provazníková klavíristkou a hudební publicistkou.\n\nJako skladatel se věnoval převážně chrámové hudbě. Komponoval však také hudbu světskou a instruktivní skladby pro výuku hudby.\n\n\n\n"}
{"id": "779441", "url": "https://cs.wikipedia.org/wiki?curid=779441", "title": "Jiří Woitsch", "text": "Jiří Woitsch\n\nJiří Woitsch (* 14. srpna 1976 Praha) je český etnolog a historik, zabývající se obdobím raného novověku. Je ředitelem Etnologického ústavu AV ČR, v. v. i.\n\nV letech 1991–1995 absolvoval pražské Gymnázium Budějovická a poté v letech 1995–2001 vystudoval etnologii a historii na Filozofické fakultě UK v Praze. Titul Ph.D. získal v oboru české dějiny tamtéž v roce 2009, Zaměřuje se především na hospodářské a sociální dějiny střední Evropy (hlavně dějiny lesů a lesnictví), etnologické studium tzv. tradiční lidové kultury (zemědělství, rukodělná výroba), etnokartografii a problematiku akademického psaní.\n\nOd roku 1999 působí v Etnologickém ústavu AV ČR, kde je od roku 2011 vedoucím Oddělení pro výzkum kulturního dědictví a od roku 2018 ředitelem ústavu. Externě přednáší na FF MU v Brně. V letech 2005–2015 a 2017-2018 byl vedoucím redaktorem časopisu \"Český lid\". Je též nositelem několika ocenění za vědeckou práci (mj. ceny Akademie věd ČR pro mladé vědecké pracovníky za vynikající výsledky vědecké práce v roce 2004 a Prémie Otto Wichterleho v roce 2010\n) a členem několika vědeckých a redakčních rad.\n\nPřínos Jiřího Woitsche české vědě a akademické obci spočívá v jeho působení na FF MU, kde se podílí na zprostředkování nejnovějších poznatků z antropologie a etnologie. Nutné je zdůraznění vedoucího postavení v rámci Oddělení pro výzkum kulturního dědictví a pozice ředitele Etnologického ústavu AV ČR, v. v. i.\n\n\n\n\n"}
{"id": "779442", "url": "https://cs.wikipedia.org/wiki?curid=779442", "title": "Bod záchrany", "text": "Bod záchrany\n\nBod záchrany (rescue point, původně nazývaný traumatologický bod) je místo v horách, lesích či jiných neobydlených oblastech označené tabulkou s unikátním kódem usnadňujícím lokalizaci v případě potřeby záchrany turisty, výskytu požáru nebo při jiné mimořádné události. Tabulka dále obsahuje telefonní čísla na tísňové linky, zpočátku tabulky obsahovaly také zeměpisné souřadnice daného bodu.\n\nPrvní traumatologické body na Šumavě byly vyznačeny v roce 2008 v rámci projektu Bezpečná Šumava. 35 bodů vyznačily v Jihočeském a Plzeňském kraji Lesy ČR, lesní závod Boubín, a to s tím, že u většiny z těchto bodů může přistát vrtulník. Šest traumatologických bodů vyznačilo v roce 2011 v městských lesích město Kašperské Hory, čímž se počet traumatologických bodů na Šumavě zvýšil na 127. \n\nOd roku 2011 se zavádějí také v Krkonoších. \n\nPřed rokem 2014 Lesy ČR vyznačily 238 traumatologických bodů na Litvínovsku, z toho u třech bodů může přistávat vrtulník. V roce 2014 vyznačily Lesy České republiky, lesní správa Buchlovice, 147 traumatologických bodů ve Chřibech. Lesy ČR v roce 2014 hodlaly využít zkušeností lesních správ z Buchlovic, Boubína a Litvínova k zavedení jednotného systému traumatologických plánů v rámci všech lesů, které spravují. V září 2016 vydaly Lesy ČR tiskovou zprávu, že od října 2016 budou žluté tabule bodů záchrany rozmístěny ve státních lesích v celé republice, a to na 2500 místech, na základě projektu zpracovávaného od roku 2014 ve spolupráci s Hasičským záchranným sborem České republiky, který eviduje všechny „body záchrany“ v zemi. Místa vytipovali lesníci, většinou jde o turistická rozcestí, lesní cyklostezky, lokality, jimiž prochází singltrek, horská sedla, pohoří nebo rozsáhlé lesy. Výroba tabulí prý stála 160 tisíc korun a není vyloučeno, že v budoucnu přibudou další. Tabulky umisťované Lesy ČR před říjnem 2016 ve státních lesích na Litvínovsku, Luhačovicku a v okolí Boubína označila mluvčí LČR v září 2016 za živelně umisťované, bez systematické evidence či jednotné grafiky.\n\nV roce 2015 byly traumatologické body vyznačeny ve Středních Brdech v rámci přípravy vojenského újezdu Brdy na zřízení a zpřístupnění chráněné krajinné oblasti Brdy.\n\nTraumatologické body jsou vyznačeny i uvnitř areálu motolské nemocnice v Praze, tam jsou nazvány „orientační bod“. \n\n23. října 2015 vydalo generální ředitelství Hasičského záchranného sboru České republiky metodickou pomůcku pro zřizování, rozmísťování a evidenci bodů záchrany na území České republiky, určenou pro vlastníky lesů. Metodický materiál konstatuje, že nebyl dohledán platný legislativní rámec k bodům záchrany a proto je materiál pouze doporučující. Pokud však má bod záchrany být zahrnut do operační dokumentace IZS, pak je stanovený postup pro vlastníka pozemku závazný.\n\nŠumavská tabulka traumatologického bodu má velikost místopisné tabulky celorepublikového systému Klubu českých turistů, tj. (15 × 35 cm). Na bílém podkladu je v horní části nápis v českém a anglickém jazyce „emergency call – tísňová volání\". V levé části jsou nouzová telefonní čísla Integrovaného záchranného systému ČR s logy jednotlivých složek. V pravé části je velmi velkým písmem uveden kód traumatologického bodu tvořený údajně dvěma písmeny, kde první písmeno označuje kraj (P = Plzeňský) a druhé písmeno oblast v rámci kraje (A = národní park Šumava) – na dokumentační fotografii je zřejmě starší tabulka, kde označení kraje chybí a kód A 13 obsahuje jen jedno písmeno), a číslem konkrétního bodu. Pod tímto kódem jsou menším písmem uvedena nouzová telefonní čísla Horské služby a Informační a strážní služby.\n\nTabulka umisťovaná Lesy České republiky před rokem 2016 uvádí unikátní kód traumatologického bodu – označení okresu a pořadové číslo (např. UH 001). Levá část tabulky obsahuje důležitá nouzová telefonní čísla zdravotnické záchranné služby (155), hasičů (150), policie (158) a tísňové linky SOS (112). Pod unikátním kódem traumatologického bodu následují jeho přesné souřadnice GPS (např. 49°06´25.5˝ N 17°13´24.8˝ E). Tabulky Lesů ČR umisťované v roce 2014 ve Chřibech měly převažující tmavozelenou barvu, nejvyýrazněji na nich byl uveden kód bodu (červeným písmem na bílém podkladu, druhým nejvýraznějším prvkem bylo zelenobílé logo Lesů ČR, zatímco telefonní čísla, souřadnice i nadpis tabulky „RESCUE POINT – OZNAČENÍ BODU ZÁCHRANY“ byly provedeny poměrně drobným bílým písmem na tmavozeleném podkladu. Tabulky umisťované Lesy ČR před říjnem 2016 ve státních lesích na Litvínovsku, Luhačovicku a v okolí Boubína podle sdělení mluvčí LČR ze září 2016 neměly jednotnou grafiku.\n\nTabulky umísťované Lesy České republiky od října 2016 jsou nepatrně menší než šumavské tabulky, mají rozměry 14 × 33 cm. Tabulky jsou z tvrzeného plastu s hliníkovým povrchem, výrazně žluté. Nejsou na nich již uvedeny souřadnice bodu záchrany. Tabulka je výrazně nadepsaná „BOD ZÁCHRANY – RESCUE POINT“. Kromě výrazně uvedených čtyř základních čísel tísňového volání (112, 150, 155, 158) je na tabulce nově drobným písmem uvedeno též telefonní číslo ředitelství Lesů České republiky (+420 956 999 111) pro případ oznámení o poškozeném bodu záchrany. Oproti dřívějším verzím přibylo dvojjazyčné vysvětlení, k čemu bod záchrany slouží a jak se používá.\n\nJednotná metodika HZS ČR z října 2015 stanoví, že unikátní kód označení bodu záchrany se skládá ze značky okresu, v němž je umístěn bod záchrany a třímístného pořadového čísla, přičemž kódy okresů jsou v některých případech pro účely metodiky upraveny. Kódy dříve zřízených bodů zůstávají v plastnosti, přičemž Národní park Šumava má kódy začínající písmenem A, Krkonošský národní park kódy začínající písmeny TK (v okrese Trutnov) nebo SK (v okrese Semily), Krušné hory kód KK, Vojenské lesy pouze číselné označení a chráněné krajinné oblasti, přírodní parky a rezervace pouze číselné označení; rovněž lesní správa Litvínov používala pouze číselná označení. \n\nPodle metodiky HZS ČR z října 2015 mají být na tabulce záchranného bodu tyto údaje:\n\nMetodika HZS ČR z října 2015 požadavky na provedení a instalaci tabulek označuje za výtah z ČSN 01 8025, což je norma pro turistické značení. Podle této metodiky je ovšem polotovarem tabulky plechový výlisek normalizovaných rozměrů 330 mm x 140 mm (zatímco Lesy ČR umisťují tabulky z tvrzeného plastu). Dále metodika stanoví žlutou podkladovou barvu a černý text, a doporučuje na tabulce reflexní prvky nebo reflexní barvu. Plechové směrovky a tabulky se smí upevňovat na živé stromy pouze s pomocí dřevěných lišt, nebo se umisťují na tzv. mrtvé dřevo (dřevěné sloupy a stavby, ploty, apod.). Obvyklé objekty pro umísťování bodů záchrany jsou sloupy, stromy, okapové svody, zábradlí, ploty, zdi, svislé skály apod., případně samostatné dřevěné nebo ocelové sloupky tam, kde jiné vhodné objekty nejsou.\n\nPodle metodiky vlastník lesa navrhne rozmístění bodů na konkrétní místa v konkrétním okrese, a to na viditelném místě a zpravidla tam, kde se nevyskytují jiné známé orientační body a zároveň tam musí být signály mobilních operátorů. Návrh předá vlastník v elektronické podobě ke konzultaci příslušném HZS kraje, který pak provede v součinnosti se základními složkami IZS definitivní výběr lokalit. V rámci projednávání zástupci základních složek IZS doplní do návrhu údaje o dostupnosti bodu záchrany (např. pěšky, na kole, vozidlo ZZS, cisterna CAS). Poté je návrh zaslán oddělení IZS MV generálního ředitelství HZS ČR, které jednotlivým bodům záchrany přiřadí identifikační kódy. Totéž oddělení pak vede evidenci seznamu bodů záchrany dle vlastníků na webových stránkách HZS ČR a o zanesení bodů do databáze informuje vlastníka lesů, resp. tabulek, a teprve poté je možné tabulky umístit v terénu. Tabulky vyrábí a umisťuje vlastník lesa podle vzoru určeného metodikou, rovněž odpovídá za jejich čitelnost, viditelnost a údržbu.\n\nV první fázi zřizování traumatologických bodů mapu traumatologických bodů v digitální podobě předávaly Lesy ČR krajským operačním střediskům Hasičského záchranného sboru. Tištěné mapy traumatologických bodů spolu s klíči od zámků závor lesních cest měla k dispozici zdravotnická záchranná služba, hasiči a Policie ČR v jednotlivých okresech. Traumatologické body jsou vyznačovány i v některých tištěných turistických mapách nebo v digitiální turistické mapě mapy.cz.\n"}
{"id": "779443", "url": "https://cs.wikipedia.org/wiki?curid=779443", "title": "Alain Touraine", "text": "Alain Touraine\n\nAlain Touraine (* 3. srpna 1925 Hermanville-sur-Mer) je francouzský sociolog. Čerpá z díla Georgese Friedmanna, Karla Marxe, Georga Gurvitche a Talcotta Parsonse. V jeho pojetí společnost není na jedincích nezávislou entitou, ani ji nelze redukovat na její funkce, ale je neustále redefinovaným výsledkem konfliktů, v nichž proti sobě stojí kolektivní aktéři - společenské třídy či sociální hnutí.\n\n\n"}
{"id": "779444", "url": "https://cs.wikipedia.org/wiki?curid=779444", "title": "U.S.C.H!", "text": "U.S.C.H!\n\nU.S.C.H! je třetí studiové album finské industrial metalové kapely Turmion Kätilöt. Bylo vydáno 11. června 2008. Singl z alba, Minä Määrään, byl vydán 21. května 2008. Skupina začala spolupracovat s labelem Raha Records.\n\n\"U.S.C.H!\" je zkratka pro \"Ultimate Synthetic Corrosion Helter-Skelter\" (Poslední syntetická překotná koroze).\n\n\n"}
{"id": "779445", "url": "https://cs.wikipedia.org/wiki?curid=779445", "title": "Papua-Nová Guinea na letních olympijských hrách", "text": "Papua-Nová Guinea na letních olympijských hrách\n\nPapua-Nová Guinea na letních olympijských hrách startuje od roku 1976. Toto je přehled účastí, medailového zisku a vlajkonošů na dané sportovní události.\n"}
{"id": "779449", "url": "https://cs.wikipedia.org/wiki?curid=779449", "title": "Australian Open 2004", "text": "Australian Open 2004\n\nAustralian Open 2004 byl 92. ročník úvodního tenisového grandslamu sezóny, konaný v rozmezí 19. ledna až 1. února. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Američané Andre Agassi a Serena Williamsová.\n\nMužskou dvouhru vyhrál druhý nasazený Švýcar Roger Federer. Jednalo se o premiérovou trofej na Australian Open a druhou na grandslamu.\n\nV ženské dvouhře triumfovala první nasazená Belgičanka Justine Heninová-Hardenneová. Získala tak celkově třetí titul na grandslamu a jediný z Australian Open.\n\nTitul v soutěži mužské čtyřhry získal obhájila francouzská dvojice Michaël Llodra a Fabrice Santoro. Ve třetím finále v řadě na Australian Open tak oba získali druhý grandslam v této soutěži.\n\nV ženské čtyřhře zvítězil nejvýše nasazený španělsko-argentinský pár Virginia Ruanová Pascualová a Paola Suárezová. Pro obě to byl premiérový titul z turnaje a celkově pátý grandslamový v této soutěži.\n\nSmíšenou čtyřhru vyhrála rusko-srbská dvojice Jelena Bovinová a Nenad Zimonjić. Pro oba se jednalo o premiérový grandslamový titul.\n\n\n Jelena Bovinová / Nenad Zimonjić vs. Martina Navrátilová / Leander Paes 6–1, 7–6\n"}
{"id": "779452", "url": "https://cs.wikipedia.org/wiki?curid=779452", "title": "Australian Open 2004 – mužská dvouhra", "text": "Australian Open 2004 – mužská dvouhra\n\nObhájce titulu Andre Agassi prohrál v semifinále s Rusem Maratem Safinem po výsledku 6–7, 6–7, 7–5, 6–1, 3–6.\n\nSoutěž vyhrál druhý nasazený Švýcar Roger Federer, když ve finále zdolal nenasazeného Marata Safina po setech 7–6, 6–4, 6–2.\n\n\n"}
{"id": "779456", "url": "https://cs.wikipedia.org/wiki?curid=779456", "title": "Paraguay na letních olympijských hrách", "text": "Paraguay na letních olympijských hrách\n\nParaguay na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "779463", "url": "https://cs.wikipedia.org/wiki?curid=779463", "title": "SS America (1940)", "text": "SS America (1940)\n\nSS America byl zaoceánský parník společnosti United States Lines. Byl postaven v letech 1938–1940 podle návrhu Williama Francise Gibbse. Během své 54 let dlouhé kariéry nesl mnoho jmen – byl znám jako SS \"America\" (celkem třikrát), USS West Point, SS Australis, SS Italis, SS Noga, SS Alferdoss a SS American Star. Nejznámější je pro svoji službu v osobní dopravě jako SS \"America\" pro United States Lines a jako SS \"Australis\" pro řeckou Chandris Line. V roce 1994 ztroskotal u Kanárských ostrovů poté, co byl vlečen remorkérem a za špatného počasí došlo k přetržení lana.\n\nKýl lodě \"America\" byl založen 22. srpna 1938 v loděnici Newport News Shipbuilding and Drydock Company v Newport News ve státě Virginia. Trup byl spuštěn na vodu 31. srpna 1939, přičemž loď pokřtila americká první dáma Eleanor Rooseveltová. Na první plavbu \"America\" vyplula 10. srpna 1940. V té době byla vlajkovou lodí United States Lines.\n\n"}
{"id": "779470", "url": "https://cs.wikipedia.org/wiki?curid=779470", "title": "Peru na letních olympijských hrách", "text": "Peru na letních olympijských hrách\n\nPeru na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "779475", "url": "https://cs.wikipedia.org/wiki?curid=779475", "title": "Peru na zimních olympijských hrách", "text": "Peru na zimních olympijských hrách\n\nPeru na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "779482", "url": "https://cs.wikipedia.org/wiki?curid=779482", "title": "Joseph McClelland", "text": "Joseph McClelland\n\nJoseph H. McClelland (někdy také Joe McClelland, * 5. dubna 1909 Ft. Collins, Colorado) byl americký fotograf. Fotografoval hodně v amerických internačních táborech, jako například relokační centrum Granada v Amache, ve státu Colorado.\n\nVystudoval žurnalistiku na koloradské univerzitě University of Missouri. Krátce po vydání \"Executive Order 9066\" v únoru 1942 byl najat společností War Relocation Authority, což byl orgán odpovědný za internaci a stěhování japonských Američanů během druhé světové války. Do Denveru přijel v červenci 1942, kde zůstal několik týdnů a pak byl přidělen do relokačního centra Amache poblíž koloradského města Granada. Zůstal tam až do 15. dubna 1945, kdy rezignoval a zaujal pozici Colorado State University.\nV Amache byl zodpovědný za dokumentaci táborové činnosti. Měl na starosti distribuci informací v rámci Centra prostřednictvím \"Granada Pioneer\" a informace, které se objevily v tisku. Jeho povinností bylo také zaznamenávat každodenní život v táboře. V Amache žil se svou manželkou, která pracovala v táboře jako učitelka.\n\nNěkolik set jeho negativů je spravováno v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n"}
{"id": "779483", "url": "https://cs.wikipedia.org/wiki?curid=779483", "title": "Rokumeikan", "text": "Rokumeikan\n\nRokumeikan (japonsky \"鹿鳴館\", v překladu do češtiny \"Pavilón jeleního troubení\") byla velká dvoupatrová budova v Tokiu, postavená v roce 1883 ve stylu francouzské renesance na návrh britského architekta Josiaha Condera. Sloužila k ubytování zahraničních návštěv a stala se kontroverzním symbolem pozápadnění Japonska v období Meidži. V roce 1941 byla zbořena.\n"}
{"id": "779484", "url": "https://cs.wikipedia.org/wiki?curid=779484", "title": "Charles Trenet", "text": "Charles Trenet\n\nCharles Trenet, rodným jménem Louis Charles Auguste Claude Trenet (18. května 1913, Narbonne – 19. února 2001, Créteil) byl francouzský zpěvák a hudební skladatel, jehož popularita ve Francii kulminovala ve 30. - 50. letech 20. století. K jeho nejslavnějším písním patří: \"Boum!\", \"La Mer\", \"Y'a d'la joie\", \"Que reste-t-il de nos amours?\", \"Ménilmontant\" či \"Douce France\". Většinu jeho hitů lze přiřadit k žánru swing. Mimo francouzský kulturní okruh je jeho nejznámější písní \"La Mer\", která má dvě anglické coververze, Bobbyho Darina v 60. letech a George Bensona v 80. letech. Byla mnohokrát užita také jako filmová hudba: ve Bertolucciho snímku \"The Dreamers\" (2003), ve filmu \"Prázdniny pana Beana\" (2007), v \"Tinker, Tailor, Soldier, Spy\" (1974), \"Le scaphandre et le papillon\" (2007) aj. Zní také na konci 460. epizody seriálu Simpsonovi (\"The Squirt and the Whale\") z roku 2010.\n\n"}
{"id": "779488", "url": "https://cs.wikipedia.org/wiki?curid=779488", "title": "Josiah Conder", "text": "Josiah Conder\n\nJosiah Conder (28. září 1852 Londýn – 21. června 1920 Tokio) byl britský architekt, který působil jako zahraniční poradce japonské vlády v období Meidži. Navrhl řadu veřejných budov v Tokiu (včetně známého a kontroverzního Rokumeikanu) a byl učitelem mnoha později významných japonských architektů. V Japonsku byl nazýván „\"otcem moderní japonské architektury\"“.\n\n"}
{"id": "779498", "url": "https://cs.wikipedia.org/wiki?curid=779498", "title": "Michel Sardou", "text": "Michel Sardou\n\nMichel Sardou (* 26. ledna 1947) je francouzský zpěvák. K jeho nejznámějším písním patří \"La Maladie d'Amour\" či \"Les Lacs du Connemara\". Jeho píseň \"Musulmanes\" se ve Francii stala roku 1987 písní roku (anketa Victoires de la Musique, francouzská obdoba Grammy). Řada jeho písní má politický náboj, kritizuje v nich například pošlapávání práv žen v islámských zemích, trest smrti či kolonialismus. Jeho syn Romain Sardou je známým spisovatelem, druhý syn Davy Sardou se stal hercem.\n\n"}
{"id": "779501", "url": "https://cs.wikipedia.org/wiki?curid=779501", "title": "Třída Long Island", "text": "Třída Long Island\n\nTřída Long Island byla první třída eskortních letadlových lodí amerického námořnictva z období druhé světové války. Postaveny byly celkem dvě jednotky – USS \"Long Island\" a HMS \"Archer\". První byla vyřazena v roce 1946, druhá už v roce 1943.\n\nPostaveny byly celkem dvě jednotky této třídy, pojmenované USS \"Long Island\" a HMS \"Archer\" a dokončené v roce 1941. Plavidla vznikla přestavbou obchodních lodí MS \"Rio de la Plata\" a MS \"Mormacmail\". Další čtyři příbuzná plavidla byla postavena, na základě upraveného projektu, jako třída \"Avenger\".\n\nPlavidla měla hladkopalubové uspořádání. Dřevěnou letovou palubu s hangárem spojoval jeden výtah. Jedna loď mohla nést až 36 letadel. Obrannou výzbroj tvořily čtyři 127mm kanóny a deset 20mm kanónů. Protiletadlová výzbroj přitom byla průběžně zesilována. Pohonný systém tvořil jeden diesel o výkonu 8500 shp. Nejvyšší rychlost dosahovala 16 uzlů.\n\nObě jednotky byly nasazeny v druhé světové válce. Žádná nebyla ztracena.\n\n"}
{"id": "779502", "url": "https://cs.wikipedia.org/wiki?curid=779502", "title": "Australian Open 2004 – ženská dvouhra", "text": "Australian Open 2004 – ženská dvouhra\n\nObhájkyně titulu Američanka Serena Williamsová nestartovala pro poranění levého kolene.\n\nSoutěž vyhrála první nasazená Belgičanka Justine Heninová-Hardenneová, která v boji o titul zdolala turnajovou dvojku a krajanku Kim Clijstersovou po setech 6–3, 4–6, 6–3.\n\n\n"}
{"id": "779504", "url": "https://cs.wikipedia.org/wiki?curid=779504", "title": "Seznam nejvyšších budov v Ostravě", "text": "Seznam nejvyšších budov v Ostravě\n\nSeznam nejvyšších budov v Ostravě je seřazen podle výšky.\n\n"}
{"id": "779511", "url": "https://cs.wikipedia.org/wiki?curid=779511", "title": "Jan Blesík", "text": "Jan Blesík\n\nP. Jan Blesík (23. června 1909, Uherské Hradiště – červen 1985, Praha) byl římskokatolický kněz, redemptorista a spisovatel.\n\nPo roce 1945 žil v klášterní komunitě v Praze. Patřil mezi deset nejznámějších řeholníků v českých zemích, kteří byli v roce 1950 zatčeni a odsouzeni v následujícím monstrprocesu Machalka a spol. Zatčení a odsouzení významných představitelů řeholních společenství bylo přípravou na tzv. Akci K, tedy likvidaci klášterů. Samotný soud se konal jen tři týdny po zatčení řeholníků. Jan Blesík byl odsouzen na 15 let vězení, propuštěn byl v roce 1960 a dožil v Praze v soukromí. Vypomáhal u kostela svatého Kajetána. Je pohřben na Vyšehradě. \n\nSpojoval v sobě obrovský smysl pro humor s hlubokým duchovním vhledem do lidské duše. Jeho charisma by se dalo nazvat kardiognozí. \"V koncentráku, když náhodou někde míjel ty největší grázly, vždy je zdravil. Když se jeho kamarádi divili, co to dělá, odpovídal: Já nezdravím je, ale jejich anděla strážného...\"\n\n\n\n"}
{"id": "779512", "url": "https://cs.wikipedia.org/wiki?curid=779512", "title": "Kyselka (rozcestník)", "text": "Kyselka (rozcestník)\n\nKyselka je české slovo označující vodu s přirozeným obsahem kysličníku uhličitého:\n\n\n\n\nviz článek Kyselka (příjmení)\n\nbývalý rod \"Acetosella\", viz článek Rdesnovité\n"}
{"id": "779527", "url": "https://cs.wikipedia.org/wiki?curid=779527", "title": "Postupka", "text": "Postupka\n\nPostupka je kombinace karet v karetních a obdobných hrách, složená z karet hodnotou po sobě bezprostředně následujících. Uplatňuje se buď pro možnost „vykládání\" karet na stůl, když je cílem hry zbavit se karet z držení (z „ruky\"), anebo naopak pro zhodnocení držené sady karet na konci hry v pokerových hrách, kdy naopak je cílem mít co nejhodnotnější sestavu.\n\nChybějící karta v řadě hodnot u některých her může být zastoupena zvláštní kartou žolíkem, který nepatří do základní sady karet a stojí mimo její systém hodnot a barev.\n\nPostupka může být jednobarevná (všechny hodnoty v ní jsou jedné barvy) nebo vícebarevná - zpravidla pak na barvách karet nezáleží.\n\nObdobně se sestavují karty pro vykládání na stůl nebo ke zhodnocení do skupin stejných hodnot - dvojic, trojic nebo čtveřic.\n\n"}
{"id": "779528", "url": "https://cs.wikipedia.org/wiki?curid=779528", "title": "Portoriko na letních olympijských hrách", "text": "Portoriko na letních olympijských hrách\n\nPortoriko na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "779536", "url": "https://cs.wikipedia.org/wiki?curid=779536", "title": "Portoriko na zimních olympijských hrách", "text": "Portoriko na zimních olympijských hrách\n\nPortoriko na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779539", "url": "https://cs.wikipedia.org/wiki?curid=779539", "title": "Teritorium (rozcestník)", "text": "Teritorium (rozcestník)\n\nTeritorium může označovat:\n\n\n"}
{"id": "779543", "url": "https://cs.wikipedia.org/wiki?curid=779543", "title": "Kanton Maurepas", "text": "Kanton Maurepas\n\nCanton de Maurepas je francouzský kanton v departementu Yvelines v regionu Île-de-France. Jeho střediskem je město Maurepas, asi 30 km západojihozápadně od centra Paříže.\n"}
{"id": "779555", "url": "https://cs.wikipedia.org/wiki?curid=779555", "title": "Zápotocký", "text": "Zápotocký\n\nPříjmení Zápotocký nosily tyto osobnosti:\n\n"}
{"id": "779564", "url": "https://cs.wikipedia.org/wiki?curid=779564", "title": "Antonín Václavík (etnograf)", "text": "Antonín Václavík (etnograf)\n\nAntonín Václavík (12. července 1891, Pozlovice – 4. prosince 1959, Brno) byl český etnograf a folklorista. Jeho odkaz spočívá kromě zachování lidových zvyků zejména v moderním pojetí muzejních sbírek spojujících přístup vědecký s nadčasovým vizuálním ztvárněním.\n\nNarodil se v zemědělské rodině Josefa Václavíka jako nejmladší ze sedmi dětí. Jako jediný mohl v chudé rodině studovat. Maturitu složil v roce 1912 na reálném gymnáziu v Uherském Brodě a poté rok studoval v Praze na obchodní akademii. Později již při zaměstnání si doplnil maturitu na klasickém gymnáziu ve Skalici na Slovensku. Před první světovou válkou pracoval jako úředník v Sázavských sklárnách. Za války nastoupil na vojenskou službu, ale ze zdravotních důvodů byl v roce 1916 poslán na léčení do Luhačovic.\n\nEtnografickému sběru se věnoval od mládí a pokračoval po návratu do Luhačovic spolu s bratrem Františkem. Zaměřovali se zejména na oblast Luhačovského Zálesí. 28. července 1918 bylo v Luhačovicích otevřeno muzeum v zámečku nad lázeňskou kolonádou s názvem Prozatímní muzeum Slováckého Zálesí, kde vykonával funkci správce. 12. srpna 1918 byla založena Muzejní společnost v Luhačovicích, jejíž byl duší. Ta pokračovala ve sběratelské činnosti bratří Václavíků, díky penězům z veřejných fondů rozšiřovala sbírky a také rozvíjela propagační a osvětovou činnost. Jejími spoluzakladateli byli ředitel lázní Václav Zajíc, lázeňský lékař Arnold Kučera, řídící učitel a kronikář Jakub Balhar, učitelé Jan Zatloukal, Josef Krystýnek a Joža Šimanová. Antonín Václavík se také zasadil o pozvání malíře Františka Hlavici, aby kresbou a malbou dokumentoval mizející lidové tradice; později se téhož účastnili i malíř Ferdiš Duša a architekt František Faulhamr. K zápisu lidových písní oslovil zase Josefa Černíka. Antonín Václavík literárně zpracoval své více než dvacetileté dílo a v roce 1930 vydal rozsáhlou monografii \"Luhačovské Zálesí\". Na 672 stranách textu pojednává o tradicích, lidových zvycích, umění, ale i demografických a hospodářských aspektech, vzdělávání, péči o zdraví a podobně. Text doplnilo 800 ilustrací, krom výše uvedených autorů také např. Joži Uprky či Františka Pečinky. Problematické bylo načasování vydání v době hospodářské krize i navýšení rozpočtu na vydání knihy, což vedlo ke sporům, které se v roce 1937 dostaly k soudu. Naštěstí na podzim roku 1938 byla odvrácena hrozba exekuce sbírek muzea.\nPo vzniku Československa mu byla nabídnuta účast na záchraně lidových tradic na Slovensku. Od roku 1919 zde působil jako zaměstnanec ministerstva školství a národní osvěty a v letech 1934 až 1938 jako vrchní ministerský komisař. Z této doby pochází jeho monografie \"Podunajská dědina v Československu\" (1925). Podílel se na zřízení národopisných sbírek muzeí v Rimavské Sobotě, Piešťanech, Skalici, Turč. sv. Martině, Bratislavě, ale i Uherském Brodě. Účastnil se třídění národopisných sbírek Pražského hradu a od roku 1922 spolupracoval s národopisným odborem spolku Vesna v Brně.\nV roce 1939 se vrátil na Moravu, za války působil jako odborný pracovník Slováckého muzea v Uherském Hradišti a třídil zdejší sbírky, ale také sbírky ve Vizovicích, Holešově, Rožnově a reinstaloval expozici Muzea luhačovského Zálesí do nových prostor.\nPo druhé světové válce pokračoval v publikační a pedagogické činnosti (Volkskunst und Gewebe 1956, Výroční obyčeje a lidové umění, vydáno posmrtně). V této fázi do jeho práce zasahovala výrazně aktivita komunistických ideologií.\nJeho odkaz spočívá kromě zachování zvyků zejména v moderním pojetí sbírek spojujících přístup vědecký s nadčasovým vizuálním ztvárněním.\n\n"}
{"id": "779566", "url": "https://cs.wikipedia.org/wiki?curid=779566", "title": "Síň slávy IAAF", "text": "Síň slávy IAAF\n\nSíň slávy IAAF (: \"IAAF Hall of Fame\") je síň slávy věnovaná historii atletiky. Založena byla roku 2012 Mezinárodní asociací atletických federací (IAAF) v rámci oslav 100. výročí od jejího založení. V síni slávy je celkem zastoupeno 36 atletů.\n\nAby mohl být atlet zařazen do síně slávy, musí vyhrát alespoň dvě zlaté medaile buď na olympijských hrách nebo na mistrovství světa v atletice, překonat alespoň jeden světový rekord a být alespoň deset let neaktivní.\n\nV prvním roce udílení tohoto ocenění bylo rozhodnuto uvést do síně slávy 24 sportovců. K výběru prvních 12 došlo k 8. březnu 2012, dalších 12 následovalo v průběhu roku 2012. V říjnu se posledními dvěma členkami staly někdejší výškařky Jolanda Balaşová a Stefka Kostadinovová. V roce 2013 bylo uvedeno dalších 12 sportovců.\n\nZatím se v Síni slávy nachází 36 sportovců, z čehož je 10 Američanů, 5 Sovětů (z nichž Bubka po rozpadu SSSR reprezentoval nadále Ukrajinu), a po dvou Finech, Australanech a Britech; ostatní státy jsou zastoupeny maximálně jedním sportovcem. Je zde 23 mužů a 13 žen. V disciplínách vede běh (23 sportovců) následovaný skokem vysokým a vícebojem (3 sportovci) a skokem dalekým, vrhem koulí a trojskokem (2 sportovci). Skok o tyči, trojskok, chůze, hod oštěpem, vrh kladivem a hod diskem jsou zastoupeny jednou.\n\n"}
{"id": "779567", "url": "https://cs.wikipedia.org/wiki?curid=779567", "title": "Selenid stříbrný", "text": "Selenid stříbrný\n\nSelenid stříbrný je anorganická sloučenina se vzorcem AgSe. V přírodě se vyskytuje jako minerál naumannit, což je poměrně vzácný minerál stříbra, nicméně stal se uznaným jako důležitá sloučenina stříbra v některých rudách stříbra s nízkým obsahem síry v dolech v Nevadě.\n\nSelenid stříbrný vzniká při reakci sloučenin selenu, například seleničitanu sodného (NaSeO), který je jednou z aktivních přísad, ve virážování. NaSeO je zdrojem selenidových aniontů, které reagují se stříbrem.\nAgSe se obvykle vyskytuje v kosočtverečné β modifikaci (prostorová grupa P222, No. 19), ovšem při teplotách nad 130 °C se přeměňuje na\nkrychlovou α modifikaci (prostorová grupa Im-3m, No. 229, Pearsonův symbol cl20).\n"}
{"id": "779573", "url": "https://cs.wikipedia.org/wiki?curid=779573", "title": "Pákistán na letních olympijských hrách", "text": "Pákistán na letních olympijských hrách\n\nPákistán na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "779577", "url": "https://cs.wikipedia.org/wiki?curid=779577", "title": "Pákistán na zimních olympijských hrách", "text": "Pákistán na zimních olympijských hrách\n\nPákistán na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "779580", "url": "https://cs.wikipedia.org/wiki?curid=779580", "title": "Generál Butt Naked", "text": "Generál Butt Naked\n\nJoshua Milton Blahyi (* 30. září 1971), lépe známý pod svým válečným jménem (de guerre name) General Butt Naked, je bývalým vůdcem za liberijského warlorda Roosevelta Johnsona v první liberijské občanské válce. Byl znám svými krutými, neúprosnými, násilnými a výstřednými činy z 1. poloviny 90. let, včetně vraždění dětí, lidských obětí a kanibalismu (pojídání srdcí nevinných dětí). Původně byl kmenovým knězem, ale v roce 1997, po skončení liberijské války konvertoval na křesťanství a stal se kazatelem, s tím, že vyjádřil lítost nad svými činy. V současnosti je prezidentem společnosti \"End Time Train Evangelistic Ministries Inc.\".\n\n"}
{"id": "779581", "url": "https://cs.wikipedia.org/wiki?curid=779581", "title": "Das Modell", "text": "Das Modell\n\nDas Modell (česky \"Modelka\") je singl německé industrial metalové skupiny Rammstein. Vyšel 23. listopadu 1997. Jedná se o cover verzi singlu \"Das Model\" skupiny Kraftwerk.\n\nK písni byl natočen videoklip, ten se však členům skupiny nelíbil, a tak zůstal nedostupný. Na počátku skladby promlouvá francouzská střihačka Mathilde Bonnefoy: \"\"Mesdames et messieurs, nous avons l'honneur ce soir, de vous présenter la nouvelle collection de Rammstein\"\", zřejmě narážka na prezentace oděvních kolekcí. Následně je slyšet klapot podpatků po přehlídkovém molu. Náhle modelka zakopne a padá na zem, doprovázená posměchem diváků a začínají kytarové riffy.\n\nPíseň byla hrána na živo jen jednou, 23. října 1998 v St. Louis v rámci Family Values Tour. Druhý song Kokain byl také hrán jen dvakrát nebo třikrát. Klávesista Flake Lorenz navíc uvedl, že bylo těžké tyto písně prosadit do živého vystoupení.\n\n\n"}
{"id": "779583", "url": "https://cs.wikipedia.org/wiki?curid=779583", "title": "Rosický", "text": "Rosický\n\nPříjmení Rosický nosí více osobností:\n"}
{"id": "779585", "url": "https://cs.wikipedia.org/wiki?curid=779585", "title": "Svatý Václav (film)", "text": "Svatý Václav (film)\n\nSvatý Václav je český němý černobílý film z roku 1930. Představuje první snímek o svatém Václavovi. Natočen byl na přelomu let 1929/1930 při příležitosti svatováclavského milénia, jeho premiéra proběhla 4. dubna 1930, kdy již byly v Československu uváděny první zvukové filmy. Titulní roli vytvořil Zdeněk Štěpánek. Režisér Jan Stanislav Kolár natočil výpravný historický obraz, jenž byl nejnákladnějším snímkem, u nás dosud vyrobeným. Na strahovské plání byly postaveny rozsáhlé exteriérové stavby obou knížecích hradů, zalidněné při natáčení tisícihlavým komparsem. Na vysoké úrovni obrazu se podíleli kameramani Otto a Heller, Karel Kopřiva, Jan Stallich a Václav Vích. Němá verze byla doprovázena živou filmovou hudbou skladatelů Oskara Nedbala a Jaroslava Křičky, při premiéře ji hrál čtyřicetičlenný orchestr řízený dirigentem Janem Elsnicem. Koncem roku 1930 byla vytvořena ozvučená verze filmu s nahranou hudbou a film byl znovu uveden do kin. V roce 2009 objevil muzikolog Viktor Velek v archivu Katedrály svatého Víta, Václava a Vojtěcha neúplný a neuspořádaný notový materiál k původní hudbě, která byla 80 let považována za ztracenou. Partituru nově zrekonstruoval dirigent a skladatel Jan Kučera, 28. září 2010 ji v obnovené premiéře provedl se Symfonickým orchestrem Českého rozhlasu a následně natočil na DVD.\n\nV historickém kontextu československé i české kinematografie šlo o první pokus natočit historický velkofilm na nějaké závažné společenské téma. Film měl ve své době velkou publicitu, mimo jiné také proto, že peníze na jeho výrobu byly získány výhradně z veřejné sbírky - šlo tedy fakticky o nekomerční záležitost, v té době velmi ojedinělou a poměrně unikátní. Na stavbu dřevěných staveb v exteriéru tehdy také zcela netypicky a ojediněle přispěl i československý stát, na 40 vagónů dřeva tehdy věnoval 1 milión československých korun. Tehdy šlo, mimo jiné, také o to, že v roce 1929 proběhly velké státní oslavy svatováclavského milénia, za účasti prezidenta republiky T.G. Masaryka, neboť datum 28. září 929 bylo tehdy považováno za datum úmrtí knížete Václava.\n\n\n"}
{"id": "779604", "url": "https://cs.wikipedia.org/wiki?curid=779604", "title": "Joseph Kony", "text": "Joseph Kony\n\nJoseph Kony (* 1961) je vůdce ugandské partyzánské skupiny Boží armáda odporu (LRA), která se násilně snaží nastolit teokratický režim založený na Desateru. LRA je známá pro činy páchané proti civilistům, např. vraždy, mrzačení, znásilnění a snad i kanibalismus.\n\nLRA vešla pod vedení Konyho ve známost pro zločiny proti obyvatelům několika zemí, mezi nimi severní Uganda, Demokratická republika Kongo, Jižní Súdán, Súdán a v posledních letech především Středoafrická republika. Podle odhadů bylo 66 000 dětí touto skupinou uneseno a donuceno k boji. Počet mrtvých se odhaduje na 100 až 140 tisíc, odhad však nelze ověřit. Od počátku nepokojů v roce 1986 bylo přes 2 miliony lidí donuceno opustit svoje domovy. V roce 2005 byl Kony Mezinárodním trestním soudem v Haagu obžalován z válečných zločinů, ale zatím nebyl dopaden. Naposledy byl viděn ve Středoafrické republice, předpokládá se, že Armáda božího odporu již na území Ugandy neoperuje. Někteří varují, že se možná pokouší v bezpečí nefungující Středoafrické republiky nachytat a vytrénovat nové vojáky a připravit novou invazi do Ugandy.\n\nDo povědomí široké veřejnosti napříč světem se Joseph Kony dostal po spuštění kampaně na jeho dopadení na jaře 2012, která nese název Kony 2012. Jejím epicentrem je krátký emočně laděný dokument. Autorem je humanitární organizace Invisible children. Kampaň se velice rychle rozšířila po sociální síti Facebook a o jejím průběhu začala informovat i seriózní média. Někteří kampaň Kony 2012 kritizují jako pokus o ospravedlnění invaze do Ugandy, jiní tyto teorie rozporují. Jako argument bylo předkládáno především nevyjasněné financování Invisible children.\n\nJoseph Kony se narodil do rodiny farmáře roku 1961 ve vesnici Odek na severu Ugandy. Se sourozenci měl vztahy dobré, ale při hádkách se uchyloval k fyzickému násilí. Jeho otec byl katechetou katolické církve a matka byla anglikánka. Kony byl po několik let ministrantem, po 15. roce však přestal do kostela docházet. Jako teenager byl v učení šamanismu pod vedením svého staršího bratra, Jamie Browa, a po jeho smrti převzal jeho místo. Střední školu nevystudoval.\n\nKony poprvé vešel ve známost v lednu 1986 jako vůdce jednoho z mnoha premilenialistických hnutí, které vznikla v oblasti Ačoli při rozšíření Hnutí Ducha svatého pod vedením Alice Auma (známá také jako Lakwena). Uvažuje se, že Kony je její příbuzný.\nZtráta jejich vlivu po svržení prezidenta Ačoli Tita Okella Yoweri Musevenim jeho Armádou národního odporu (ANO) během Ugandské občanské války (1981–1986) vyvolala nevoli mezi obyvateli Ačoli, což vyneslo Josephu Konymu popularitu. \n\n"}
{"id": "779609", "url": "https://cs.wikipedia.org/wiki?curid=779609", "title": "Australian Open 2004 – mužská čtyřhra", "text": "Australian Open 2004 – mužská čtyřhra\n\nTitul v mužské čtyřhře získali francouzští obhájci trofeje a turnajové pětky Michaël Llodra a Fabrice Santoro, kteří ve finále zdolali první nasazenou dvojici dvojčat Boba a Mika Bryanových po setech 7–6, 6–3.\n\n\n"}
{"id": "779616", "url": "https://cs.wikipedia.org/wiki?curid=779616", "title": "Josef Klaus (kněz)", "text": "Josef Klaus (kněz)\n\nJosef Klaus (16. listopadu 1690 Teplice – 24. listopadu 1754 Litoměřice) byl český římskokatolický duchovní, městský děkan v Teplicích a kanovník katedrální kapituly u sv. Štěpána v Litoměřicích.\n\nSyn teplického měšťana Tobiáše Klause se stal knězem. V roce 1726 byl instalován za městského děkana v Teplicích. Zemřel v jako kanovník katedrální kapituly sv. Štěpána v Litoměřicích. Zdroj z roku 1833 je řadí mezi nejvýznamnější teplické rodáky.\n\n\n\n"}
{"id": "779619", "url": "https://cs.wikipedia.org/wiki?curid=779619", "title": "André Abbal", "text": "André Abbal\n\nAndré Abbal (16. listopadu 1876, Moissac – 20. června 1953, Carbonne) byl francouzský sochař.\n\nPotomek kameníků z Montechu, studoval na École supérieure des beaux-arts de Toulouse a poté pracoval v ateliérech Falguièra a Merciého.\n\nVytvořil památníky v Lafrançaise, Canchy a Toulouse.\n\nV roce 1972 bylo v prostorách v Carbonne, kde sochař pracoval, zřízeno muzeum. V roce 1992 reorganizovala celou plochu jeho dcera, Anne-Marie Abbalová.\n\n"}
{"id": "779620", "url": "https://cs.wikipedia.org/wiki?curid=779620", "title": "Lukna (přítok Merkysu)", "text": "Lukna (přítok Merkysu)\n\nLukna je říčka 2. řádu na jihovýchodě Litvy v okrese Trakai (Vilniuský kraj), pravý přítok řeky Merkys. Na horním toku, až do jezera Karvys, kterým protéká, se nazývá Medrynia. Pramení 2 km na jihovýchod od města Senieji Trakai pod názvem Medrynia. Teče zpočátku 1 km na jihojihovýchod, potom se stáčí na západ, u vsi Zinkiškės na jih, u obce Senasis Tarpupis se stáčí k západu a protéká jezerem Karvys, za kterým již pod názvem Lukna pokračuje na západ, protéká jezery Karvys, Veršiukas (4,1 ha), Lukna (38 ha), ze kterého vytéká a pokračuje směrem jižním až ke vsi Bakeriškės, kde se stáčí k východu, potom k jihovýchodu až k městečku Paluknys, kde tvoří k západu vypoulý oblouk (teče k jihozápadu, k jihu, jihovýchodu) a poslední 2,5 km až do soutoku teče k jihu. Vlévá se do řeky Merkys 3,5 km na jihovýchod od vsi Madžiūnai, 8 km na západ od města Baltoji Vokė jako jeho pravý přítok, 109,0 km od jeho ústí do Němenu. Střední tok protéká mezi lesy Šklėrių miškas (západní břeh) a Gojaus miškas (východní), dolní tok mezi lesy Rūdiškių miškas (západní) a Mikailiškių miškas (východní). Průměrný spád je 70 cm/km. \n\n\n"}
{"id": "779640", "url": "https://cs.wikipedia.org/wiki?curid=779640", "title": "Farní sbor Slezské církve evangelické augsburského vyznání v Komorní Lhotce", "text": "Farní sbor Slezské církve evangelické augsburského vyznání v Komorní Lhotce\n\nFarní sbor Slezské církve evangelické augsburského vyznání v Komorní Lhotce je sborem Slezské církve evangelické augsburského vyznání v Komorní Lhotce. Sbor spadá pod Frýdecký seniorát.\n\n\n\n\n"}
{"id": "779642", "url": "https://cs.wikipedia.org/wiki?curid=779642", "title": "Lenka Zahradnická", "text": "Lenka Zahradnická\n\nLenka Zahradnická (* 1. červen 1985 Praha) je česká herečka.\n\nVystudovala gymnázium. V současnosti studuje na pražském DAMU obor \"Činoherního herectví\" a účinkuje v pražském divadle DISK.\n\nJejím přítelem byl zpěvák Tomáš Klus.\n\n\n"}
{"id": "779656", "url": "https://cs.wikipedia.org/wiki?curid=779656", "title": "Dějiny firmy Baťa v Uherském Hradišti", "text": "Dějiny firmy Baťa v Uherském Hradišti\n\nZačátek působení firmy Baťa v Uherském Hradišti se datuje do roku 1886, kdy se Antonín Baťa starší po smrti své první ženy Anny přestěhoval z městečka Zlína do města Uherského Hradiště. Žil nejprve v domě obuvníka Miškéře č. p. 144 na Františkánské ulici, později si pořídil dům č. p. 2 na předměstí ve čtvrti Rybárny za řekou Moravou, kde žili ševci. Zde založil svůj podnik \"Anton Bata, erste wallachische Hunya & Filzschuhe – Erzeugung\".\n\nBaťova dílna se s postupem času rozrůstala a zahrnovala později několik domů, každý se specializovanou výrobou. Jeho \"manufaktura\" byla často navštěvována jak představiteli města tak i jinými ševci, kupř. obuvník Adolf Wolf, který si později otevřel vlastní továrnu v Prostějově. Baťova dílna sídlila v č. p. 109, kde byla štěpárna, v č. p. 108 zde byla střihárna a v č. p. 2, kde byla dílna tovaryšů. Pracovní doba byla od 7:00 do 20:00 a v dílnách se zpívalo a byly vybaveny od počátku stroji: 3 prošívací stroje Ringschiefer a šlapací šicí stroje Singer - 8 kusů - na počátku historie dílny. Výdělek zaměstnanců (kupř. 14letá šička) činil 7 rýnských týdně. Antonín Baťa st. zde vynalezl svůj patentovaný celoplechový držák polotovarů. V č. p. 1 měla Baťova rodina svůj byt.\n\nStarší syn Antonín Baťa dohlížel na provoz a druhý syn Tomáš Baťa (třetí dítě Antonína Bati staršího) se staral o prodej na trzích v okolních regionech a později i v Praze. Později paletu výrobků rozšířili o nové druhy, kupř. otevřené střevíce tzv. mikáda.\n\nNa výrobu v této Baťově dílně měl velký vliv také mohutný požár města 17. dubna 1894, který překazil realizaci velké zakázky pro Budapešť, ale i přesto se firma vzpamatovala. Bankrot firmy Koditsch & Co. ve Vídni však znamenal pro Baťovu dílnu konec. Jelikož si Antonín Baťa starší neověřoval při obchodování s firmou Koditsch & Co. její solventnost, podepsal její směnku bez vědomí svého syna Antonína na 20 000 zlatých. Po požadavcích věřitelů, zbyl tedy ze 4 domů v Rybárnách pouze jeden, dům č. p. 2. Baťova dílna v UH byla definitivně zrušena roku 1907 jeho ženou Ludmilou Baťovou. \n\nSynové Antonín Baťa a Tomáš Baťa se v dílně vyučili a poté se osamostatnili. Založili si v roce 1894 ve Zlíně (na náměstí v domě č. p. 6) spolu se svojí sestrou Annou vlastnili firmu \"Antonín Baťa, výroba obuvi\" a od srpna 1900 již \"T. & A. Baťa\". Od otce kromě kapitálu 800 zlatých, které jim vyplatil z věna jejich matky, a zkušeností získali také několik strojů. V Uherském Hradišti se také narodil druhý pokračovatel v industriálním díle Tomáše Bati, jeho nevlastní bratr, Jan Antonín Baťa. Ten byl v roce 2007 soudem očištěn od kolaborace s nacisty ve všech bodech poválečné obžaloby. Obchodní akademii v UH ve 30. letech studoval syn Tomáše Bati Tomáš Jan Baťa, který se narodil v Praze. Studoval také ve Švýcarsku a v Anglii. Po roce 1989 byl v Česku uváděn jako Tomáš Baťa Jr. či Thomas John Bata. \n\nVe 30. letech 20. století měla firma Baťa prodejnu v Prostřední ulici, dodnes tam sídlí obchod obuvi. S firmou Baťa a s velkou hospodářskou krizí souvisí také stavba technicky unikátního Baťova kanálu v sousedství Starého Města a Rybáren. Od 1. září roku 2009 je zastoupena v Uherském Hradišti také Univerzita Tomáše Bati. 20. ledna 2006 navštívil město Tomáš Baťa ml. a posadil se mimo jiné také do lavice na obchodní akademii.\n\n"}
{"id": "779657", "url": "https://cs.wikipedia.org/wiki?curid=779657", "title": "Divadlo DISK", "text": "Divadlo DISK\n\nDivadlo DISK (zkratka názvu: DIvadelní Studio Konzervatoře) je pražské divadlo, které sídlí v Karlově ulici 26 na Praze 1 v budově DAMU. Představuje součást Divadelní fakulty Akademie múzických umění v Praze. Účinkují zde studenti Katedry činoherního divadla (KČD) a studenti Katedry alternativního a loutkového divadla (KALD).\n\nDivadlo vzniklo v roce 1945 jako stálá školní scéna pro veřejná absolventská představení studentů dramatického oddělení Státní konzervatoře v Praze. Jeho původním sídlem byl sál Unitarie v Karlově ulici č. 8 na Starém Městě.\n\nKdyž v roce 1946 vznikla Akademie múzických umění v Praze, stal se DISK její součástí. Do roku 1993 působilo divadlo stále v budově Unitarie (dnes divadlo Ta Fantastika), pak však museli studenti tento prostor opustit. Pod hlavičkou DISKu byla absolventská představení uváděna na různých místech Prahy – v Divadle v Řeznické, v Rubínu, v Divadle v Celetné a jinde. Pohostinství Divadla v Celetné využíval DISK až do roku 1999, postupně však uměleckým a pedagogickým požadavkům přestal prostor vyhovovat. Proto začalo v atriu budovy DAMU vznikat nové divadlo podle návrhu architektů Karla Hubáčka a Jiřího Hakulína. Slavnostní otevření proběhlo v únoru 1999. Nový DISK je studiový prostor s kapacitou asi 130 diváků, kde lze vytvářet nejrozmanitější divadelní i jiné kulturní produkce.\n\nVedle DISKu existuje při DAMU ještě malá scéna – studiový prostor \"\"Řetízek\"\", který vznikl v roce 1996 v zadním traktu budovy (do Řetězové ulice), kde DISK před vznikem nového divadelního prostoru také vystupoval.\n\nV divadle DISK nastudovávají a pravidelně hrají svá představení studenti herectví, scénografie, režie, dramaturgie a produkce DAMU. K tomu jim slouží profesionální zázemí provozních zaměstnanců (provoz, propagace, výroba).\n\nMezi další scény tohoto druhu v ČR patří především studio Marta na brněnské JAMU. Dále pak také Divadlo Na Rejdišti Pražské konzervatoře.\n\n"}
{"id": "779660", "url": "https://cs.wikipedia.org/wiki?curid=779660", "title": "Primo Carnera", "text": "Primo Carnera\n\nPrimo Carnera (26. října 1906, Sequals – 29. června 1967, Sequals) byl italský boxer, mistr světa v supertěžké váze z let 1933 a 1934, v roce 1933 navíc získal titul mistra Evropy a v letech 1933-1935 byl italským šampiónem. Měl přezdívku \"kráčející hora\" - v době, kdy v Itálii byla průměrná výška 165 cm, měl Carnera 197 cm a 129 kg. Už při narození vážil 8 kg.\n\nJe historicky nejúspěšnějším boxerem v počtu KO, když ze 103 zápasů vyhrál 89, z toho v 72 případech soupeře knockoutoval.\n\nJeště jako teenager emigroval k příbuzným do Francie, kde zpočátku pracoval jako tesař. V roce 1925 v místě jeho bydliště nedaleko Le Mans zastavil cirkus, jehož majitel si všimnul Carnerovy postavy a zaměstnal jej jako zápasníka. Jednoho dne s cirkusem zastavil ve městě Arcachon, kde Carneru zaregistroval Paul Journée, bývalý francouzský boxerský šampión, který jej následně začal trénovat a pak i doporučil manažeru Leonu See, který jej dostal do světa profesionálního boxu.\n\nCarnera debutoval v Paříži 12. září 1928, kdy na KO porazil Leona Sebilo a vyhrál také následujících šest zápasů. Nejvíce se proslavil zápasy s Baskem Paulino Uzcudunem, Němcem Ernie Schaafem a Američanem Maxem Baerem. Pro zápas s Uzcudunem mu byly boxerskou federací nařízeny menší rukavice, ale Carnera zápas přesto vyhrál. Schaafa porazil na KO a ten následně v nemocnici utrženým zraněním podlehl. V zápase s Baerem v roce 1934 si během prvního kola vymknul kotník, nicméně pokračoval v zápase a na technický knockout prohrál až na konci 11. kola. Následující dva měsíce léčil zraněný kotník a s Baerem se chtěl utkat znovu, to mu ale neumožnil jeho manažer.\n\nV kariéře boxera pokračoval až do roku 1937, kdy se vrátil k zápasu a v roce 1946 v ringu skončil definitivně.\n\nV květnu 1967 se vrátil do rodného Sequals, kde 29. června 1967 zemřel.\n"}
{"id": "779661", "url": "https://cs.wikipedia.org/wiki?curid=779661", "title": "Pokladník v bance", "text": "Pokladník v bance\n\nPokladník v bance je přepážkový pracovník banky, který zajišťuje hotovostní peněžní vyrovnání se zákazníky. Zajišťuje příjem i výdej hotovosti a cenin, na základě vystavených dokladů. Za hotovost a ceniny, které převzal oproti potvrzení, je vždy hmotně odpovědný.\n\nMezi základní náplň práce pokladníka patří přijímání vkladů peněz a cenin na účty klientů, činnosti směnárenské, mezi něž patří nákup deviz a valut a jejich okamžité proplácení v tuzemské měně i prodej valut a případně deviz za tuzemskou měnu. K dalším činnostem patří výměny hotovosti podle zákazníkem požadovaných nominálních hodnot platidel a výplata hotovostí na základě platných výplatních dokladů jako jsou šeky, výběrní lístky a poukázky.\n\nPro zdárný výkon profese je nezbytná dokonalá znalost přijímaných měnových platidel i cenin, a jejich ochranných prvků. Nutná je i znalost příslušných právních předpisů, které upravují měnovou, peněžní a šekovou oblast.\n\nVyžaduje určitou hbitost při počítání a manipulací s hotovostí. Pokladník musí udržovat hladinu hotovosti na pokladně v souladu s platnými předpisy banky. Nedostatečnou hotovost musí dotovat, nadbytečnou naopak odvádět. Pro všechny transakce, které mění stav hotovosti na pokladně pokladník shromažďuje příslušné doklady, které zúčtovává a zároveň na jejich podkladě provádí finanční vyrovnání s klientem. O stavu hotovosti po uzavření pokladny vede pokladní knihy a při uzávěrce pokladny kontroluje souhlasnost fyzického stavu hotovostí se stavem minulým po proúčtování všech přijatých dokladů.\n"}
{"id": "779662", "url": "https://cs.wikipedia.org/wiki?curid=779662", "title": "Lavočkin La-11", "text": "Lavočkin La-11\n\nLavočkin La-11 (v kódu NATO Fang) byl sovětský celokovový jednomístný jednomotorový pístový stíhací letoun vyráběný po druhé světové válce. Bojově byl užit za čínské občanské války a v korejské válce. V Číně byl vyřazen roku 1966.\n\nLa-11 byl pokračovatelem typu La-9. Vývojem z tohoto základního vzoru vznikl v závodě č. 301 upravený prototyp La 134 zalétaný v květnu 1947 pilotem A. G. Kočetkovem. Oproti La-9 měl větší zásobu oleje a paliva pro zvětšení doletu, ale měl sníženou výzbroj na tři synchronizované kanóny NS-23 ráže 23 mm. Další odlišností byl ve spodní části přepracovaný kryt motoru, kam se přestěhoval chladič oleje.\n\nSouběžně s prototypem 134 byl připraven i La 134d (někdy též La-9M), který měl na každém konci křídla pevně instalované přídavné nádrže a mohl tak nést dalších 275 litrů paliva. Zvýšení hmotnosti mělo vliv na namáhání podvozku, jehož hlavní nohy byly osazeny vysokotlakými pneumatikami o průměru 660 mm. Ostruhové kolečko bylo vybaveno zesíleným tlumičem. Stroj byl rovněž vybaven fotoaparátem AFA-IM a automatickým ovládáním regulačních klapek chlazení na krytu motoru motoru Švecov AŠ-82FN. Motor o maximálním výkonu 1850 koní (1360,67 kW) poháněl automaticky stavitelnou třílistou vrtuli. Fotokulomet Fairchild byl později zaměněn za typ S-13 domácí konstrukce.\n\nDo 11. července 1947 oba stroje absolvovaly celkem 71 ověřovacích letů, na jejichž základě byla křidélka vybavena trimmery. Ukázalo se také, že stroj není vhodný pro boj nad výšku 7000 m z důvodu slabého výkonu motoru.\n\nDne 22. srpna 1947 byla dálková verze pod označením La-11 schválena pro zařazení ke stíhacím jednotkám. Sériové letouny měly mít odstraněny všechny nedostatky zapsané zkušebními piloty a techniky.\n\nSériová výroba La-11 byla zahájena v závodu č. 21 v roce 1947 a pokračovala až do roku 1951. Produkce v roce 1947 dosáhla počtu 100 kusů, v roce 1948 650, roku 1949 bylo zkompletováno 150 letounů stejně jako v roce následujícím a poslední rok výroby dodal 182 La-11.\n\nV červenci 1950 byly ukončeny tovární a 22. srpna vojskové zkoušky fotoprůzkumné verze La-11, která měla zabudovanou fotokameru AFA-BA-40. Ve stejném roce bylo 150 letounů vybaveno radiovýškoměry RV-2, radiostanicemi MRP-48 a automatickými radiokompasy ARK-5. V létě 1951 byly v podvěsu testovány raketové střely ARO-82.\n\nLa-11 sloužily u leteckých stíhacích pluků, v některých případech i nočních včetně severních oblastí SSSR, například 911. IAP z jižního Sachalinu. La-11 zasahovaly také proti americkým průzkumným letounům, které narušovaly výsostný vzdušný prostor SSSR. Dne 8. dubna 1950 napadla dvojice La-11 30. GIAP nad Baltským mořem průzkumný Consolidated PB4Y-2 Privateer USAF, který sestřelila. Ve stejném roce došlo k přestřelce mezi dvojicí La-11 88. GIAP a osádkou Lockheed P-2 Neptune.\n\nV roce 1950 převzala Čínská lidová republika první z celkově dodaných 163 exemplářů La-11. K zácviku čínských pilotů byl do země odvelen odřad 351. IAP, který operoval u Šanghaje. Čínské La-11 se několikrát dostaly do styku s bojovými letouny Čankajškova Kuomintangu, které vzlétaly z Tchaj-wanu. Například 2. dubna 1950 sestřelily dva La-11 dva tchajwanské letouny North American P-51 Mustang. Vítěznými piloty byli sovětští poradci.\n\nSeverní Korea své La-11 nasadila v omezené míře během korejského konfliktu. Piloty byli v některých případech opět příslušníci 351. IAP, působící tajně na straně komunistických sil. Například pilot V. Kurganov nárokoval sestřel bombardéru Douglas A-26 Invader. Sověti působili při protivzdušné obraně severokorejského území, několikrát se snažili zasáhnout proti strategickým bombardérům Boeing B-29 Superfortress, avšak vzhledem k velké výšce, ve které se pohybovaly, nebyli prakticky schopni je ohrozit. Na začátku roku 1951 byl tento pluk z poloviny přezbrojen na proudové MiG-15.\n\nTřetím zahraničním uživatelem La-11 se stala Indonésie.\n\n\nÚdaje dle\n\nVýzbroj:\n\n"}
{"id": "779664", "url": "https://cs.wikipedia.org/wiki?curid=779664", "title": "Hudební skladba", "text": "Hudební skladba\n\nHudební skladba je v užším slova smyslu umělecké dílo zkomponované hudebním skladatelem a vyjádřené v notovém zápise.\n\nV širším kontextu tohoto slovního spojení jde o zcela obecný pojem. Může se jednat prakticky o jakékoliv libovolné hudební dílo bez ohledu na počet hudebníků, zpěváků, použitých hudebních nástrojů, bez ohledu na žánrové zařazení, etnické vymezení, původ díla apod. Slovo \"skladba\" zde vyjadřuje fakt, že nějaký konkrétní člověk (a může se jednat i o zcela anonymního autora), příslušné hudební dílo \"poskládal\" (zkomponoval), respektive cílevědomě vytvořil. Nejde tedy v žádném případě o náhodně nebo pseudonáhodně získaný zvukový souzvuk. Notový zápis v současné době není bezpodmínečně nutný, neboť za skladbu lze považovat i zvukovou nahrávku pořízenou pomocí vhodného záznamového technického zařízení.\n\nHudební skladby je ve většině případů možno rozdělit do menších celistvých celků, které se opakují nebo pravidelně střídají. Jednotlivé věty skladby tvoří sloky a refrény, které většinou pravidelným střídáním tvoří celou skladbu. Výše popsaný způsob je typický pro skladby otextované, kde je variabilita skladby daná variabilitou textů písně. U symfonické hudby je variability ve skladbě dosahováno jinými prostředky. Jedná se především o variace na úvodní téma a jeho další rozvíjení.\n"}
{"id": "779665", "url": "https://cs.wikipedia.org/wiki?curid=779665", "title": "Místní výměnný obchodní systém", "text": "Místní výměnný obchodní systém\n\nMístní výměnný obchodní systém (anglicky \"Local Exchange Trading System\", LETS), \"místní systém výměnného obchodu\", \"výměnný kruh\" nebo také \"svobodné měny\" je dobrovolné spojení fyzických a/nebo právnických osob s cílem vzájemného zúčtování výměny zboží a služeb bez použití zákonného platidla. Podobná definice uvádí, že je to organizovaný účtovací systém, který slouží k bezhotovostní výměně výkonů a výrobků mezi soukromými osobami, organizacemi a malými podniky na místní úrovni (zpravidla čásť města, město nebo region).\n\nSvobodné měny známé pod názvem systémy LETS jsou zajišťovány organizacemi poskytujícími informační služby komunitám a zaznamenávajícími výměny zboží a služeb mezi svými členy pomocí vlastních kreditů. V Novém Jižním Walesu v Austrálii se zkratka interpretuje jako \"Local Energy Transfer Systems\", tj. místní systém převodu energie.\n\nTermín LETS vznikl v roce 1983 a jeho původcem byl Michael Linton, který po nějakou dobu vedl Comox Valley LETS v Courtenay v Britské Kolumbii. Systém, který vytvořil, byl míněn jako doplněk k národní měně spíše než její náhrada, ale některým se podařilo kreativním použitím LETS národní měnu zcela nahradit.\n\nSítě LETS vychází ze vzájemné důvěry zúčastněných a proto nevyžadují přímé výměny. Člen sítě tak může například získat kredit za péči o dítě, kterou poskytne člověku A a použít jej později na zaplacení tesaře (člověka B) ve stejné síti. Na rozdíl od jiných místních měn nemají LETS papírovou podobu, ale směna je centrálně zaznamenávána v systému, který je všem dostupný.\n\nJelikož se jedná o systém vzájemných plnění bez okamžitého protiplnění, vedoucí k vzájemným závazkům mezi členy komunity, nazývá se tento systém systémem vzájemných závazků.\n\nSystémy svobodné měny mají obvykle následujících pět základních kritérií:\n\nNejvíce kontroverzním z těchto kritérií je ekvivalence. Podle průzkumu z roku 1996 toto kritérium splňuje pouze 13 % sítí LETS. Většina skupin zakládá vlastní způsob hodnocení, aby se zcela rozešly s hlavním ekonomickým proudem.\n\n\nSvobodná měna je zcela plnohodnotným peněžním nebo směnným systémem na rozdíl od přímého vyměňování (barteru). Členové mohou získat kredity od kteréhokoliv člena a také je u kohokoliv jiného použít. Podrobnosti každého systému vypracovávají jeho uživatelé a proto existuje mnoho variant tohoto systému.\n\nSvobodná měna není způsobem, jak se vyhnout daním a jejím uživatelům se doporučuje, aby plnili veškeré své povinnosti vůči státu. Obecně platí, že k osobním a společenským aktivitám, koníčkům a volnočasovým aktivitám se neváže daňová povinnost. Tyto oblasti většinou pokrývají velkou většinu transakcí ve svobodné měně. Daňové povinnosti se uplatňují, když jsou jednotky LETS využity k platbám za profesionální služby.\n\nV České republice existuje více než 10 různých systémů svobodné měny, většinou vázaných na město/vesnici, ale zahrnující i široké okolí.\n\n\n"}
{"id": "779666", "url": "https://cs.wikipedia.org/wiki?curid=779666", "title": "Klaus-Dietrich Flade", "text": "Klaus-Dietrich Flade\n\nKlaus-Dietrich Flade (* 23. srpna 1952 Büdesheim, Porýní-Falc Německo) je německý zkušební pilot a bývalý kosmonaut, který v březnu 1992 při letu na ruskou vesmírnou stanici Mir strávil necelých osm dní ve vesmíru.\n\nKlaus-Dietrich Flade pochází z Büdesheimu v Porýní-Falci. Po střední škole se roku 1974 přihlásil do armády, dva roky sloužil jako letecký mechanik a studoval v důstojnické škole. Následující čtyři roky strávil studiem na vojenské univerzitě v Mnichově (), kterou dokončil roku 1980. Byl pilotem německého vojenského letectva, od roku 1988 si zvyšoval kvalifikaci v leteckých školách v německém Manchingu a britském Boscome Down. Roku 1987 se přihlásil do náboru německé kosmické agentury DLR pro let na amerických raketoplánech Space Shuttle, ale nebyl vybrán.\n\nV dubnu 1990 se Německo dohodlo se Sovětským svazem na letu německého kosmonauta na sovětskou vesmírnou stanici Mir. Pětice astronautů DLR byla zaneprázdněna přípravou na let Space Shuttly, proto agentura DLR v říjnu 1990 z finalistů náboru 1987 dodatečně vybrala Fladeho a Reinholda Ewalda. V listopadu 1990 oba Němci přijeli do Střediska přípravy kosmonautů ve Hvězdném městečku a započali s výcvikem. Flade byl zařazen do posádky Sojuzu TM-14 jako člen 9. návštěvní expedice, Ewald se stal náhradníkem.\n\nDo vesmíru odstartoval společně s ruskými kosmonauty Alexandrem Viktorenkem a Alexandrem Kaleri 17. března 1992 z kosmodromu Bajkonur. Se stanicí se spojili 19. března, Viktorenko a Kaleri vystřídali dvojici Volkov–Krikaljov z předešlé, 10. expedice, a jako 11. expedice zůstali na Miru. Flade strávil na Miru šest dní, vyplněných prací na programu „Mir 92“, orientovaného především na lékařské experimenty. Dne 25. března přistál v Sojuzu TM-13 s Alexandrem Volkovem a Sergejem Krikaljovem. \n\nPřihlásil se do druhého náboru Evropské kosmické agentury, probíhajícího v letech 1991–1992, vybrán nebyl a tak se vrátil k letectvu. Roku 1993 odešel ke společnosti Deutsche Aerospace na místo zkušebního letce. Později zastával stejnou pozici v Airbusu ve francouzském Toulouse.\n\nKlaus-Dietrich Flade je ženatý, má dva syny.\n"}
{"id": "779667", "url": "https://cs.wikipedia.org/wiki?curid=779667", "title": "Novlene Williamsová-Millsová", "text": "Novlene Williamsová-Millsová\n\nNovlene Williamsová-Millsová, rozená Novlene Williams (* 26. dubna 1982, Saint Ann Parish) je jamajská atletka, sprinterka. Její hlavní disciplínou je běh na 400 metrů.\n\nSvých největších úspěchů dosáhla především ve štafetě na 4×400 metrů. Čtyřikrát vybojovala společně se svými krajankami stříbrné medaile na světových šampionátech (Helsinky 2005, Ósaka 2007, Berlín 2009, Tegu 2011). Dvakrát získala také bronzové medaile na letních olympijských hrách (Athény 2004, Peking 2008).\n\nO jeden z nejlepších výsledků se jamajské kvarteto ve složení Rosemarie Whyteová, Davita Prendergastová, Novlene Williamsová-Millsová a Shericka Williamsová postaralo na MS v atletice 2011 v Tegu, kde zaběhlo nový jamajský rekord 3:18,71.\n\nNa letní olympiádě v Athénách v roce 2004 ji jen těsně unikla finálová účast v běhu na 400 metrů. Ve třetím semifinálovém běhu doběhla v čase 50,85 s na třetím místě, což k postupu do finále nestačilo. Z každého běhu postoupily dvě nejlepší a dvě zbývající na čas. Poslední postupující se stala Ruska Natalja Nazarovová, která byla o 22 setin sekundy rychlejší.\n\nV roce 2006 skončila pátá na halovém MS v Moskvě. V letní sezóně získala bronz na hrách Commonwealthu v australském Melbourne a třetí místo ve své disciplíně obsadila také na světovém poháru v Athénách.\n\nJejím největším individuálním úspěchem je bronzová medaile, kterou vybojovala na MS v atletice v japonské Ósace v roce 2007. Ve finále čtvrtku zaběhla v čase 49,66 s a za svým osobním maximem zaostala jen o tři setiny. Rychlejší byly jen britské běžkyně Nicola Sandersová (stříbro) a Christine Ohuruoguová (zlato).\n\nNa olympiádě v Pekingu v roce 2008 skončila v semifinále na celkovém 12. místě a stejně jako v Athénách do finále nepostoupila. Těsně pod stupni vítězů, na 4. místě skončila ve finále MS v atletice 2009 v Berlíně. Bronzovou medaili zde získala Ruska Antonina Krivošapková, která cílem proběhla o šest setin dříve než Jamajčanka. Do finále postoupila také na světovém šampionátu v jihokorejském Tegu v roce 2011, kde obsadila 8. místo.\n\n\n"}
{"id": "779674", "url": "https://cs.wikipedia.org/wiki?curid=779674", "title": "Hollywood Boulevard", "text": "Hollywood Boulevard\n\nHollywood Boulevard je proslulá ulice táhnoucí se losangeleskou čtvrtí Hollywood v Kalifornii, USA. Ve své východní části prochází dalšími částmi Hollywoodu – Little Armenia a Thai Town.\n\nNa turisticky nejrušnější části Hollywood Boulevard, mezi Gower Street a La Brea Avenue, se nachází tzv. \"Hollywood Walk of Fame\" – Hollywoodský chodník slávy, který zde vznikl v roce 1958 jako pocta umělcům působících v zábavním průmyslu.\nNa ulici sídlí však řada dalších kulturních památek, proslulých kin, obchodů a multifunkčních budov provozovaných filmovým a hudebním průmyslem.\n\nOd roku 1887 nesla ulice jméno Prospect Avenue, a to až do připojení k městu Los Angeles v roce 1910.\n\nNa Hollywood Boulevard se nachází několik zastávek červené linky losangeleského metra (Metro Red Line), které zde byly otevřeny po prodloužení podzemní dopravní sítě v roce 1999 z Downtownu do San Fernando Valley. Zastávky se nalézají na křižovatkách Hollywood Blvd. s Western Avenue, Vine Street a Highland Avenue.\n\n\n"}
{"id": "779678", "url": "https://cs.wikipedia.org/wiki?curid=779678", "title": "Türk Telekom Arena", "text": "Türk Telekom Arena\n\nTürk Telekom Arena je turecký fotbalový stadion stojící v Istanbulu. Je to základna klubu Galatasaray. V současnosti má stadion kapacitu 52 652 diváků, což je největší kapacita pro klubový fotbal v Turecku.\n"}
{"id": "779692", "url": "https://cs.wikipedia.org/wiki?curid=779692", "title": "Letnění rybníků", "text": "Letnění rybníků\n\nLetnění je termín z rybníkářství, kdy je během vegetačního období ponechán alespoň částečně bez vody. Tento postup byl běžně využíván převážně v minulosti pro zvyšování produkce rybníku. Letnění má i pozitivní dopady na různé druhy rostlin a zvířat, které jsou na obnaženém dně životně závislé jako například zástupci ptactva bahňáci (\"Charadrii\"). Oproti odbahňování rybníku, kdy je odstraňováno bahno, nedochází v tomto případě k odstraňování sedimentů.\n\nBěhem letnění dochází také k mineralizaci rybničních sedimentů a vlivem proschnutí dna i k popraskání vrstev usazeného bahna. To přispívá k provzdušnění vrstev, které se nachází pod svrchní vrstvou. Přístup vzduchu do hlubších částí sedimentů zmenšuje význam anaerobních procesů. Vyjma toho mají také litorální porosty možnost regenerovat.\n\nLetnění se používá například na Lednických rybnících v rámci ochrany o tuto národní přírodní rezervaci.\n"}
{"id": "779696", "url": "https://cs.wikipedia.org/wiki?curid=779696", "title": "Oldřich Němec", "text": "Oldřich Němec\n\nOldřich Němec (16. července 1922 Praha, Československo - 14. března 1995) byl československý hokejový obránce. Reprezentoval Československo na MS 1949, na kterém získal současně světový a evropský titul.\n\nDalší z pražských rodáků, kteří se začali od mala věnovat hokeji ve vyhlášeném pražském hokejovém klubu - LTC Praha. Stejně jako spoluhráč Josef Kus byl v době 2. světové války byl dva roky totálně nasazen v Rakousku, kde hrál za místní hokejový klub. Jeho lepší sezóny v LTC Praha přišly až po návratu, jeho pětileté působení bylo přerušeno odskočením na jednu sezonu na Slovensko do bratislavského týmu ŠK. Pro svoji spolehlivost byl povolán do reprezentace a mohl se zúčastnit MS 1949. Poté, co hokejový oddíl z LTC organizační změnou přešel pod Tatru Smíchov, přestoupil sem i Oldřich Němec, který zde završil svoji hokejovou kariéru. V nejvyšší soutěži odehrál 9 ligových sezón.\n\nV reprezentaci odehrál 15 zápasů, vstřelil 2 góly.\n\n"}
{"id": "779699", "url": "https://cs.wikipedia.org/wiki?curid=779699", "title": "Jiří Kroupa", "text": "Jiří Kroupa\n\nJiří Kroupa (* 9. října 1951 Brno) je český historik umění zabývající se dějinami architektury raného novověku, který působí na Semináři dějin umění v Brně.\n\nPo absolvování Střední všeobecné vzdělávací školy v Brně–Králově Poli (1967–1970) pokračoval ve studiu na Filozofické fakultě Masarykovy univerzity, které dokončil roku 1975. V roce 1976 získal titul PhDr. za obhajobu práce \"Dietrichsteinové v 18. století. Studie o pozdně feudálním panství v době krize robotně nevolnického systému\". Pracoval nejdříve jako odborný pracovník v Muzeu Kroměřížska v Kroměříži (1976–1978) a poté v Moravské galerii v Brně (1978–1987) jako kurátor grafické sbírky. Od roku 1988 pracoval jako odborný asistent na FF MU. V roce 1995 se habilitoval a získal titul docent. Dne 15. října 1999 byl prezidentem Václavem Havlem jmenován profesorem. Je předsedou České společnosti pro výzkum 18. století.\n\n\n\n"}
{"id": "779700", "url": "https://cs.wikipedia.org/wiki?curid=779700", "title": "Gmina Gozdowo", "text": "Gmina Gozdowo\n\nGmina Gozdowo je polská vesnická gmina v okrese Sierpc v Mazovském vojvodství. Sídlem gminy je ves Gozdowo. V roce 2010 zde žilo 6 023 obyvatel..\n\nGmina má rozlohu 126,7 km², zabírá 14,86% rozlohy okresu. Skládá se z 31 starostenství.\n\nAntoniewo, Białuty, Bombalice, Bonisław, Bronoszewice, Cetlin, Czachorowo, Dzięgielewo, Głuchowo, Golejewo, Gozdowo, Kolczyn, Kowalewo-Boguszyce, Kowalewo Podborne, Kowalewo-Skorupki, Kozice-Smorzewo, Kuniewo, Kurówko, Lelice, Łysakowo, Miodusy, Ostrowy, Reczewo, Rempin, Rękawczyn, Rogienice, Rogieniczki, Rycharcice, Węgrzynowo, Zakrzewko, Zbójno\n"}
{"id": "779702", "url": "https://cs.wikipedia.org/wiki?curid=779702", "title": "Filmová klapka", "text": "Filmová klapka\n\nFilmová klapka je zařízení, jehož původním účelem je identifikace jednotlivých filmových záběrů a spojení obrazu a zvuku. Nejznámější podoba klapky je dřevěná deska určená k popisu záběru křídou s klapkou nahoře, obvykle v černobílém provedení. Dnes už existují moderní klapky s digitálními počítadly vyrobené z plastu či kovu určené pro popis fixem.\n\nPři klasickém filmovém natáčení (např. na 16 nebo 35mm film) se už od historických dob obraz snímal na tzv. „němou“ kameru a zvuk se nahrával na jiné záznamové zařízení, které nebylo s kamerou nijak propojeno. Proto bylo třeba dodatečně najít část filmu a jemu odpovídající zvukový záznam. \n\nKdyž má film například 200 „mluvících“ záběrů a každý záběr 5 jetí, ve střižně se sejde 1000 kousků filmu a 1000 kousků zvukového pásku, které je třeba ještě před výběrem dobré klapky spárovat a synchronizovat. \n\nNa klasické dřevěné klapce je napsán název filmu, scéna a číslo jetí. Klapka (osoba obsluhující klapku) údaje přečte, takže stejný popis se dostane jak na film, tak na magnetofonový pásek, a pak klapne. Zvuk se z úzkého pásku přepíše na perforovaný 16 resp. 35mm pás a zavede do stříhacího stolu, kde se tyto pásy spouštějí současně. Střihač pak na filmu najde okamžik, kdy vidí klapku sklapnutou (bývá to u 16mm přesně na jednom políčku, u 35mm na čtyřech), a pak posunuje zvukový záznam k místu, kde slyší začátek klapnutí. Když pak pustí oba pásy najednou, film hraje a mluví synchronně. Zvuk a obraz se pak definitivně spojí až po míchačce na finální kopii.\n\nKlapka se používala donedávna i u studiových videokamer, protože i tam byl záznam zvuku směrován na jiné, kvalitnější zařízení než byl FM záznam na zvukovou stopu videokazety.\n\nModerní filmové kamery zapisují opticky na kraj filmového pásu digitální kód, který je jedinečný pro každé filmové políčko, a stejně tak zařízení pro záznam zvuku ukládá spolu se zvukem stejný timecode, protože obě zařízení jsou propojena datovým kabelem. Střihové zařízení (např. Avid) už si příslušné klapky najde a spáruje automaticky. \n\nNa digitální klapce vidíme tento digitální kód běžící od začátku natáčení a odměřující celkovou spotřebu materiálu. Ačkoliv se zdá, že klapka už je teoreticky zbytečná, stále se najíždí před záběrem z řady dalších důvodů – jistí před chybou nebo výpadkem kódu, pomáhá při jetí na více kamer, kde některé z nich nemusí být stejně technicky vybavené apod. Někdy se může klapat i bez technického důvodu, protože celý štáb a herci jsou na tento signál zvyklí.\n\nFilmové klapky se také 1998 draží na Zlínském filmovém festivalu. Organizátoři každým rokem propůjčí několik klasických dřevěných klapek slavným osobnostem od herců po výtvarníky, kteří poté klapky zpracují podle své fantazie. Výsledná díla jsou poté vystavena na festivalu a dražena aukci na jeho konci. Výtěžek putuje Filmové škole Zlín jako podpora začínajícím filmařům. Výstava \"MINISALON filmové klapky\" již byla k vidění i v zahraničí a sklízí každoročně velký úspěch. \n\n"}
{"id": "779703", "url": "https://cs.wikipedia.org/wiki?curid=779703", "title": "Seznam britských eskortních letadlových lodí", "text": "Seznam britských eskortních letadlových lodí\n\nSeznam britských eskortních letadlových lodí zahrnuje eskortní letadlové lodě, které provozovalo britské královské námořnictvo v době druhé světové války. Jednalo se o malá a pomalá plavidla, která měla zmírnit nedostatek klasických letadlových lodí, zejména při doprovodu konvojů vážně ohrožovaných německými ponorkami v oblastech mimo dosah letadel z pozemních základen. Britské námořnictvo jich získalo celkem 45 kusů. První vznikly přestavbou civilních plavidel. Převážná většina britských eskortních letadlových lodí byla dodána z USA na základě zákona o půjčce a pronájmu. Během války byly tři ztraceny.\n\n\n"}
{"id": "779704", "url": "https://cs.wikipedia.org/wiki?curid=779704", "title": "Tuleň vousatý", "text": "Tuleň vousatý\n\nTuleň vousatý (\"Erignathus barbatus\"), jediný druh monotypického rodu Erignathus, je mohutný savec žijící v chladných vodách severní polokoule.\n\nŽije v Severním ledovém oceánu (Arktickém oceánu) a v místech styku i v Atlantském a Tichém oceánu. Jeho život je svázán s plovoucími krami, na kterých se nechává v období odpočinku, línání a péče o potomky volně unášet, lze ho spatřit po 80. až 85. severní rovnoběžku. V místech s pevným ledem je schopen si udržet otvory nutné pro vstup do vody a pro dýchání celoročně volné, vedle takových děr také odpočívá a v případě nebezpečí uniká do vody. V létě migruje s ustupujícími krami k severu, s příchodem zimy zase k jihu. Na některých místech (např. Hudsonův záliv) bývá k vidění i na pobřežní štěrkové pláži. Je to samotářský živočich, nachází se v obrovském regionu přes svou početnost ojediněle, jen v období línání (od května do června) se shlukuje do malých kolonií. Vyskytuje se ve dvou poddruzích oddělených od sebe geograficky.\n\n\"Erignathus barbatus barbatus\" je rozšířen, přibližně vzato, v místech kontaktu Severního ledového oceánu s Atlantským, jeho teritorium je ohraničeno na východě mořem Laptěvů u severního pobřeží Ruska a na západě arktickou Kanadou. Směrem k jihu zasahuje v oblasti Evropy až do Norského moře a po jih Islandu a v oblasti Severní Ameriky po jih Grónska a po Hudsonův záliv.\n\n\"Erignathus barbatus nautica\" má svou oblast výskytu ohraničenou na západě Východosibiřským mořem u severního pobřeží Ruska a na východě arktickou Kanadou. V oblasti styku Asie se Severní Amerikou proniká přes Beringův průliv do Ochotského moře až k Hokkaidu, severnímu ostrovu japonského souostroví.\n\nDospělá zvířata dosahují délky 2 až 2,5 m a váhy 250 až 300 kg, samice bývají mírně mohutnější. Hmotnost v průběhu roku značně kolísá, jednou byla zaznamenána váha i 390 kg. Vrstva tuku tvoří 30 až 40 % hmotnosti. Jejich tělo je poměrně dlouhé, malá, úzká, zaoblená hlava s velkýma, blízko sebe posazenýma očima je zakončena širokým, masitým čenichem. Na jeho konci mají obzvláště vyvinuté hmatové husté fousy bílé barvy, mokré jsou rovné, suché se kroutí. Oboje ploutve mají krátké a široké, s robustními drápy. Srst na zádech je tmavě šedá až hnědá, na břiše světlejší, tvář i ploutve jsou narezavělé. Čenich a okolí očí bývají světlé. Obě pohlaví jsou zbarvená obdobně. Dorozumívají se, hlavně ve vodě, širokým spektrem zvuků, které ukazují na možnost složité sociální struktury.\n\nŽijí osaměle, nejčastěji v místech kde se pohybuji volné ledové kry a kde je hloubka 100 až 200 m. Většina ponorů za potravou je do hloubky okolo 100 m, i když byly zaregistrovány případy do 300 až 500 m. Loví převážně bentické živočichy z měkkého dna, přičemž využívají svých specifických dlouhých vousů. Nejčastěji loví korýše, měkkýše, hlavonožce a v menší míře i ryby, převážně z čeledí koruškovitých (Osmeridae), platýsovitých (Pleuronectidae), treskovitých (Gadidae), vrankovitých (Cottidae) a slimulovitých (Zoarcidae). Jejich jídelníček se odlišuje podle míst, kde žijí.\n\nPřibližně každý druhý rok v dubnu nebo květnu vrhne samice na ledové kře v blízkosti vody jedno mládě s tmavou vlnitou srstí o průměrné váze 35 kg a délce 130 cm, které je schopno okamžitě plavat. Samice, které mají na rozdíl od ostatních tuleňů čtyři mléčné bradavky, mládě kojí 3krát denně mlékem o 50 % tučnosti a učí ho plavat a potápět. Asi po 24 dnech potomka, který váží již asi 85 kg, odstaví a opouští. V té době tráví mládě již polovinu času ve vodě a dokáže se potopit do hloubky 80 m a vydrží pod vodou více než 5 minut. V době výchovy mláďat jsou tuleni vousatí nejvíce ohrožení hlavními suchozemskými predátory, ledními medvědy. Než se mláďata vydají na samostatnou pouť, musí ještě na kře zcela vyměnit dětskou srst.\n\nPo období laktace přicházejí samice do říje. To již se samci snaží svým specifickým hlasovým projevem, slyšitelným pod vodní hladinou na mnoho kilometrů, zaimponovat říjným samicím a spářit se. Někteří samci si střeží svá území a očekávají samice, jiní zase putují na dlouhé vzdálenosti a volné samice hledají. Jsou to promiskuitní tvorové. Samicím se přibližně na dva měsíce zastavuje růst oplodněného vajíčka. Samice je březí celkem asi 11 měsíců, zabřezne většinou co dva roky. Samci dospívají v šesti až sedmi létech a dožívají se asi 25 let, samice v pěti až šesti a žijí až do 30 let.\n\nHlavními přirozenými predátory tuleňů vousatých zatoulaných se do větších vzdálenosti od okraje moře jsou lední medvědi (\"Ursus maritimus\"), ve vodě pak kosatky dravé (\"Orcinus orca\"). Mláďata jsou dále ohrožována i mroži (\"Odobenus rosmarus\"). Velkým nebezpečím jsou pro ně ropné skvrny, které narušují izolační vlastnosti srsti.\n\nTuleni vousatí byli po tisíciletí loveni místními obyvateli jako zdroj potravy a pro své pevné kožešiny používané jako oděv, boty i na stavbu lodí, jejich tuk se používá ke svícení. V současnosti tento lov v omezené míře pokračuje v Kanadě, Spojených státech amerických, Grónsku a Rusku, kde jsou pro Eskymáky jedním ze zdrojů obživy. Jsou známé jen hrubé odhady jejich celkového počtu, pravděpodobně jich žije asi 500 000 jedinců a trend jejich populace se zdá být stabilní. Červený seznam IUCN je považuje za druh málo dotčený (LC).\n"}
{"id": "779713", "url": "https://cs.wikipedia.org/wiki?curid=779713", "title": "Dřeň nadledvin", "text": "Dřeň nadledvin\n\nDřeň nadledvin, lat. \"medulla glandulae suprarenalis\", je párová žláza s vnitřní sekrecí. Jedná se o modifikované sympatické ganglion, vychází tedy z nervové soustavy. Buňky dřeně nadledvin produkují katecholaminy, především adrenalin a noradrenalin, v malém množství také dopamin. Dřeň nadledvin je součástí tzv. sympatoadrenálního systému a je prvním orgánem, který reaguje na zátěžové situace a spouští poplachovou reakci stresu.\n\nDřeň nadledvin je uložena uvnitř nadledvin a tvoří asi 10 % jejich objemu. Je tvořena nepravidelnými trámci buněk, spíše shluky buněk nahloučených kolem kapilárních sinusoid, navzájem propojených krevních vlásečnic. Tyto buňky jsou velké, hranatého tvaru, s bazofilní, jemně zrnitou cytoplasmou. Zrna v cytoplasmě obsahují katecholaminy. Protože v přítomnosti kyseliny chromisté či dichromanu draselného jsou katecholaminy oxidovány na melanin, je-li histologický preparát barvený chromovými barvivy, zrna uvnitř buněk zhnědnou. Toto dalo buňkám dřeně nadledvin jméno, jsou označovány jako buňky chromafinní, nebo též feochromocyty. Chromafinní buňky jsou změněné postgangliové neurony, které ztratily axony, ale jinak zůstávají trvale připojené k výběžkům sympatických pregangliových neuronů a tím pádem k celé centrální nervové soustavě. Pregangliové sympatické neurony na svých synapsích s chromafinními buňkami uvolňují acetylcholin a enkefaliny. Chromafinní buňky v reakci vylučují katecholaminy přímo do krve.\n\nChromafinní buňky jsou dvojího typu, přičemž vnější rozdíly jsou v morfologii zrn vázaných na membránu, což je patrné v elektronovém mikroskopu. Liší se však produkovanými katecholaminy: 80 % chromafinních buněk syntetizuje adrenalin a zbývajících 20 % tvoří noradrenalin.\n\nMalé množství tkáně dřeně nadledvin tvoří také řídké vazivo tvořící podpůrnou tkáň a shluky pregangliových sympatických neuronů.\n\nHlavním produktem dřeně nadledvin je adrenalin, ten vzniká pouze ve dřeni a není tvořen mimo ní. Naproti tomu noradrenalin se ve většině orgánů inervovaných sympatikem tvoří rovnou na místě, nebo má původ v jiných nervových zakončeních.\n\nKatecholaminy vznikají z aminokyseliny tyrosinu. Ten je nejprve v cytosolu chromafinních buněk přeměněn enzymem tyrosinhydroxylázou na L-dihydroxenylalanin, zkráceně zvaný L-dopa, který pak enzym dopa-dekarboxyláza přemění na dopamin. Dopamin je uložen v granulích v cytoplasmě a zde je z něj vyroben noradrenalin enzymem dopamin-beta-hydroxalázou. V posledním kroku noradrenalin opouští granula, vrací se do cytoplasmy a je přeměněn na adrenalin v reakci, která vyžaduje enzym fenylethanolamin-N-methyltransferázu, neboli FNMT. Syntéza samotné FNMT je podmíněná působením glukokortikoidů. Hotový adrenalin je uskladněný v granulech.\n\nSekrece granul je spouštěna uvolněním acetylcholinu z pregangliových neuronů. Dochází ke splynutí membrány granul a membrány cytoplasmatické, k exocytóze, a k uvolnění obsahu granul do okolí buňky a vzápětí i do krevního oběhu. Buňky dřeně nadledvin nemají schopnost zpětného vychytávání již uvolněných katecholaminů. Samotné pregangliové neurony jsou přes splanchnický nerv řízené z hypotalamu a mozkového kmene.\n\nStres je nespecifická reakce organismu na zátěžové vlivy. První fází stresu je poplachová reakce a právě té se účastní dřeň nadledvin. Aktivací dojde k vyplavení katecholaminů do krve. Ty se váží na adrenergní receptory v různých tkáních a způsobují okamžitou reakci spočívající ve zvýšení krevního tlaku, srdeční frekvence, glykogenolýze a lipolýze, která připravuje organismus na \"boj nebo útěk\".\n\nDřeň nadledvin vzniká z buněk neurální lišty. Během pátého týdne nitroděložního vývoje vzniká na horním pólu budoucí ledviny primitivní kůra nadledvin, do které se v sedmém týdnu z vnitřní strany vtlačí masa buněk migrujících z neurální lišty a vytvoří tak dřeň.\n\nDřeň a kůra nadledvin mají odlišný původ a pouze u savců tvoří takto uspořádaný orgán, nadledvinu. U paryb jsou dřeň a kůra odděleny a tvoří samostatné orgány, u plazů se k sobě \"dřeň\" a \"kůra\" přikládají na jedné straně.\n\nU ptáků přechází tkáň kůry a dřeně jedna ve druhou, proto se u nich popisuje jen dřeňová část, \"pars medullaris gl. adrenalis\". Je tvořená velkými bazofilními buňkami s chromafinními granulemi v cytoplasmě, které tvoří pruhy pronikající mezi buňky korové části, mezi kterými jsou nápadné svou velikostí.\n"}
{"id": "779718", "url": "https://cs.wikipedia.org/wiki?curid=779718", "title": "Vrubovka", "text": "Vrubovka\n\nVrubovka je hůlka nebo lišta se zářezy (vruby), která sloužila k primitivnímu zaznamenání počtu, k počítání nebo k záznamu dluhu. Tato hůlka se pak po celé své délce rozřízla: jednu část si ponechal věřitel, druhou dlužník s tím, že jakékoliv pozdější jednostranné změny byly vyloučeny. Odtud také původ českého rčení: má u někoho vroubek. Vrubovky byly užívány např. ve Skandinávii, Maďarsku a Austrálii. Tento způsob záznamu nevyžadoval znalost písma ani matematiky. Synonyma: rabuše, rováš.\n\nV roce 1936 objevil archeolog Karel Absolon u Dolních Věstonic lýtkovou kost vlka s 55 zářezy, kterou považoval za vrubovku, později byly učiněny obdobné nálezy i jinde ve světě. V těchto případech šlo o kost se zářezy nebo skupinami zářezů z období 35–9 tisíciletí př. n. l. paleolitické kultury. Archeologický nález lidského konání, artefakt před dvanáctkovou a desítkovou soustavou (v Mezopotámii na přelomu 4. a 3. tisíciletí př. n. l.) a před písmem. Nejstarší nález pochází z pohoří Lebombo v Africe s 29 zářezy na kosti paviána 35 000 př. n. l., nejznámější Vlčí radius neboli Věstonická vrubovka 30 000 př. n. l. Výklady účelu se různí. Zarážející je mnohočetnost prvočísel v rozporu s kalendářem a částmi těla.\n\n\n"}
{"id": "779719", "url": "https://cs.wikipedia.org/wiki?curid=779719", "title": "František Vacovský", "text": "František Vacovský\n\nFrantišek Vacovský (13. května 1926 Písek, Československo – 23. září 2016) byl československý hokejový obránce. Reprezentoval Československo na MS 1949, na kterém získal současně světový a evropský titul.\n\nPísecký rodák, sportovně zaměřený. Od mala se věnoval různým sportům, hrál fotbal, všestrannost rozvíjel v atletice, s kamarády hrával hokej. Dle jeho tvrzení o skutečný hokej nešlo až do doby, než ho v patnácti letech oslovili kamarádi z hokejového dorostu, kterých bylo na zápas ve Strakonicích málo. \"„Půjčili mi hokejku, protože tu jsem neměl, postavili mě do obrany a bylo to,\"\" připomínal o svých 84. narozeninách dnes už lehce úsměvnou historku, jak poprvé hrál skutečný hokej. Po skončení 2. světové války rychlý a šikovný obránce hrál již hokej za písecké muže. Po nástupu na základní vojenskou službu do Českých Budějovic měl díky veliteli, velkému sportovci to štěstí, že byl pouštěn na hokejové zápasy do Písku, kterému dokonce pomohl k postupu do divize. Samozřejmě, že tato skutečnost nemohla uniknout místnímu ligovému týmu Stadionu, tak v roce 1946 sem přestoupil. Našel si zde i práci a svou hokejovou kariéru až do konce roku 1960 natrvalo spojil s týmem. Na tehdejší poměry písecký klub obdržel za přestup 30 tisíc korun. Pro srovnání - za tyto peníze menší klub nižší soutěže žil celou sezónu.\n\nPro něho štěstí, pro jiné smůla, po leteckém neštěstí části reprezentace v roce 1948 nad kanálem La Manche a emigraci některých hráčů dostal pozvánku do reprezentace a mohl se tak zúčastnit svého jediného mistrovského šampionátu, se zlatou tečkou na konci.\n\nV reprezentaci odehrál 9 zápasů, ve kterých vstřelil 1 gól. Dle jeho slov jich odehrál víc, ale \"„oficiálně se tehdy do statistik počítaly jen mezistátní zápasy, kdy se hrála hymna. Jiné ne.“\"\n\nPo skončení hráčské kariéry zůstal věrný u hokeje jako trenér, nejraději své zkušenosti předával mladým hráčům, vedl žáky, dorostence i juniorskou reprezentaci. A-týmy vedl pouze dvakrát a pokaždé po dobu dvou let, v 60. letech působil ve Vídni u týmu WEV, později v 70. letech v Kopřivnici.\n\nJak František Vacovský vzpomínal na okamžiky zápasu proti Rakousku v lednu 1949, díky kterému si vysloužil nominaci na mistrovství světa: \"„Tehdy ještě nebyl schválený bodyček, rozhodčí to pískali jako faul. Ale když na mě jel v samostatném úniku jejich nejlepší hráč, počkal jsem si na něj, nastavil mu kyčel a ten udělal takový kotrmelec, že ho z ledu odnesli na nosítkách. Soudce mě okamžitě vyloučil. Jak jsem tak seděl na trestné lavici, vidím, že ke mně přichází šéf hokejového svazu Loos. Myslel jsem, že je to můj konec v reprezentaci, ale on mi naopak řekl, ať se zastavím v Praze pro reprezentační koženou bundu. Právě tu, kterou si jako repliku letos nechávali ušít reprezentanti do Německa,“\" popisoval Vacovský momenty, které mu zajistily start na mistrovství světa.\n\nV knihách či jiných pramenech se uvádí, že Vacovský odehrál pouze dva zápasy, jeho vysvětlení bylo následující: \"„Hrál jsem ty zápasy všechny, kromě finále. Samozřejmě obvykle jen pár minut, hlavní tíha ležela na jiných. Před finále na mě ale uhodil Vovka Zábrodský, jestli prý přestoupím do LTC. Mě se tam ale třeba na rozdíl od Kobranova nechtělo, a tak já jsem si přímo ve finále nezahrál a Kobranov ano,“\" popisoval zajímavé pozadí triumfu.\n\nJeho přezdívka „Prdelka“ vznikla právě podle bodyčeku, který používal. Druhou jeho přezdívku „Orsi“ měl od mládí podle slavného italského fotbalového mistra světa z roku 1934.\n\n"}
{"id": "779722", "url": "https://cs.wikipedia.org/wiki?curid=779722", "title": "Seznam členů Národního shromáždění republiky Československé po volbách v roce 1920", "text": "Seznam členů Národního shromáždění republiky Československé po volbách v roce 1920\n\nToto je seznam členů Národního shromáždění republiky Československé po volbách v roce 1920, kteří zasedali v tomto zákonodárném sboru Československa ve volebním období 1920-1925.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\nVčetně senátorů, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n\n"}
{"id": "779725", "url": "https://cs.wikipedia.org/wiki?curid=779725", "title": "Penny Black", "text": "Penny Black\n\nPenny Black, tzv. \"černá jednopennyovka\", je první poštovní známkou světa. Byla vydána ve Spojeném království 1. května 1840, s oficiálním zahájením její platnosti od 6. května. Zároveň s těmito jednopennyovkami byla do poštovního provozu uvedena známka 2 pence modrá (tatáž rytina) a tzv. Mulreadyho obálky.\n\nS myšlenkou jednotného porta a označovaní poštovní obálky nalepovací známkou indikující, že poštovné bylo předplaceno, přišel ve Spojeném království Sir Rowland Hill. Dříve platila složitá soustava poštovních tarifů a poplatky hradil příjemce zásilky, což přinášelo řadu situací, kdy příjemce nemohl nebo nechtěl zásilku převzít. Sir Rowland Hill byl známý a neúnavný prosazovatel a později realizátor britské poštovní reformy. Dobře si také uvědomoval, že je nutné, aby známka byla stejně tak obtížně padělatelná jako bankovky.\n\nRoku 1839 vyhlásilo britské ministerstvo financí soutěž na návrh první známky, ale žádný z návrhů nebyl přijat. Nakonec bylo rozhodnuto, opět z podnětu R. Hilla, aby byla použita podobizna královny Viktorie. Přesným podkladem se pak stal portrét použitý na pamětní medaili vydané u příležitosti návštěvy Londýna v roce 1837 (tvůrce medaile Wiliam Wyon). Návrh pro známku zhotovil Henry Corbould a samotnou rytinu zhotovili Charles Heath a jeho syn Frederick.\n\nV horní části známky je slovo „POSTAGE“ a v dolní části „ONE PENNY“, jako označení předplacené částky. Na pozadí portrétu je jemná rytina s geometrickými tvary. Dva horní rohy nesou hvězdicový motiv a dolní obsahují písmena, která označují pozici známky na tiskovém archu. „AA“ tedy označuje známku vlevo nahoře a „TL“ známku vpravo dole. Archy se skládaly z 240 známek ve 20 řadách a 12 sloupcích. Známky byly tištěny na tiskařském stroji patentovaném roku 1819 J. Perkinsem, v černé barvě, na archy známkového papíru s průsvitkou „Koruna“. Archy se pak neperforovaly a jednotlivé známky se z nich na poštovních úřadech odstřihávaly.\n\nJiž v roce vydání Penny Black se ukázalo, mj., že červená razítka jsou na černém pozadí špatně viditelná a že červená razítková barva jde lehce odstranit a známky se tedy mohou i po použití dostat znovu do oběhu. V roce 1841 přešlo ministerstvo financí k vydání nové emise tzv. \"Penny Red\" s pokynem k razítkování černou barvou, což bylo efektivnější a barva razítka stálejší. Přesto všechno docházelo k občasnému zneužití. V roce 1864 tak byly hvězdy v horních rozích nahrazeny písmeny jako dole, ale v obráceném pořadí.\n\nPenny Black byla tištěna z 11 tiskových desek, s tím, že u 1. desky se rozlišují dvě samostatné desky (1a, 1b). Z přepracované 1. desky byla též již v dubnu 1840 tištěna i vzácná \"Penny Black VR (Victoria Regina)\", první služební známka světa, určená pro frankování korespondence vysokých úřadů.\nZ tiskových desek je nutno zmínit zvláště desku č. 11, jež byla původně určena výhradně pro tisk nových červených známek, vydání 1841. Malé množství známek však bylo z desky 11 tištěno v černé a ty patří mezi extrémně vzácné Penny Black.\n\nPoštovně použité Penny Black, zejména z tiskových desek 1-9, nejsou výrazně vzácnými známkami. Bylo vydáno 286 700 archů, tj. přes 68,8 mil. známek a většina byla užita na frankování dopisů v poštovním provozu a část z nich, na dopisech nebo jako odlepené se dochovala dodnes. Velmi vzácnými jsou ale Penny Black nepoužité, tedy „čisté“. Ty na filatelistickém trhu dosahují vysokých cen a jsou předmětem investičního zájmu. Existuje také jediný dochovaný arch čistých PB a je uložen v Britském poštovním muzeu. Mezi dopisy s jednopennyovkami existují rarity odeslané oproti předpisu již 1. a 2. května 1840.\n\n"}
{"id": "779727", "url": "https://cs.wikipedia.org/wiki?curid=779727", "title": "Miroslav Sláma", "text": "Miroslav Sláma\n\nMiroslav Sláma (17. února 1917 Třebíč, Rakousko-Uhersko – 30. listopadu 2008 Thousand Oaks, Kalifornie, Spojené státy americké) byl československý hokejový obránce. Reprezentoval Československo na jedné zimní olympiádě a jednom mistrovství světa. Byl mistrem světa a Evropy.\n\nJako mladík hrál hokej za DSK Třebíč. V roce 1936 začal studovat právnickou fakultu UK a současně hrát hokej za univerzitní tým, který v roce 1939 vyhrál mezinárodní šampionát univerzitních týmů. Během 2. světové války přestoupil do klubu I. ČLTK Praha. Ke konci války, až do osvobození 8. května 1945 Rudou armádou, byl vězněn v koncentračním táboře Terezín. Po válce dokončil studia na právech a získal titul doktora práv. V roce 1947 byl vybrán do reprezentačního týmu, který na MS 1947 získal historicky první československý titul mistrů světa v ledním hokeji. O rok později jel s týmem na Zimní olympijské hry 1948, kde jen díky horšímu skóre obsadil druhé místo za Kanadou. V té době byl díky své rychlosti, hbitosti a strategickému hraní hodnocen jako nejlepší československý obránce; oceňovány byly i jeho střelecké schopnosti. V prosinci 1948, deset měsíců po komunistickém převratu, se zúčastnil s týmem Spenglerova poháru ve Švýcarsku. Domů se již nevrátil, zůstal ve Švýcarsku, kde se věnoval hokeji plných 5 let, jako hráč i trenér. Následně v roce 1953 se přestěhoval do USA, kde následně získal magisterský titul z knihovnictví na univerzitě v Denveru. V roce 1966 se stal hlavním správcem knihovny Moorpark Junior College, do důchodu odešel v roce 1980.\n\nPo úmrtí ve Spojených státech byly jeho ostatky převezeny na Starý hřbitov v Třebíči, kde lze jeho hrob nalézt v zadní horní části hřbitova. V roce 2018 byl in memoriam uveden do Síně slávy třebíčského sportu v rámci ankety Sportovec města Třebíče.\n\nV reprezentaci odehrál 26 zápasů, ve kterých vstřelil 9 gólů.\n\nByl ženatý, s manželkou Betty měl tři dcery – Jane Slama Mackenzie, Judy de Paris a Ann Slama Caswell.\n\n"}
{"id": "779729", "url": "https://cs.wikipedia.org/wiki?curid=779729", "title": "Dave Andreychuk", "text": "Dave Andreychuk\n\nDavid John Andreychuk (* 29. září 1963, Hamilton) je bývalý kanadský lední hokejista ukrajinského původu. Více než dvacet let působil v profesionální National Hockey League, kde se zařadil mezi nejproduktivnější útočníky na pozici levého křídla a je také hráčem, který v celé historii ligy po Timu Kerrym /Philadelphia/ vstřelil nejvíce gólů v přesilovkách v jedné sezóně - celkem 32 v dresu Buffala, v letech 1992-93. Jinak vůbec nejlepší v této dovednosti vůbec - celkem 274 branek.\n\nJako junior působil v týmu Oshawa Generals v Ontario Hockey League, odkud si jej v roce 1982 v prvním kole draftu vybralo Buffalo Sabres. Ve stejném roce také začal nastupovat v NHL. V Buffalu strávil jedenáct sezón a platil za dobrého střelce, s týmem však nikdy nepřekonal první kolo playoff. V roce 1993 byl vyměněn spolu s Darenem Puppou a výběrem v prvním kole draftu za Granta Fuhra do Toronto Maple Leafs. Tam působil do roku 1996. V ročníku 1993/1994 dosáhl svého sezónního maxima, když vstřelil 53 gólů a zaznamenal 99 asistencí. S Torontem se také dvakrát dostal až do finále Západní konference, ale v roce 1993 tým podlehl Los Angeles Kings a o rok později Vancouveru Canucks.\n\nPozději hrával za New Jersey Devils, Boston Bruins, krátce za Colorado Avalanche a opět za Buffalo Sabres. Před sezónou 2001/2002 se překvapivě upsal týmu Tampa Bay Lightning. Předpokládalo se, že přestoupí do týmu s ambicemi zisku Stanley Cupu, který mu ve sbírce chyběl. Místo toho v nezkušeném týmu Tampy přijal roli veterána - vůdce. Tým sice v prvním roce jeho působení opět nevybojoval playoff, Andreychuk ale odmítl nabídky o výměnu s tím, že jeho práce ještě neskončila. V sezóně 2002/2003 jej trenér John Tortorella jmenoval kapitánem. Tým poprvé po sedmi letech přivedl do playoff. V následující sezóně pokračoval Andreychuk přes již vyšší věk v dobrých ofenzivních výkonech a i ve třetí sezóně v Tampě překonal hranici dvaceti gólů. V playoff pomohl až k porážce Calgary Flames v sedmi zápasech finále a tak k zisku Stanley Cupu - prvního v historii klubu i pro něj. Sám tohoto úspěchu dosáhl až po dvaadvaceti sezónách v NHL, čím vyrovnal rekord Raye Bourquea v délce čekání na Stanley Cup, v počtu utkání před prvním Stanley Cupem (1597 v základní části) za Bourquem těsně zaostal. Po zrušené sezóně 2004/2005 se vrátil do týmu Tampy. Po roční pauze se však ve 42 letech již nedostal do očekávané formy a 10. ledna 2006 oznámil konec kariéry.\nV klubu působil i nadále jako funkcionář.\n\n\nV kanadské reprezentaci se objevil na juniorském mistrovství světa v roce 1983 a na seniorském šampionátu 1986. V obou případech pomohl k bronzovým medailím.\n\n\n"}
{"id": "779735", "url": "https://cs.wikipedia.org/wiki?curid=779735", "title": "Fița Lovinová", "text": "Fița Lovinová\n\nFița Lovinová (* 14. ledna 1951 Braniștea, Galați) je bývalá rumunská atletka, běžkyně, která se specializovala na střední tratě. Její hlavní disciplínou byla osmistovka a běh na 1500 metrů.\n\nNa Mistrovství Evropy v atletice 1978 v Praze skončila ve finále běhu na 800 metrů na 8. místě. Na halovém ME 1979 ve Vídni na téže trati vybojovala bronzovou medaili. Bronz získala také na světové letní univerziádě v Ciudad de México.\n\nV roce 1980 poprvé v kariéře reprezentovala na letních olympijských hrách, které se konaly v Moskvě. V závodě na 800 metrů skončila ve druhém semifinálovém běhu na čtvrtém místě, což k postupu do finále nestačilo.\n\nV roce 1984 se stala ve švédském Göteborgu halovou mistryní Evropy v běhu na 1500 metrů (4:10,03). V témže roce vybojovala na letní olympiádě v Los Angeles bronzovou medaili v běhu na 800 metrů. Ve finále trať zaběhla v čase 1:58,83. Stříbro získala Američanka Kim Gallagherová, která byla v cíli o 20 setin sekundy dříve a olympijskou vítězkou se stala krajanka Lovinové Doina Melinteová (1:57,60). Na patnáctistovce obsadila 9. místo (4:09,11).\n\nV lednu roku 1985 se zúčastnila prvního ročníku světových halových her (předchůdce halového MS v atletice) v Paříži, kde získala stříbrnou medaili (1500 m). V cíli prohrála o jednu jedinou setinu s nizozemskou běžkyní Elly van Hulstovou. Stříbro vybojovala také na halovém ME v Pireusu v témže roce.\n\n\"Hala\"\n\n\"Dráha\"\n\n"}
{"id": "779737", "url": "https://cs.wikipedia.org/wiki?curid=779737", "title": "Mattoni NBL 2010/2011", "text": "Mattoni NBL 2010/2011\n\nMattoni NBL 2010/2011 (celým oficiálním názvem Mattoni Národní basketbalová liga) byla nejvyšší mužskou ligovou basketbalovou soutěží v České republice v ročníku 2010/2011. Celkovým vítězem se stal tým ČEZ Basketball Nymburk, který obhájil vítězství z předchozích sedmi ročníků.\n\nHrálo jedenáct celků systémem každý s každým. Vítězem základní části se stal tým BK Prostějov. Této fáze se neúčastnil ČEZ Basketball Nymburk kvůli startu v Eurocupu a Adriatické lize.\n\nPo základní části se týmy rozdělily - prvních pět doplněných o dlouhodobě nejlepší český klub ČEZ Basketball Nymburk hrálo skupinu A1, dalších šest týmu ze spodní části tabulky po základní části pokračovalo ve skupině A2. Zatímco do tabulky skupiny A2 se započítávaly i výsledky ze základní části, tabulka ve skupině A1 se hodnotila samostatně pro nadstavbovou část. \n\nUtkaly se čtyři nejlepší celky ze skupiny A2, hrálo se na dvě vítězná utkání:\n\nOd čtvrtfinále se série hrály na tři vítězné zápasy:\n\n\nHráno na čtyři vítězná utkání:\n\n"}
{"id": "779739", "url": "https://cs.wikipedia.org/wiki?curid=779739", "title": "Rwanda na letních olympijských hrách", "text": "Rwanda na letních olympijských hrách\n\nRwanda na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779741", "url": "https://cs.wikipedia.org/wiki?curid=779741", "title": "Salvador na letních olympijských hrách", "text": "Salvador na letních olympijských hrách\n\nSalvador na letních olympijských hrách startuje od roku 1932. Toto je přehled účastí, medailového zisku a vlajkonošů na dané sportovní události.\n"}
{"id": "779743", "url": "https://cs.wikipedia.org/wiki?curid=779743", "title": "Kuang-jüan", "text": "Kuang-jüan\n\nKuang-jüan ( , pchin-jinem \"Gǔangyúan\") je městská prefektura v Čínské lidové republice, kde patří do provincie S’-čchuan. Má celkovou rozlohu 16 313 čtverečních kilometrů a v roce 2010 v ní žily necelé tři miliony obyvatel.\n\nEkonomika provincie je založena jak na těžkém průmyslu, tak na těžbě a zemědělství.\n\nPři zemětřesení 12. května 2008 zde zahynulo 3 882 lidí, 28 245 bylo zraněno a 125 bylo k 7. červnu nezvěstných.\n\nKuang-jüan leží v severovýchodní části provincie S’-čchuan. V rámci provincie hraničí na západě s Mien-jangem, na jihu s Nan-čchungem a na východě s Pa-čungem.\n\n"}
{"id": "779744", "url": "https://cs.wikipedia.org/wiki?curid=779744", "title": "Samoa na letních olympijských hrách", "text": "Samoa na letních olympijských hrách\n\nSamoa na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779746", "url": "https://cs.wikipedia.org/wiki?curid=779746", "title": "Želva ostruhatá", "text": "Želva ostruhatá\n\nŽelva ostruhatá (\"Centrochelys sulcata\") je velká suchozemská želva obývající subsaharské oblasti Afriky.\n\nHlava je trojúhelníkovitá s vysoko posazenýma očima. Krunýř je oválný, vpředu mírně vyhnutý nahoru. Mezi štíty jsou výrazné prohlubně. Barva krunýře je béžová až hnědá. Název \"ostruhatá\" získala tato želva podle dvou až tří výrazných výrustků vedle ocasu.\n\nŽelva ostruhatá je třetí největší želva světa (po galapážské želvě sloní a seyšelské želvě obrovské). Samci dosahují délky 60–90 cm a váhy 45–91 kg, samice 50–70 cm a váhy 25–40 kg. Po vylíhnutí rostou poměrně rychle, z 5–8 cm po narození dorostou na 15–25 cm během několika let. Jako i další želvy, je želva ostruhatá dlouhověká, odhadovaný věk dožití je 50–150 let.\n\nŽelva ostruhatá žije na jižní Sahaře a v Sahelu, v polosuchých oblastech (suché stepi a polopouště) od Senegalu, Mali a Mauritánie na západě až po Etiopii a Eritreu na východě. V těchto na vláhu chudých oblastech si želva ostruhatá vyhrabává podzemní úkryty vedoucí do míst s vyšší vlhkostí, kde následně přečkává nejteplejší část dne. Tento způsob chování se nazývá \"estivace\". Úkryty bývají obvykle kolem 0,75 m hluboké, jsou však známy i záhraby o hloubce kolem 3 metrů.\n\nŽelva ostruhatá je býložravec. Její potrava sestává především z různých druhů trav a dalších rostlin, bohatých na vlákninu a chudých na proteiny. Přemíra proteinů ve stravě způsobuje pyramidovitý vzhled krunýře. Krmení ovocem rovněž není vhodné.\n\nKe kopulaci dochází těsně po skončení dešťové sezóny, od září do října. Samci spolu bojují o právo oplodnit samice a jsou přitom obvykle velmi hlasití.\n\nPo 60 dnech od oplození samice začínají hledat vhodné místo pro nakladení vajec. Během 5 až 15 dní obvykle vyhrabou 4 až 5 hnízd, než si zvolí ideální místo pro svou snůšku.\n\nSamice při hrabání vyhazuje z vyhrabávané prohlubně přebytečnou hlínu, do výhrabu se často i vymočí. Když prohlubeň dosáhne kolem 60 cm v průměru a hloubky 7–14 cm, je vykopána další prohlubeň o průměru a hloubce zhruba 20 cm v zadní části původní prohlubně. Budování hnízda může trvat až 5 hodin, rychlost podle všeho závisí na tvrdosti terénu.\n\nKdyž je hnízdo připraveno, samice do něj začne klást vejce tempem zhruba jedno vejce za 3 minuty. Snůška obsahuje 15–30 vajec. Po nakladení vajec samice hnízdo opět zcela zahrne hlínou, což dělá velmi pečlivě, může jí to zabrat i více než hodinu.\n\nV inkubáriích by teplota měla být nastavena na hodnotu 30–31 °C. Vejce se líhnou po 90 až 120 dnech.\n\nŽelva ostruhatá je vedena v Seznamu ohrožených druhů IUCN jako zranitelná. Je uvedena v seznamu CITES, příloha II, s poznámkou, že u tohoto druhu byla stanovena nulová roční kvóta na vývoz jedinců ulovených v přírodě a určených primárně ke komerčním účelům.\n\nV Česku je průkopníkem chovu želv ostruhatých Zoo Plzeň. Podařilo se zde úspěšně odchovat již téměř 600 mláďat. Dále je k vidění například v Zooparku Zájezd, Zoo Ohrada, Zoo Dvorec, Zoo Liberec, Zoo Dvůr Králové, Krokodýlí Zoo Praha nebo Zoo Chleby.\n\n"}
{"id": "779747", "url": "https://cs.wikipedia.org/wiki?curid=779747", "title": "San Marino na letních olympijských hrách", "text": "San Marino na letních olympijských hrách\n\nSan Marino na letních olympijských hrách startuje od roku 1960. Toto je přehled účastí, medailového zisku a vlajkonošů na dané sportovní události.\n"}
{"id": "779749", "url": "https://cs.wikipedia.org/wiki?curid=779749", "title": "San Marino na zimních olympijských hrách", "text": "San Marino na zimních olympijských hrách\n\nSan Marino na zimních olympijských hrách startuje od roku 1976. Toto je přehled účastí, medailového zisku a vlajkonošů na dané sportovní události.\n"}
{"id": "779750", "url": "https://cs.wikipedia.org/wiki?curid=779750", "title": "Želva žlutolící", "text": "Želva žlutolící\n\nŽelva žlutolící (\"Trachemys scripta scripta\") je želva z čeledi emydovitých, poddruh želvy nádherné. Trachemys scripta jsou první želvy, u kterých byly vyšlechtěny barevné odrůdy.\n\nDospělý sameček má délku asi 13-20 centimetrů, samičky asi 20-33 centimetrů. Karapax je obvykle hnědo černý, často se žlutými pruhy. Kůže je olivově zelená se žlutými místy na nohou a krku. Plastron je převážně žlutý se zelenými fleky na okrajích. Na končetinách mají plovací blánu a drápy. Samec má dlouhé drápy na předních končetinách a výrazně delší, v bázi širší ocas. Samice je větší, má krátké drápy, otvor kloaky má výrazně blíže krunýři.\n\nPatří mezi všežravce. Živí se hlavně hmyzem, korýši, vodními plži a červy, občas také i malými rybkami a mršinami drobných obratlovců. Mláďata jsou téměř výhradně masožravá, postupem času je zvyšují podíl přijímané rostlinné složky zhruba až na 50%. Z rostlin v přírodě jedí především okřehek, v zajetí se živí pampeliškovými listy, salátem nebo i přebytky akvarijních rostlin, jakou jsou okřehek, Pistia, Ceratopteris atd. Pro zdárný růst krunýře je vhodné podávat mladým želvám vápníkové koncentráty.\n\nV období páření se dvoří samec tak, že zatahuje hlavu mezi přední končetiny, které vystrčí s drápy namířenými k samici a třepe jimi. Pohlavní dospělosti dosahují asi pátý rok, stěžejní je ale především dosažená velikost želvy. Rozmnožuje se začátkem jara. Délka vývoje je asi 10-13 týdnů. Počátkem léta si samice vyhloubí nohama jámu, do níž naklade 5 až 23, typicky 10 vajec. Jámu s vejci přikryje zadníma nohama pískem.\n\nPřirozeně se vyskytuje na jihovýchodě Spojených států amerických v oblasti od Floridy do jihovýchodní Virginie, kde je nejrozšířenější želvou. Vyskytuje se jak v pomalu proudících řekách, tak v údolních nivách, bažinách a mokřadech.\n\n"}
{"id": "779751", "url": "https://cs.wikipedia.org/wiki?curid=779751", "title": "Senegal na letních olympijských hrách", "text": "Senegal na letních olympijských hrách\n\nSenegal na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "779753", "url": "https://cs.wikipedia.org/wiki?curid=779753", "title": "Senegal na zimních olympijských hrách", "text": "Senegal na zimních olympijských hrách\n\nSenegal na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779755", "url": "https://cs.wikipedia.org/wiki?curid=779755", "title": "Seychely na letních olympijských hrách", "text": "Seychely na letních olympijských hrách\n\nSeychely na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "779757", "url": "https://cs.wikipedia.org/wiki?curid=779757", "title": "Tom Parker", "text": "Tom Parker\n\nJméno Tom Parker má více osob:\n\n"}
{"id": "779758", "url": "https://cs.wikipedia.org/wiki?curid=779758", "title": "Sierra Leone na letních olympijských hrách", "text": "Sierra Leone na letních olympijských hrách\n\nSierra Leone na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "779761", "url": "https://cs.wikipedia.org/wiki?curid=779761", "title": "Bohumír Popelář", "text": "Bohumír Popelář\n\nRNDr. Bohumír Justyn Popelář (31. října 1914 Kokořov u Plzně – 20. července 1969, Brno) byl učitel, vysokoškolský pedagog, psycholog, zakladatel dálkového studia defektologie na Moravě, historik, spisovatel, průvodce Čedoku a Turisty.\n\nNarodil se v selské usedlosti na Klatovsku, svůj profesní i osobní život spojil s Brnem, kam se v roce 1921 rodina přestěhovala. Jeho otec se stal správcem oddělení přírůstků a starých tisků v brněnské Universitní knihovně.\n\nV letech 1925–1933 vychodil III. českou státní reálku v Brně Husovicích, na maturitu navázalo ještě roční studium na Státní pedagogické akademii (1932–1933). Poté se rozhodl pro studium na Přírodovědecké fakultě Masarykovy university a zároveň nastoupil jako výpomocný učitel v Obřanech.\n\nPovinnou vojenskou službu, po marných pokusech o odklad, nastoupil u 106. dělostřeleckého pluku v Brně. Po absolvování důstojnické školy v Bratislavě a kurzu v Olomouci se stává četařem – aspirantem. Už jako poručík velel za mobilizace v roce 1938 dělostřelecké rotě.\n\nNěmecká okupace Čech a Moravy v roce 1939 jej navrátila jako učitele do pomocné školy a znemožnila mu ukončení studií na fakultě. České vysoké školy byly zavřeny. V roce 1942 se oženil s Irenou Veselou. Po osvobození v roce 1945 skončil jako výpomocný učitel a získal definitivu. V létech 1945–1947 byl úředníkem školní rady. V roce 1946 získal doktorát přírodních věd (RNDr.) a byl jmenován inspektorem pro speciální školství.\n\nV roce 1948 se stal tajemníkem a odborným asistentem nové otevřené Pedagogické fakulty, kde setrval až do roku 1958. Uplatnil se zde jako přednášející, kdy zde mohl uplatnit své zkušenosti z oboru defektologie, v níž se stal brzy autoritou. Znal z vlastních návštěv metody i prostředí v ústavech pro postižené a opuštěné děti, pracoval v komisi Zemské třídící stanice pro mládež anormální i v ústavu pro narušenou mládež. Podařilo se mu soustředit okruh odborníků, z nichž se postupně vytvořil základ moravské teoretické defektologie.\n\nPůsobil i v domově mládeže v Brně, odkud byl propuštěn z politických důvodů.\n\nByl znalcem brněnské historické topografie, shromáždil kartotéku s několika tisíci údajů o Brně, jeho stavbách, osobnostech, událostech. Pořádal přednášky, vycházky a exkurze, populární byly jeho články v tisku a rozhlasové pořady. Věnoval se i popularizaci brněnské historie mezi mládeží. Na začátku 60.let patřil k zakladatelům a organizátorům celoměstské soutěže pro školy „Znáš své město?“, která v modifikacích přetrvala dodnes. Jeho kniha Urbář pověstí brněnských se na knihkupeckých pultech ani neohřála. Další díly Urbáře, s pracovními názvy Listář a Adresář, už zůstaly jen v rukopise. Dětem věnoval příběh z brněnské historie Statečný Vít.\n\nZemřel na brněnské přehradě v kempu Obora v necelých 55 letech.\n\n\n\nSpeciální pedagogika\n\nheslo na Encyklopedii dějin města Brna\n"}
{"id": "779764", "url": "https://cs.wikipedia.org/wiki?curid=779764", "title": "Tom Parker (fotograf)", "text": "Tom Parker (fotograf)\n\nTom Parker byl americký fotograf. Fotografoval hodně v amerických internačních táborech, jako byly například Manzanar nebo Tule Lake v Kalifornii. Na pořizování obrazové dokumentace ze života lidí v internačních táborech se podílela řada významných fotografů, jako například Dorothea Lange, Hikaru Iwasaki, Clem Albers, Tom Parker nebo Charles E. Mace.\n\nV roce 1942 pracoval pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Většina jeho tvorby z let 1942-1943 se soustředila na japonské Američany a Japonce v deseti stálých táborech, včetně Manzanaru, Tule Lake, Poston, Topaz, Gila River a Minidoka. Kromě fotografií pořizoval také dokumentární a propagační filmy. \n\nAsi 1000 jeho negativů je spravováno v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "779766", "url": "https://cs.wikipedia.org/wiki?curid=779766", "title": "Rabiosa", "text": "Rabiosa\n\n„Rabiosa“ je píseň kolumbijské zpěvačky-skladatelky Shakiry, jeden ze singlů z jejího sedmého studiového alba Sale el Sol. V anglické verzi účinkuje americký rapper Pitbull. „Rabiosa“ má také španělskou verzi se stejným názvem, která byla použita k podpoře prodeje alba ve španělsky mluvících zemích. Ve španělské verzi účinkuje El Cata.\n"}
{"id": "779767", "url": "https://cs.wikipedia.org/wiki?curid=779767", "title": "Richard Maleček", "text": "Richard Maleček\n\nRichard Maleček (* 9. 10. 1949 Kladno) je český advokát.\n\nJeho pradědeček byl kapelníkem císařské rakousko-uherské armády. Richard Maleček vystudoval na Kladně gymnázium, maturoval v roce 1968. V témže roce začal studovat na Právnické fakultě Univerzity Karlovy v Praze, na které získal i titul doktora práv.\n\nPracoval v resortu prokuratury. V roce 1989 se podílel na vyšetřování zásahu na Národní třídě, byl členem vyšetřující komise Generální prokuratury. Podílel se na vyšetřování nejzávažnějších případů porušování práva v bývalém režimu. V roce 1990 přešel na Federální ministerstvo vnitra, kde zastával až do rozdělení federace funkci ředitele Federálního úřadu pro vyšetřování. Také byl členem Legislativní rady federální vlády. Poté byl až do roku 1996 ředitelem Úřadu vyšetřování hl. m. Prahy. V témže roce počal vykonávat advokátní praxi ve své advokátní kanceláři a jako advokát působí i v současnosti. Úspěšně pracoval v mnoha i mediálně známých trestních kauzách. Publikoval články v denním tisku, odborné články do právnických časopisů a je přednáškově činný. Obdržel ocenění od Kongresu USA. V roce 1990 byl vyznamenán Medailí Za zásluhy. Jeho stručný životopis byl publikován v několika i zahraničních životopisných encyklopediích.\n\nRichard Maleček má tři děti a pět vnoučat. Žije s rodinou v Praze, v osobním volnu se věnuje rozvoji tenisu své nejmladší dcery.\n\n"}
{"id": "779771", "url": "https://cs.wikipedia.org/wiki?curid=779771", "title": "Mancini (fotbalista)", "text": "Mancini (fotbalista)\n\nAlessandro Faiolhe Amantino (*1. srpna 1980, Ipatinga, Brazílie) je brazilský fotbalista hrající za klub CA Mineiro.\n\n\n\n\n"}
{"id": "779773", "url": "https://cs.wikipedia.org/wiki?curid=779773", "title": "Slovinsko na letních olympijských hrách", "text": "Slovinsko na letních olympijských hrách\n\nSlovinsko na letních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "779783", "url": "https://cs.wikipedia.org/wiki?curid=779783", "title": "Velkofilm", "text": "Velkofilm\n\nVelkofilm je označení pro rozsáhlý hraný film, který je typický velkým množstvím proinvestovaných peněz, herců (včetně rozsáhlého komparsu), rekvizit, filmových staveb, speciální i filmové techniky, náročných exteriérů, filmových triků apod. Nejčastěji se jedná o snímky s historickou, válečnou nebo katastrofickou tematikou, které vyžadují nasazení velkého množství osob v davových scénách, například při zobrazení velkých vojenských střetů či bitev.\n\n\n"}
{"id": "779787", "url": "https://cs.wikipedia.org/wiki?curid=779787", "title": "Davide Di Gennaro", "text": "Davide Di Gennaro\n\nDavide Di Gennaro (* 16. června 1988, Milan, Itálie) je italský fotbalista odchovaný v týmu AC Milan, momentálně je zapůjčen do FC Modena.\n\n"}
{"id": "779790", "url": "https://cs.wikipedia.org/wiki?curid=779790", "title": "Australian Open 2004 – ženská čtyřhra", "text": "Australian Open 2004 – ženská čtyřhra\n\nObhájkyně titulu sestry Serena a Venus Williamsovy do soutěže nezasáhly pro Serenino zranění. Venus se rozhodla s jinou spoluhráčkou nestartovat.\n\nSoutěž vyhrál první nasazený španělsko-argentinský pár Virginia Ruanová Pascualová a Paola Suárezová, který v boji o titul porazil ruské turnajové čtyřky Světlanu Kuzněcovovou s Jelenou Lichovcevovou po setech 6–4, 6–3.\n\n\n"}
{"id": "779792", "url": "https://cs.wikipedia.org/wiki?curid=779792", "title": "Slovinsko na zimních olympijských hrách", "text": "Slovinsko na zimních olympijských hrách\n\nSlovinsko na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "779793", "url": "https://cs.wikipedia.org/wiki?curid=779793", "title": "Mancini", "text": "Mancini\n\nPříjmení Mancini [\"mančíny\"] nosí více různých osobností:\n\n\n"}
{"id": "779794", "url": "https://cs.wikipedia.org/wiki?curid=779794", "title": "Adolf Průcha", "text": "Adolf Průcha\n\nAdolf Průcha, pseudonym Adolf Zlonický (16. června 1837 Zlonice – 20. října 1885 Praha) byl český varhaník a hudební skladatel.\n\nHudební základy získal u svého učitele ve Zlonicích Josefa Tomana. Zpíval v místním chrámovém sboru. V roce 1849 se stal zpěvákem v křížovnickém kostele svatého Františka z Assisi v Praze a studoval na gymnáziu na Starém Městě. Vystudoval učitelský ústav a Varhanickou školu. Od roku 1859 působil jako varhaník v několika pražských chrámech a učil na Varhanické škole. Byl sbormistrem pěveckého spolku \"Beseda\" a v roce 1878 se stal ředitelem kůru v kostele svatého Petra na Poříčí.\n\nJako skladatel se věnoval převážně chrámové hudbě a byl zastáncem reformních snah v církevní hudbě. V oblasti světské hudby komponoval hlavně vokální skladby. Smíšený sbor \"Řekněte mně větrové\" je jedním z prvních zhudebnění veršů Jana Nerudy.\n\n\n\n\n\n"}
{"id": "779797", "url": "https://cs.wikipedia.org/wiki?curid=779797", "title": "Záhřebská synagoga", "text": "Záhřebská synagoga\n\nZáhřebská synagoga (chorvatsky \"Zagrebačka sinagoga\") byla jedinou kdy fungující synagogou v Záhřebu. Postavena byla v roce 1867 podle předlohy vídeňského leopoldstadtského templu. V roce 1941 byla bezdůvodně zničena tehdejší chorvatskou fašistickou vládou. Jednalo se o jednu z dominant města. Od půlky osmdesátých let probíhá v chorvatské společnosti diskuze o možnosti na stejném místě repliku synagogy postavit, zatím k tomu ale z mnoha různých příčin nedošlo.\n"}
{"id": "779798", "url": "https://cs.wikipedia.org/wiki?curid=779798", "title": "Somálsko na letních olympijských hrách", "text": "Somálsko na letních olympijských hrách\n\nSomálsko na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "779807", "url": "https://cs.wikipedia.org/wiki?curid=779807", "title": "Spojené arabské emiráty na letních olympijských hrách", "text": "Spojené arabské emiráty na letních olympijských hrách\n\nSpojené arabské emiráty na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "779811", "url": "https://cs.wikipedia.org/wiki?curid=779811", "title": "Jusupov", "text": "Jusupov\n\nPříjmení Jusupov nosí více různých osobností:\n\n"}
{"id": "779813", "url": "https://cs.wikipedia.org/wiki?curid=779813", "title": "Zbyšek Pantůček (1967)", "text": "Zbyšek Pantůček (1967)\n\nZbyšek Pantůček (* 28. září 1967 Plzeň) je český herec, dabér a hudebník. Po vystudování konzervatoře působil v Armádním uměleckém souboru Víta Nejedlého. Po čtyřleté pauze od ukončení působení v tomto uskupení, během níž se věnoval zpěvu a dabingu, začal působit v divadelní společnosti Háta. Je dvakrát rozvedený a má dvě děti, dceru Veroniku a syna Zbyška.\n\nPantůček vystupoval spolu s Ivanou Andrlovou a Alešem Cibulkou v pořadu \"O češtině\".\n\n\nNamlouvá také reklamy, mezi něž patří šot propagující cestovní kancelář Fischer.\n\n"}
{"id": "779817", "url": "https://cs.wikipedia.org/wiki?curid=779817", "title": "Dédestapolcsány", "text": "Dédestapolcsány\n\nDédestapolcsány je obec na severovýchodě Maďarska v župě Borsod-Abaúj-Zemplén, v okrese Kazincbarcika.\n\nRozkládá se na ploše 29,43 km² a v roce 2010 zde žilo 1 480 obyvatel.\n\nNa území obce na severu zasahuje vodní nádrž Lázbérci-víztároló. Ve vodní nádrži je zákaz koupání. Zakázáno je táboření okolo jezera a kolem jezera platí zákaz provozu motorových vozidel.\n"}
{"id": "779820", "url": "https://cs.wikipedia.org/wiki?curid=779820", "title": "Srí Lanka na letních olympijských hrách", "text": "Srí Lanka na letních olympijských hrách\n\nSrí Lanka na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "779829", "url": "https://cs.wikipedia.org/wiki?curid=779829", "title": "Zbyšek Pantůček (1938)", "text": "Zbyšek Pantůček (1938)\n\nZbyšek Pantůček (16. února 1938 v Řícmanicích – 5. listopadu 1992) byl český kabaretní zpěvák. Od roku 1953 sice na brněnské Vyšší pedagogické škole Jaroslava Kvapila studoval hru na housle, avšak po třech letech studií započal s kariérou profesionálního zpěváka. Vystupoval tehdy v brněnských kavárnách a estrádních programech. Následně spolupracoval s jazzovým orchestrem Jožky Karena a spolupracoval také s Československým rozhlasem. V letech 1961 až 1963 působil nejen jako zpěvák, nýbrž také jako herec v Armádním uměleckém souboru Víta Nejedlého. Od roku 1972 pravidelně vystupoval se svým bratrem Liborem s Orchestrem Gustava Broma či s orchestrem brněnského studia Československého rozhlasu.\n"}
{"id": "779831", "url": "https://cs.wikipedia.org/wiki?curid=779831", "title": "Zbyšek Pantůček", "text": "Zbyšek Pantůček\n\nZbyšek Pantůček je jméno a příjmení více osob:\n"}
{"id": "779853", "url": "https://cs.wikipedia.org/wiki?curid=779853", "title": "Schönberg (Dolní Bavorsko)", "text": "Schönberg (Dolní Bavorsko)\n\nSchönberg je městys \"(Markt)\" v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. V roce 2010 zde žilo 3 804 obyvatel.\n\n"}
{"id": "779857", "url": "https://cs.wikipedia.org/wiki?curid=779857", "title": "Surinam na letních olympijských hrách", "text": "Surinam na letních olympijských hrách\n\nSurinam na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "779858", "url": "https://cs.wikipedia.org/wiki?curid=779858", "title": "Ballancourt-sur-Essonne", "text": "Ballancourt-sur-Essonne\n\nBallancourt-sur-Essonne je obec v jihovýchodní části metropolitní oblasti Paříže ve Francii v departmentu Essonne a regionu Île-de-France.\n\nSousední obce: Vert-le-Petit, Fontenay-le-Vicomte, Chevannes, Itteville, Champcueil a Baulne.\n\nObcí protéká řeka Essonne.\n\nPůvod názvu obce není znám, přídomek \"sur Essonne\" byl doplněn v roce 1958.\n\n\n\"Počet obyvatel\"\nObec je dostupná po železnici na trati z Villeneuve-Saint-Georges do Montargis.\n\n"}
{"id": "779862", "url": "https://cs.wikipedia.org/wiki?curid=779862", "title": "Muhammad Hedžází", "text": "Muhammad Hedžází\n\nMuhammad Hedžází (persky \"سید محمد حجازی\") je íránský brigádní generál a bývalý velitel milicí Basídž. Nyní je zástupcem velitele íránských ozbrojených sil.\n\n"}
{"id": "779866", "url": "https://cs.wikipedia.org/wiki?curid=779866", "title": "Svatá Lucie na letních olympijských hrách", "text": "Svatá Lucie na letních olympijských hrách\n\nSvatá Lucie na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "779872", "url": "https://cs.wikipedia.org/wiki?curid=779872", "title": "Sinusová tachykardie", "text": "Sinusová tachykardie\n\nSinusová tachykardie je odchylka od normálního srdečního rytmu, při které dochází k jeho zrychlení nad 90 tepů za minutu. Srdeční rytmus vychází normálně ze sinoatriálního uzlu, jde tedy o sinusový rytmus. \n\nSinusová tachykardie se zcela běžně vyskytuje u řady fyziologických stavů. Sinoatriální uzel je pod vlivem vyšší nervové činnosti, regulace probíhá cestou sympatického a parasympatického nervového systému. Stavy, které vedou k podráždění sympatiku, vedou ke zvýšení rychlosti spontánní depolarizace v sinoatriálním uzlu a tím k vyšší frekvenci. Dochází k tomu například u fyzické námahy, stresu, rozrušení a podobně. Je také běžnou reakcí na zrychlení metabolizmu u zvýšené tělesné teploty (na vzestup teploty o jeden stupeň připadá zvýšení frekvence asi o 10/min) či při nadměrné funkci štítné žlázy (thyreotoxikóze), dalších stavech, které vedou ke stimulaci oběhu (tzv. hyperkinetická cirkulace), např. v těhotenství či při chudokrevnosti, reakcí na snížení objemu tekutiny v cévním řečišti jako projev snahy o kompenzaci a udržení oběhu (dehydratace, šokové stavy při těžším krvácení, sepsi či těžké alergické reakci). Také je kompenzačním mechanizmem při srdečním selhání z nejrůznějších příčin. Rovněž řada léků a návykových látek může vést v normálních dávkách a zejména při předávkování k sinusové tachykardii, podobně také stavy při odnětí některých návykových látek (abstinenční syndrom). Z léků jsou příkladem atropin, adrenalin, efedrin, theofylinové deriváty, některé kalciové blokátory, z návykových látek alkohol či kofein ve vyšších dávkách, kokain nebo metamfetamin.\n\nSinusová tachykardie je tedy obecnou reakci na zátěžovou situaci v organismu s širokým spektrem možných vyvolávajících stavů. \nElektrokardiografie (EKG) slouží k odlišení sinusové tachykardie od jiných klinicky významnějších rychlých arytmií. Na EKG křivce je zaznamenán rychlý pravidelný rytmus s normální vlnou P (odpovídá aktivitě předsíní) následovanou komplexem QRS (odpovídá aktivitě komor srdečních). U velmi rychlé sinusové tachykardie případně nemusí být vlna P zřetelná, splývá s komplexy QRS. Další vyšetření se zaměřuje především na zjištění příčiny. Tato vyšetření vychází z celkového stavu nemocného, základního vyšetření klinického, laboratorního apod. \n\nZaměřuje se na ovlivnění základního vyvolávajícího onemocnění, případně úpravu dávkování léků apod. \n\nLéčbu antiarytmiky si vyžadují jen specifické případy sinusové tachykardie. Sem řadíme \nV těchto případech se zkouší menší dávky betablokátorů, zcela výjimečně je nutná katetrizační radiofrekvenční ablace. \n\n"}
{"id": "779873", "url": "https://cs.wikipedia.org/wiki?curid=779873", "title": "Annéot", "text": "Annéot\n\nAnnéot je francouzská obec v departementu Yonne, v regionu Burgundsko-Franche-Comté. V roce 2008 zde žilo 150 obyvatel.\n\nObec leží 4 km na severozápadně od města Avallon. Sousedí s obcemi: Annay-la-Côte, Étaule, Avallon, Pontaubert, Vault-de-Lugny, Girolles, Tharot.\n\n"}
{"id": "779875", "url": "https://cs.wikipedia.org/wiki?curid=779875", "title": "Christian Cabrol", "text": "Christian Cabrol\n\nChristian Cabrol (16. září 1925 Chézy-sur-Marne – 16. června 2017 Paříž) byl francouzský kardiochirurg a politik.\n\n27. dubna 1968 uskutečnil první transplantaci srdce v Evropě, roku 1986 provedl první transplantaci umělého srdce ve Francii.\n\nSvůj mimořádný kredit ve francouzském kulturním okruhu (jehož důkazem je 37. místo v anketě Největší Francouz z roku 2005) využil i v politice, v Chirakově gaullistické Rassemblement pour la République (posléze přejmenované na Union pour un mouvement populaire), za niž byl v letech 1994-1999 poslancem europarlamentu. Předtím působil jako radní 13. a 16. pařížského obvodu (arrondissementu).\n\nByl komandérem Řádu čestné legie a důstojníkem Národního řádu za zásluhy. Zemřel ve věku 91 let v Paříži.\n\n\n"}
{"id": "779878", "url": "https://cs.wikipedia.org/wiki?curid=779878", "title": "ProStory", "text": "ProStory\n\nproStory je dokumentární cyklus České televize z roku 2011 o současné české architektuře.\n\nKaždý z šestnácti autorských dokumentů cyklu je portrétem jednoho českého architekta či architektonického studia, respektive jedné či více jeho realizací. Jeden z dílů pojednává například o nové budově Národní technické knihovny studia Projektil, další zas o Mariánském mostu v Ústí nad Labem od Romana Kouckého.\n\nSnahou tvůrců bylo představit výjimečné české stavby posledních let (1993–2011), včetně jejich sociálních dopadů a kontroverzí. Kromě toho, že se jedná o oceňované i nevzácně kontroverzní stavby, jde navíc o různorodé spektrum architektonických podob a funkcí – od mostu či rozhledny přes kostel, banku, knihovnu, galerii, bazén, tiskárnu až po klub, vilu, rodinný dům či stodolu a další.\n\nVedoucím projektu autorských dokumentů od známých i začínajících českých režisérů byla režisérka Lucie Králová. Hlavním dramaturgem byl Jan Gogola ml. a odbornými poradci Osamu Okamura, Rostislav Koryčánek a Adam Gebrian. Celý cyklus se připravoval čtyři roky.\n\nNa tvorbě jednotlivých dílů pracovali přední čeští dokumentární režiséři jako Jan Gogola ml., Vít Janeček, Vít Klusák, Lucie Králová, Filip Remunda, Radim Procházka, Martin Řezníček či Karel Žalud i představitelé nově nastupující tvůrčí generace: Lukáš Kokeš, Viera Čakányová, Bohdan Bláhovec, Adam Olha či Kamila Zlatušková.\n\nPrvní díl byl Českou televizí premiérově odvysílán 10. září 2011 a dalšch 15 dílů následovalo do konce roku. Poslední díl měl premiéru 27. prosince 2011.\n\n"}
{"id": "779881", "url": "https://cs.wikipedia.org/wiki?curid=779881", "title": "Daniel Takáč", "text": "Daniel Takáč\n\nDaniel Takáč (* 12. ledna 1971 Praha) je český moderátor a televizní zpravodaj specializující se na politiku, v České televizi moderuje pořad \"Interview ČT24\".\n\nVystudoval SPŠ dopravní Praha (maturoval v roce 1989). Dále pak pokračoval na Fakultě elektrotechnické Českého vysokého učení technického v Praze (promoval v roce 1994 a získal tak titul inženýr). Již během studia působil v rozhlase.\n\nPočínaje rokem 1991 působí v Českém rozhlase jako moderátor a redaktor (na stanici Radiožurnál).\n\nOd roku 1994 až do dubna 2005 pracoval v TV Prima (v letech 1997 až 2001 zde působil i na pozici šéfredaktora zpravodajství). Následně přešel do České televize, v níž uváděl pořady \"Hyde Park\" (leden 2010 až 2014) a \"Události, komentáře\" (duben 2014 až červen 2018) a od konce června 2018 uvádí pořad \"Interview ČT24\". \n"}
{"id": "779884", "url": "https://cs.wikipedia.org/wiki?curid=779884", "title": "Moy", "text": "Moy\n\nMoy ( , ) je řeka v hrabstvích Mayo a Sligo v Connachtu v Irsku. Je dlouhá 110 km.\n\nPramení na úpatí pohoří Ox na severozápadě Irska v hrabství Sligo. Převážná část toku míří na jihozápad. Vtéká do hrabství Mayo, kde míjí v nevelké vzdálenosti Swinford a pak se otáčí na sever u vesnice Kilmore směrem na historické město Ballina, kde ústí do zálivu Killala Atlanstkého oceánu.\n"}
{"id": "779898", "url": "https://cs.wikipedia.org/wiki?curid=779898", "title": "Bondoufle", "text": "Bondoufle\n\nBondoufle je obec v jihovýchodní části metropolitní oblasti Paříže ve Francii v departmentu Essonne a regionu Île-de-France. Leží 27 kilometrů od Paříže.\n\nSousední obce: Ris-Orangis, Courcouronnes, Lisses, Vert-le-Grand, Le Plessis-Pâté a Fleury-Mérogis.\n\nČásti obce: Les Béguines, Victor Hugo, La Coulée Verte, Les Verts Domaines, La Forge, L'Orée du Golf, Le Golf, Les Héliotropes, La Haie Fleurie, Le Vieux Village, Les Losanges, Les Demoiselles, Les Saplos, Les Coccinelles.\n\nNázev obce je odvozen z latinsko-galského pojmenování místa - \"Bonduflus\". Finální podoba byla vytvořena v roce 1801.\n\n\n\"Počet obyvatel\"\nObec je dostupná několika linkami autobusu.\n\n\n"}
{"id": "779901", "url": "https://cs.wikipedia.org/wiki?curid=779901", "title": "Stropní pancéřové prvky v československém opevnění", "text": "Stropní pancéřové prvky v československém opevnění\n\nStropní pancéřové prvky v československém opevnění jsou ocelolitinové prvky československého opevnění zabudované ve stropech těžkých objektů. Většina z nich byla obsluhována osádkou daného objektu a sloužila pro boj či pozorování, jedinou výjimkou jsou malé ventilační zvony. Podle účelu je lze rozdělit na pěchotní zvony (pozorování a možná palba pro ochranu objektu), kopule (výhradně pro palbu), dělostřelecké zvony (pouze pro pozorování), ventilační zvony a pohyblivé věže.\n\nPancéřové zvony (kódové označení AJ) a kopule (kódové označení JA) jsou prvky pevně osazené ve stropní šachtě objektu. Podle svého taktického určení disponují jednou či několika střílnami nebo průzory. Jedná se o ocelolitinové odlitky mírně kuželovitého až válcového tvaru, jejichž temeno je zaobleno. Ve spodní části zvonu či kopule se nachází příruba, která zlepšuje upevnění prvku v železobetonové stropní desce a zajišťuje větší dosedací plochu pro přenášení nárazů. V případě vyššího stupně odolnosti objektu a s tím související silnější stropní deskou, větší hmotností i výškou zvonu/kopule (přibližně od 43–45 tun výše) jsou tyto prvky vybaveny samostatným ocelolitinovým podkladním prstencem, na které posléze byly ve stropní šachtě usazovány. Každý zvon (kopule) má na opačných stranách dvě dvojice čepů (nálitky), které sloužily pro manipulaci s prvkem pomocí jeřábu.\n\nZvony a kopule byly od výrobce dopravovány po železnici na speciálních hlubinných nebo plošinových vozech na nádraží, které se nacházelo poblíž stavěného úseku opevnění. Zde byly jeřábem přesunuty na vozy tzv. benzino-elektrického vlaku (silniční soupravy původně sloužící za první světové války k dopravě nejtěžších děl), který je odvezl k určenému objektu. Zde byl prvek portálovým jeřábem zvednut a osazen do připravené stropní šachty. Po kontrole a úpravě natočení byl zvon nebo kopule v šachtě zabetonován. Ze strany, kde se nenacházely střílny/průzory, byly tyto prvky chráněny železobetonovým maskovacím kuželem, který sloužil jak pro vlastní ochranu „pancíře“, tak pro jeho lepší splynutí s objektem. Některé kopule byly, vzhledem ke svým palebným úkolům a rovněž lepšímu maskování, zapuštěny do stropní desky objektu.\n\nPancéřové ventilační zvony (tzv. houby) se od ostatních zvonů a kopulí liší svým účelem. Jejich úlohou bylo nasávání čerstvého vzduchu do objektu a odvod zkaženého vzduchu mimo objekt, byly tak součástí ventilačního systému daného objektu. Jedná se o menší válcové ocelolitinové prvky se zaobleným vrchlíkem. V horní části zvonu se nachází vždy čtyři trychtýřovité otvory pro vstup/výstup vzduchu rozmístěné po 90 °. Uvnitř zvonu ústí potrubí složené ze čtyř bezešvých, do sebe vložených trubek, které prostupují celou sílou železobetonového stropu do interiéru objektu, kde na ně přes přírubu navazuje vnitřní ventilační potrubí.\n\nRozměry zvonů a kopulí jsou rozdílné a závisely na stupni odolnosti daného prvku, pro odolnější prvky byl mj. použit silnější pancíř. Vnitřní rozměry jsou shodné, proto se tyto skutečnosti projevily pouze na vnějších rozměrech. Odolnost pancéřového prvku je odvozená od odolnosti celého objektu. Pro tzv. „arabské“ odolnosti pěchotních srubů označené čísly 1 a 2 byly navrženy zvony a kopule o síle stěn 150 mm se shodným označením (1 a 2). Objekty „římských“ stupňů odolnosti byly vybaveny zvony a kopulemi o síle pancíře 200 mm (verze M pro srub odolnosti I, verze S pro odolnost II) nebo 300 mm (verze V pro odolnost III, verze W pro odolnost IV). Jednotlivé verze o shodné síle stěn se liší výškou (odolnější objekt → silnější stropní deska → vyšší zvon/kopule) a podle okolního terénu též depresemi střílen a pozorovacích otvorů (1:1,7, 1:2, 1:3, 1:5).\n\nCelkem existovalo 24 variant pěchotních zvonů (12 pro lehký a 12 pro těžký kulomet), 30 verzí kopulí (18 pro sólo těžký kulomet, 12 pro dvojče), čtyři varianty dělostřeleckého zvonu a tři verze ventilačního zvonu.\n\nStřelec či pozorovatel ve zvonu nebo kopuli stál na výškově nastavitelné podlážce z děrovaného plechu, která byla přístupná ocelovým žebříkem. Otvory pro střílny byly osazeny střílnovými vložkami, do nichž byla upevňována lafeta se zbraní. V případě, že nebylo nutné mít zbraň ve střílně, byla zde nasazena závěrná deska. U zvonů mohl být otvor také osazen pozorovací vložkou s neprůstřelným sklem. Na stěnách zvonu/kopule byly přišroubovány držáky pro potřebné vybavení – kulomet, lafetu, náhradní hlavně. Dále se zde nacházela pohotovostní dávka střeliva v zásobnících, signální pistole, sklopné sedátko, horní konec výtahu na munici a spojovací zařízení se zbytkem objektu a obsluhou ostatních zbraní (telefon, zvukovod, optická signalizace). Odtah plynů byl řešen středovou trubkou, která sloužila též jako vodící trubka pro výškové nastavení podlážky a jako odpad nábojnic. Ve vrchlíku zvonů se nachází otvor pro periskopický dalekohled, kopule tímto otvorem nedisponují. Pro pěchotní zvony bylo uvažováno doplnění výbavy o světlomet a příruční 5 cm minomet pro vykrývání hluchých prostorů, jehož vývoj v roce 1938 teprve začínal.\n\nPozorovací zvony neměly osazenou vložku, neboť stupňovitý pozorovací průzor, uzavřený neprůstřelným sklem, se nacházel přímo ve stěně zvonu. Průzor bylo možné rovněž zcela zaslepit pomocí ocelového šoupátka. Další odlišností byla tzv. košilka z ocelového plechu, která byla osazena uvnitř zvonu a která zvyšovala bezpečnost pozorovatele a pozorovací techniky před odštěpky pancíře.\n\nNejpočetnějším stropním pancéřovým prvkem československého opevnění je pěchotní zvon s kódovým označením AJ/N, který sloužil pro pozorování a případnou palbu lehkým kulometem vz. 26 (kódové označení zbraně N). Byl navržen téměř na všech pěchotních srubech, známá je pouze jediná výjimka v podobě objektu DM-S 5. Podle svého taktického určení byl vyráběn se dvěma až šesti střílnami, z nichž každá má 60° palebný vějíř, ve všech šesti odolnostech (1, 2, M, S, V, W). Ve vrchlíku má otvor o průměru 9 cm pro pěchotní periskopický dalekohled 4× vz. 38. Zvon sloužil především pro pozorování a střežení předpolí a okolí objektu a k řízení paleb hlavních zbraní. Druhotným úkolem byla obranná palba, do které se měl zapojit až při případném blízkém napadení srubu.\n\nVnitřní průměr zvonu v úrovni střílen činí 1300 mm, výška prvku se pohybuje (dle odolnosti objektu) mezi 2000 a 4500 mm, hmotnost mezi 13 000 a 52 000 kg. Cena závisela na odolnosti zvonu a počtu střílen, zvon AJ/N ve variantě M stál 90 050 Kč, nejodolnější verze W stála 241 700 Kč. Vnitřní vybavení zvonu AJ/N stálo 5273 Kč.\n\nZvon s kódovým označením AJ/D pro pozorování a případnou palbu těžkým kulometem vz. 37 (kódové označení zbraně D) byl oproti zvonu AJ/N využíván v mnohem menší míře. Jeho úkoly byly shodné s úkoly zvonu pro lehký kulomet, navržen byl u srubů, u kterých se poblíž v předpolí nacházel důležitý objekt (most, komunikace, apod.). Od zvonu AJ/N se mírně odlišuje tvarem, střílnami a lafetací, takticko-technické parametry (odolnosti, výška, hmotnost, vnitřní průměr, počty střílen) ale jsou shodné.\n\nDělostřelecký pozorovací zvon s kódovým označením AJ/P (nebo AJ/děl) sloužil výhradně k pozorování a řízení paleb hlavního dělostřelectva (pevnostní 10cm houfnice vz. 38 a minomety, případné polní dělostřelectvo), byl tedy osazován do objektů s dobrým výhledem a strategickým umístěním. Pozorovatel měl k dispozici dělostřelecký periskopický dalekohled 10/6× vz. 38, který se vysouval otvorem ve vrchlíku zvonu, a přímé pozorovací průzory (pozorování okem či polním triedrem). Byl vyráběn s jedním až čtyřmi průzory, každý s odměrem 60 °. Celkový vnitřní průměr pozorovacího zvonu 1380 mm byl zmenšen osazením ochranné ocelové košilky na standardní hodnotu 1300 mm. Hmotnost prvku se pohybuje v rozmezí hodnot 20 000 až 52 000 kg, výška od 2220 do 3750 mm. Cena zvonu AJ/P v nejvyšší odolnosti W činila 248 000 Kč.\n\nKopule pro palbu z těžkého kulometu vz. 37 (kódové označení zbraně D) nahrazovala zbraně pod betonem tam, kde by jejich střílny byly příliš ohrožené nepřátelskou palbou. Hlavním úkolem kopule tedy byla, na rozdíl od zvonu, střelba. Kopule JA/D byly vyráběny s jednou či dvěma střílnami (každá s palebným vějířem 54 °), po jejichž bocích se nachází vždy dva pozorovací otvory pro záměrný dalekohled. Navrženy byly pro všech šest stupňů odolnosti (1, 2, M, S, V, W), výška prvku činí 2000 až 4600 mm, vnitřní průměr v úrovni střílen 1300 mm a hmotnost 13 000 až 65 000 kg.\n\nPočetně mnohem více rozšířenější kopulí měla být kopule pro palbu z dvojčete těžkých kulometů vz. 37 (kódové označení zbraně M). Její úkoly byly shodné s kopulí JA/D, odlišovaly se ale takticko-technické parametry. Vyráběna byla výhradně ve verzích M, S, V a W (tedy pro objekty římské odolnosti) s jednou střílnou (palebný vějíř 45 °) a dvěma pozorovacími otvory po stranách. Vnitřní průměr v úrovni střílny byl pro potřeby manipulace se zbraněmi rozšířen na hodnotu 1500 mm, výška prvku se pohybuje v rozmezí 2000 až 4600 mm, hmotnost mezi 13 000 a 65 500 kg. Kopule JA/M v nejvyšší odolnosti W stála 264 220 Kč.\n\nProtože rychlá stavba pěchotních srubů předběhla definitivní řešení pancéřových kopulí JA/M, byly některé kopule vyrobeny jako tzv. zaškrcené. Projektanti objektů totiž počítali s konstantním vnitřním průměrem 1300 mm i pro ně, jejich průměr byl ale zvýšen na 1500 mm, což však nerespektovaly šachty již některých vybetonovaných srubů. Proto musely být kopule pro tyto objekty vyrobeny s přírubou vyhnutou dovnitř.\n\nVentilační zvony byly až na výjimky využívány pouze u tvrzových objektů. Samostatné sruby měly totiž otvory pro nasávání vzduchu umístěné ve vchodu, výfukové otvory se nacházely v týlové stěně. Většina tvrzových objektů (vyjma dělostřeleckých srubů) ale vlastní vchod postrádala a většina jejich stěn byla zahrnuta zeminou. Objekty pro dělostřeleckou věž a minometnou kopuli byly navíc navrženy tak, že na zemský povrch vystupoval pouze strop objektu.\n\nU objektů pro dělostřeleckou věž a pro minometnou kopuli byly ventilační zvony osazovány vždy a to ve dvojicích (jeden sací, druhý evakuační). Ventilační zvony pro nasávání byly použity též u tvrzových pěchotních srubů postavených do podzimu 1937. V létě toho roku bylo na objektech tvrze Adam použito nové levnější řešení nasávání vzduchu přes zalomený prostup v týlové stěně. Sruby zcela zapuštěné do země byly vybaveny dvěma zvony. Vchodové objekty disponovaly dvěma evakuačními ventilačními zvony v případě, že jejich napojení na podzemí bylo pomocí schodiště a výtahu. Nasávání vzduchu probíhalo před otvor ve vchodu, zvony sloužily pro odvod zkaženého vzduchu a výfukových plynů z podzemní strojovny tvrze. Jediným samostatným objektem s ventilačním sacím zvonem byla pozorovatelna K-Bg-S 12b „Utržený“, jejíž vchod se nachází několik metrů pod úrovní okolního terénu a v případě obvyklého nasávání vzduchu ve vchodu by hrozilo zamoření bojovými plyny.\n\nVentilační zvony byly vyráběny ve třech velikostech, podle vnitřního průměru lze rozlišovat malé (175 mm), střední (275 mm; nejběžnější typ) a velké (350 mm) zvony. Výška pancéřového prvku dosahuje 1170 mm, 1200 mm a 1360 mm, hmotnost 1400 kg, 1800 kg a 3500 kg. Zvon středního typu stál přibližně 20 000 Kč.\n\nPodle vnitřního uspořádání potrubí existují dvě varianty A a B, samotné zvony jsou však zcela shodné. Zvony ve verzi A odpovídají výše uvedenému popisu a mohly být využity jako sací i jako evakuační. Verze B byla využívána pouze pro odvod vzduchu, odlišuje se doplňujícím, uvnitř upevněným speciálním potrubím o průměru 80 mm, které sloužilo pro odtah metanu z vyhnívací čističky kalů OMS.\n\nK nejvýznamnějším stropním pancéřovým prvkům československého opevnění patří pohyblivé věže. Jednalo se o pěchotní otočnou věž pro dvojče těžkých kulometů vz. 37 s kódovým označením M/OR, která byla navržena v důležitých samostatných i tvrzových pěchotních srubech, minometnou kopuli s otočným vrchlíkem pro dvojici 12 cm minometů (pro vlastní tvrzové i samostatné objekty) a dělovou otočnou a výsuvnou věž pro dvojici 10cm houfnic vz. 38 (kódové označení Y/RO), která tvořila klíčový prvek všech československých dělostřeleckých tvrzí. Měly to být mohutné pancéřové prvky se stabilním předpancířem a určitou pohyblivou částí, jejichž celková hmotnost se měla dosahovat 150 t (M/OR), 164 t (minometná kopule) a 420 t (Y/RO). Jejich výroba ale byla v září 1938 na začátku, v případě kulometné a dělové věže byly u výrobců sestavovány prototypy, minometná kopule existovala pouze v dřevěném modelu v měřítku 1:1.\n\nVývoj zvonů a kopulí byl zahájen na přelomu let 1934 a 1935, tedy ještě před zřízením Ředitelství opevňovacích prací (ŘOP). První návrhy vypracovalo IV./1. oddělení (ženijní) Ministerstva národní obrany ve spolupráci s Vojenským technickým a leteckým ústavem. V průběhu roku 1935 byly návrhy zdokonalovány díky připomínkám francouzských poradců a československých důstojníků, kteří si v letech 1934 a 1935 prohlédli některé z objektů Maginotovy linie. Konečná verze zvonů a kopulí byla schválena ŘOP 27. září 1935.\n\nVýrobu pancéřových zvonů a kopulí zajišťovaly tři firmy: Vítkovické horní a hutní těžířstvo (Vítkovické železárny), Akciová společnost, dříve Škodovy závody, Plzeň a Báňská a hutní společnost (Třinecké železárny). Jako první byl 11. dubna 1936 odlit a v červnu téhož roku dodán zvon AJ/N pro cvičný a zkušební objekt CE „Jordán“ v Brdech. Ředitelství opevňovacích prací jeho výrobu zadalo Vítkovicím, které v té době patřily ke špičce oboru a disponovaly moderními elektroocelářskými pecemi. Ještě na konci května téhož roku byla všem třem firmám zadána výroba I. série, která čítala celkem 101 zvonů a kopulí pro těžké objekty z okolí Ostravy a Bratislavy. Druhá série byla objednána v červenci 1937 a měla obsahovat pancéřové prvky pro sruby betonované v tomto roce, celkem se jednalo o 363 zvonů a kopulí. Kvůli zhoršující se politické situaci a rychlejšímu tempu výstavby objektů zadalo ŘOP v létě 1938 třetí sérii obsahující celkem 329 prvků, aniž by byla dokončena výroba a dodávky série druhé. Některé vyexpedované zvony a kopule již nestihla armáda do 30. září 1938 do objektů osadit, množství objednaných prvků nebylo do téhož data u výrobců dokončeno či ani započato.\n\nVnitřní vybavení zvonů a kopulí vyráběla Zbrojovka Brno. To však z části nebylo do mobilizace v září 1938 do objektů dodáno, v takových srubech tedy musela osádka vytvořit improvizovanou dřevěnou podlážku se žebříkem.\n\nV roce 1949 bylo ve Vítkovických železárnách vyrobeno dalších devět pancéřových zvonů AJ/N, které byly na přelomu let 1949 a 1950 osazeny do reaktivovaných těžkých objektů na jižní Moravě.\n\nVentilační zvony byly vyráběny pouze v Třinci a ve Vítkovicích v celkem pěti sériích mezi lety 1936 a 1938. Všechny zadané prvky byly vyrobeny a většina z nich byla rovněž osazena do objektů. Pouze pět zvonů objednaných v létě 1938 (V. série) vzniklo v časovém předstihu oproti svým objektům, jejichž betonáž byla na podzim 1938 teprve připravována.\n\nZ 390 vyexpedovaných zvonů a kopulí stihla armáda do mobilizace 23. září 1938, následného útlumu prací na opevnění a ukončení výstavby po přijetí Mnichovské dohody osadit celkem 383 kusů. Vůbec prvním objektem těžkým objektem, který byl osazen zvonem, byl v červnu 1936 cvičný a zkušební pěchotní srub CE „Jordán“ ve vojenském prostoru v Brdech. Prvním bojovým objektem s pancéřovými stropními prvky se stal pěchotní srub MO-S 7 „Antošovice“, jehož dva zvony AJ/N byly osazeny ve dnech 19. a 23. listopadu 1936 (kopuli JA/M objekt dostal až v červnu 1937). Zřejmě jako poslední byly osazeny dva zvony AJ/N na objektu OP-S 36a „Dvoják horní“ (23. a 24. září 1938) a zvon AJ/N na objektu T-S 60 „U statku“ (24. září 1938; osazen ale nezabetonován).\n\nNěkteré stropní pancéřové prvky, stejně jako celé objekty, byly zejména v letech 1939 a 1940 využity k nejrůznějším zkouškám německého Wehrmachtu. Mezi takové zkušební oblasti patřilo například okolí obce Milostovice či prostor kolem Králíků. Většinu netknutých zvonů a kopulí ale Němci opatrně vytrhli pomocí navrtání a odpalu okolního železobetonu, nepoškozené je odvezli a druhotně je buď použili jako materiál pro vlastní zbrojní průmysl, nebo je využili na vlastních systémech opevněních, především v Horním Slezsku a na Atlantickém valu. Podobně byly zřejmě využity rozpracované a dokončené pancéřové prvky ve výrobních závodech. Například v prostoru ŽSV III Králíky bylo ze 110 osazených zvonů a kopulí Němci vytrženo a odvezeno 71 (nebo 69, prameny se rozchází u srubů K-S 3 a K-S 7) kusů, z 13 ventilačních zvonů v témže úseku německá armáda nechala vytrhnout 7 kusů.\n\nPo druhé světové válce se na území Československa prokazatelně nacházelo 104 (nebo 106) zvonů a kopulí z 383 osazených. Tyto se buď stále nacházely v objektech, případně byly Wehrmachtem vytrženy a ponechány buď volně stojící ve zničené zvonové šachtě či ležící poblíž objektu. Minimálně jeden další zvon, společně s dokončenými prototypy dělové a kulometné věže, se nacházel ve skladišti železničního vojska v Pardubicích. V roce 1949 vyrobily Vítkovické železárny devět nových zvonů, které byly osazeny do vybudovaných těžkých objektů (celkem šest dvouzvonových pěchotních srubů) na jižní Moravě, jež byly na rakouské hranici reaktivovány a armádě sloužily až do 90. let 20. století. Zbylé tři zvony pro tyto sruby byly získány z objektů v Komárně.\n\nV roce 1953 dostal národní podnik Kovošrot povolení k bezplatnému odvozu 24 zvonů a kopulí, které převážně byly poškozeny německými zkouškami a většinou se nacházely v okolí Králíků. Vzhledem k vysoce kvalitní ocelolitině byly využity pro tehdejší průmysl. Kromě těchto oficiálně povolených prvků, které získal v letech 1954–1956, ale Kovošrot zřejmě bez povolení vytrhl i dalších 30 zvonů a kopulí (především z tvrzí Hůrka, Bouda a Hanička a jejich blízkého okolí). Například na Králicku zůstal v roce 1959 ze 39 (nebo 41) zachovaných prvků po druhé světové válce pouze jediný zvon. Kovošrot navíc silně poškodil při trhání i samotné objekty, trhání prováděl explozí nálože uvnitř zvonu/kopule, neboť oproti německé armádě nepotřeboval celé prvky, šlo mu pouze o surovinu. Celkově se jednalo o 1150 tun vysoce kvalitní ocelolitiny, která byla roztavena v hutích. Kovošrot rovněž v první polovině 60. let 20. století získal a zničil dochované prototypy kulometné a dělové věže.\n\nK posledním změnám v osudech některých pancéřových zvonů a kopulí došlo v průběhu 80. a 90. let 20. století. Pro vznikající Areál čs. opevnění Hlučín-Darkovičky byly ze tří různých pěchotních srubů získány tři zvony a jedna kopule, které byly nově osazeny na objektech MO-S 18 „V oboře“ a MO-S 19 „V aleji“. Jeden zvon byl v téže době rovněž získán pro menší muzeum v objektu OP-S 10 „Na křižovatce“. V první polovině 90. let získalo muzeum československého opevnění na tvrzi Bouda pěchotní zvon, který byl od druhé světové války nainstalován na strážním objektu v areálu skladiště železničního vojska v Pardubicích a který byl zřejmě dokončen až za druhé republiky.\n\nDo současnosti se na území České a Slovenské republiky dochovalo z 383 osazených zvonů a kopulí 47 exemplářů. Jeden další zachovaný zvon byl zřejmě dokončen až po 30. září 1938 (tedy nebyl nikdy osazen v objektu československého opevnění) a dalších devět zvonů bylo nově vyrobeno v roce 1949. Celkem tedy na území bývalého Československa existuje 57 těchto originálních pancéřových prvků. Několik dalších zachovaných zvonů se nachází v německých válečných objektech ve Slezsku a na Atlantickém valu, takže celkový počet existujících zvonů a kopulí československého původu je přibližně 65. Následující údaje se vztahují k prvkům dochovaným v Česku a na Slovensku.\n\nNejpočetnějším typem je zvon pro lehký kulomet (AJ/N), který dosud existuje ve 48 kusech (včetně jednoho druhorepublikového zvonu a devíti poválečných zvonů). Dále se dochoval jediný zvon pro těžký kulomet (AJ/D) a dva pozorovací zvony (AJ/P). Po třech exemplářích jsou rovněž zachovány kopule pro těžký kulomet (JA/D) a pro dvojče těžkých kulometů (JA/M).\n\nOd 90. let 20. století postupně vznikají v některých muzejních objektech betonové či plechové makety zvonů a kopulí, přičemž křídla srubů poničená trháním jsou dobetonována. Takovéto makety pancéřových prvků byly postaveny např. v objektech N-S 82 „Březinka“ (již v první polovině 90. let), K-S 5 „U potoka“ a řadě dalších.\n\nNa území České republiky se z 26 osazených ventilačních zvonů dochovalo 14 kusů, z nichž jeden byl částečně zničen v 80. letech 20. století. Jedná se o 12 středních zvonů, jeden velký a jeden malý. Je však možné, že počet dochovaných zvonů je o jeden exemplář vyšší. Střední zvon na objektu R-H-S 79a „U silnice“ existoval prokazatelně ještě v 80. letech 20. století, přičemž dnes je uváděn jako zahrnutý. Zbylé ventilační zvony vytrhla během druhé světové války německá armáda či v 50. letech 20. století Kovošrot.\n\nBetonová maketa ventilačního zvonu vznikla v roce 2003 na muzejním objektu K-Bg-S 12b „Utržený“, roku 2011 byla na objektu R-H-S 78 „Na pasece“ dělostřelecké tvrze Hanička osazena na zachovaný zbytek a dobetonovanou část železná maketa vrchlíku poškozeného ventilačního zvonu.\n\n"}
{"id": "779904", "url": "https://cs.wikipedia.org/wiki?curid=779904", "title": "Titus Andronicus", "text": "Titus Andronicus\n\nTitus Andronicus (celý anglický název \"The Most Lamentable Romaine Tragedie of Titus Andronicus\") je jedna z řady římských tragédií z pera dramatika Williama Shakespearea (byť se zde nejedná o historickou hru - její děj je čistě fiktivní). Její vznik se předpokládá před rokem 1594. Hra líčí příběh fiktivního římského generála Tita Andronica a koloběh pomsty, který se rozpoutá mezi ním a Tamorou, královnou Gótů.\n\nHra je považovaná za Shakespearovu nejkrvavější tragédii, a tradičně na ni bylo pohlíženo jako na jednu z jeho méně vážených her. Zřejmě se jedná o Shakespearovu první tragédii a jeho pokus o soupeření s násilnými a krvavými hrami o pomstě, které psali jeho současníci a které byly u publika v 16. století velmi populární. I když se ve své době jednalo o velmi oblíbenou hru, ve viktoriánské době upadla v nemilost, především kvůli grafickému nevkusnému zobrazování násilí - ve hře se objevují např. znásilnění, popravy, sekání údů či kanibalismus (částečně díky tomu také někdy bývá zpochybňováno Shakespearovo autorství této hry). Zhruba od poloviny 20. století se nicméně pověst této hry začala zlepšovat.\n\n\nHra začíná krátce po smrti římského císaře sporem jeho dvou synů, Saturnina a Bassiana, o nástupnictví. Když už se zdá, že roztržka vyvrcholív násilí, přichází tribun Marcus Andronicus s oznámením, že lid si vyvolil za svého nového císaře Marcova bratra Tita, který se již brzy vrátí z svého vítězného desetiletého tažení proti Gótům. Za doprovodu fanfár záhy přichází Titus, a s ním i jeho vězni – královna Gótů Tamora, její synové Alarbus, Chiron a Demetrius, a její tajný milenec, černý Maur Aaron. Navzdory Tamořiným zoufalým prosbám obětují Titus a jeho přeživší syni jejího nejstaršího syna Alarba, aby tak pomstil smrt svých padlých synů a utišil jejich rozlícené duše. Rozlícená Tamora a její dva zbylí syni Titovi a jeho rodině přísahají pomstu.\n\nMezitím Titus odmítne nabídnutý císařský trůn s tím, že se nehodí za vládce, a naopak podpoří nárok Saturnina, který je následně zvolen císařem. Titovi záhy sdělí své první císařské rozhodnutí: chce se oženit s jeho dcerou Lavinií. Ta je ale již zasnoubená za Saturninova bratra Bassiana, který se jí odmítá vzdát. Titovi syni na svého otce naléhají, že Bassianus je dle římských zákonů v právu, ale Titus je odmítne vyslechnout, a obviňuje je ze zrady. Dojde zde k potyčce, v níž Titus zabije jednoho ze svých synů, Mutia. Saturnina jednání synů Androniců uráží, pročež se od jejich rodu odvrací a k Titovu šoku si bere za manželku Tamoru. Ta začíná uvádět do pohybu plán své pomsty, a radí Saturninovy, aby Bassianovi a Andronicům prozatím odpustil, což Saturninus se zdráháním udělá.\n\nNásledující den je císařem pořádán hon. Ten den Aaron přiměje Demetria a Chirona k tomu, aby zavraždili Bassiana a zmocnili se Lavinie. Bratři pak Bassianovo tělo hodí to hluboké jámy a Lavinii odvlečou do lesa, kde ji znásilní. Aby jí znemožnili je usvědčit, uříznou jí jazyk a useknou ruce. Mezitím Aaron sepisuje falešný dopis, který má usvědčit z Bassianovy vraždy Titovi syny Martia a Quinta. Saturninus, zděšen bratrovou smrtí, je oba dává zatknout a odsuzuje je k smrti.\n\nO něco později objevuje Titův bratr Marcus zmrzačenou Lavinii, a odvádí ji k jejímu otci. Ten je již tak zdrcen obviněními, která byla snesena proti jeho synům, a potom, co uvidí Lavinii, je přemožen žalem. Záhy k Titovi přichází Aaron, který mu namluví, že Saturninus Martia a Quinta ušetří, jestliže mu buď Titus, Marcus nebo poslední Titův syn Lucius pošle svou useknutou ruku. Titus nechá Aarona, ať usekne ruku jemu a odnese ji císaři. Na oplátku mu jsou ale po poslovi doručeny hlavy Martia a Quinta, společně s vrácenou Titovou rukou. Titus, zoufale toužící po pomstě, rozkáže svému poslednímu synu Luciovi, aby utekl z Říma za Góty, jejich bývalými nepřáteli, a sebral mezi nimi vojsko.\n\nO nějaký čas později se Lavinii podaří holí, kterou drží mezi pahýly svých useknutých rukou, napsat do písku jména Chiróna a Demetria, kteří ji zmrzačili. Tamora mezitím tajně porodí míšenecké dítě, jehož otcem je černý Aaron. Aby to udržel v tajnosti, zabíjí Aaron chůvu a prchá se svým dítětem, které chce uchránit před nevyhnutelným Saturninovým hněvem. Je ale zajat Luciem, který s armádou Gótů pochoduje na Řím. Ten mu vyhrožuje, že dítě oběsí. Aby svého syna mohl zachránit, prozradí Aaron Luciovi všechno o piklích Tamory a jejích synů a o jejicha pomstě na Titovi.a jeho dětech.\n\nV Římě se mezi tím z Titova chování začíná zdát, že se zbláznil. Tamora, přesvědčená o jeho šílenství, se k němu s Chironem a Demétriem vydá v přestrojení za duchy Pomsty, Vraždy a Násilí. Tamora, přestrojená za Pomstu, slibuje Titovi odplatu všem jeho nepřátelům – výměnou za to, že přesvědčí Lucia, aby pozdržel svůj útok na Řím. Titus souhlasí, a posílá Marca, aby Lucia pozval k hostině na usmířenou, ke které \"Pomsta\" nabízí přivést také císaře a Tamoru. Již se chystají odejít, ale Titus trvá na tom, aby Násilí a Vražda (tedy Chiron a Demetrius) zůstaly s ním. Ti s tím souhlasí, a záhy potom, co Tamora odejde, je Titus je nechá oba svázat a podřezat. Jejich krev zachytí do nádoby, kterou drží Lavinia. Titus poté pochmurně sdělí Lavinii, že si \"zahraje na kuchaře\" – hodlá z hlav a rozemletých kostí Tamořiných synů upéct koláče.\n\nNásledující den se během smírné hostiny Titus ptá císaře Saturnina, zda je správné, aby otec zabil svou dceru, která byla znásilněna. Když mu Saturninus odpoví, že ano, zabíjí Titus Lavinii, a prozrazuje všem pravdu o jejím znásilnění. Když chce císař předvolat Chirona a Demétria, Titus odhaluje, že jsou oba zapečení v koláčích, které Tamora právě snědla. Poté Titus zabíjí Tamoru, hned nato je zabit Saturninem, a ten je zas zabit Luciem, mstícím svého otce. Lucius je poté prohlášen za císaře. Přikazuje, aby byli Titus a Lavinie uloženi do rodinné hrobky Androniců. Též Saturninus má být pohřben s císařskými poctami, zato Tamořino tělo má být pohozeno mrchožroutům za městské hradby. Aarona přikazuje Lucius po krk zakopat a nechat zemřít žízní a hladem. Ten ale až dokonce nelituje ničeho krom toho, že nemohl za život napáchat více zla.\n\n"}
{"id": "779905", "url": "https://cs.wikipedia.org/wiki?curid=779905", "title": "Simone Signoretová", "text": "Simone Signoretová\n\nSimone Signoretová, nepřechýleně Simone Signoret, rodným jménem Henriette Charlotte Simone Kaminker (25. března 1921, Wiesbaden – 30. září 1985, Autheuil-Authouillet, Eure) byla francouzská filmová herečka, držitelka mnoha filmových cen.\n\nSimone Signoretová se narodila v roce 1921 ve Wiesbadenu v Porýní jako nejstarší dítě André Kaminkera a Georgette Signoretové. Její otec, narozený ve Francii, byl synem polského Žida, obchodníka s diamanty. Matka pocházela z nemajetné, francouzské, křesťanské rodiny. Rodičům Simone se později, po návratu do Francie, narodili ještě dva synové, Alain a Jean-Pierre. Otec pracoval jako novinář v \"Poste Parisien\", později také jako tlumočník. Ve francouzském rozhlase použil jako první simultánní tlumočení v přímém přenosu projevu Adolfa Hitlera z Norimberku v roce 1934. Po narození synů se ale rodině stále více vzdaloval a nechával matku samotnou vychovávat jejich děti.\n\nSimone získala základní vzdělání na školách v Neuilly-sur-Seine, městečku poblíž Paříže, kde rodina bydlela. Na chlapeckém lyceu tam v té době působil jako učitel filosofie Jean-Paul Sartre a Simone měla, prostřednictvím svých kamarádů, možnost seznámit se s jeho myšlenkami. Maturitu složila ve Vannes v Bretani, kde byla s matkou a bratry na prázdninách a kde po vypuknutí 2. světové války ještě nějaký čas zůstali. Když přišli Němci i sem, vrátila se rodina do opuštěného bytu v Neuilly-sur-Seine. Po okupaci Francie, otec využil příležitosti a mezi prvními odcestoval do Anglie, kde se zapojil do protiněmeckého odboje v organizaci \"France libre\", založené v roce 1940 generálem de Gaullem. Působil též jako rozhlasový komentátor stanice \"Radio Brazzaville\".\n\nPo maturitě Simone nejprve dávala soukromé hodiny latiny a angličtiny mladším žákyním. V roce 1941 dostala, na přímluvu matky své spolužačky Corinne, paní Luchaireové, místo asistentky sekretářky jejího manžela. Jean Luchaire byl šéfredaktorem listu \"Le Petit Parisien\" a chystal se vydávat nový večerník s názvem \"Nouveaux Temps\". Brzy se však ukázalo, že jde o kolaborantský list a Simone po několika měsících opustila práci se souhlasem své matky, i když její plat byl jediným trvalým příjmem čtyřčlenné rodiny. Spolužačka Corinne Luchaireová, která se v té době začala prosazovat jako herečka, ji dojednala práci statistky u filmu.\n\nSimone se pak, díky svému fyzickému vzhledu a hlavně talentu, propracovala ze statistky, přes herečku malých rolí až do velkých filmových studií. Ztvárnila řadu výrazných rolí pod vedením uznávaných filmových režisérů, mezi kterými byli Marcel Carné, Luis Buñuel, Stanley Kramer nebo Jean-Pierre Melville. Jako své umělecké jméno si zvolila dívčí příjmení své matky, Signoretová. Jejími filmovými partnery byli slavní herci Jean Gabin, Yves Montand, Alain Delon a řada dalších. Stala se držitelkou mnoha filmových cen a vrcholem její filmové kariéry bylo udělení Oscara za rok 1959 za roli ve filmu \"Místo nahoře\", přičemž byla první francouzskou herečkou, která cenu americké filmové akademie kdy získala.\n\nKromě celovečerních filmů hrála i v krátkometrážních snímcích a také v televizních filmech a seriálech.\n\nVytvořila též několik pozoruhodných divadelních rolí. Za neúspěch, dle svého mínění, považovala vystoupení v roli Lady Mackbeth v inscenaci Shakespeareovy hry Mackbeth v Londýně v roce 1966. Důvodem však nebyl její herecký výkon, ale její angličtina, ve které se nedokázala zbavit francouzského přízvuku, což se nelíbilo především kritikům.\n\nZemřela ve věku 64 let, 30. září 1985, na rakovinu slinivky, v Autheuil-Authouillet a je pohřbena na hřbitově Père Lachaise v Paříži. Do stejného hrobu byl, po své smrti v roce 1991, uložen i Yves Montand.\n\nV roce 1943 se Simone Signoretová seznámila s filmovým režisérem Yves Allégretem. V roce 1946 se jim narodila dcera Catherine Allégretová. V roce 1948 se Simone Signoretová za otce své dcery provdala, ale rok poté se zamilovala do mladého zpěváka Yves Montanda. S Allégretem\nse rozvedla a v roce 1951 se provdala za Montanda.\n\nManželství s Montandem bylo bezdětné, ale vychovávali spolu Simoninu dceru Catherine z prvního manželství, která se později též stala herečkou. Měli malý byt v Paříži a dům, který si koupili v roce 1954 v Autheuil-Authouillet, kde trávili volné chvíle, často ve společnosti svých přátel. Oba byli považování za levicové intelektuály a často se spekulovalo o jejich příslušnosti ke komunistické straně. Měli mnoho přátel mezi mladými dělníky i komunisty. Signoretová ani Montand však nikdy nebyli členy komunistické strany, protože nesouhlasili s jejím přístupem ke kultuře. Po celý život vystupovali jako angažovaní nestraníci doma, ve Francii, i ve východních či západních zemích, které navštívili.\nSimone Signoretová doprovázela Montanda při jeho turné po východní Evropě, spolu navštívili i Československo a další země tehdejšího socialistického bloku a setkali se osobně s jeho nejvyššími představiteli. Životní úroveň, kulturu a architekturu těchto zemí zachytila Signoretová ve své knize vzpomínek \"La nostalgie n’est plus ce qu’elle était\" (\"Nostalgie už není, čím bývala\", 1997).\n\nCestovali spolu také do Velké Británie a USA, kde Montand filmoval a kde často pobývali ve společnosti filmových hvězd. Mezi jejich přátele patřily herečky Marilyn Monroe, Vanessa Redgrave i Jane Fondová.\n\nPro Simone Signoretovou byl Montand nejen manželem, ale i nejlepším přítelem. Ani krátké milostné eskapády Montanda, například románek s Marilyn Monroe při natáčení filmu \"Let's Make Love\" (\"Milujme se\"), nenarušily pevnost jejich svazku a manželství s ním trvalo až do její smrti v roce 1985.\n\n\n\n\n\n]"}
{"id": "779907", "url": "https://cs.wikipedia.org/wiki?curid=779907", "title": "BNP Paribas", "text": "BNP Paribas\n\nBNP Paribas je francouzská obchodní banka, která je podle výše vkladů největší bankou v Evropě. Vznikla 23. května 2000 fúzí \"Banque Nationale de Paris\" (BNP) a \"Paribas\". Jakožto jejich právní nástupce patří společně se Société Générale a Crédit Lyonnais ke třem nejstarším bankám ve Francii. Její právní forma je akciová společnost s hlavním sídlem v Paříži na Rue Bergère. Budova je chráněná jako historická památka. V roce 2010 měla 205 300 zaměstnanců a obrat ve výši 43,9 miliard €.\n\nBanka BNP vznikla v roce 1966 sloučením \"Banque Nationale du Commerce et de l'Industrie\" a \"Comptoir National d'Escompte de Paris\". V roce 1993 byla BNP privatizována.\n\nPůvodní \"Compagnie Financière de Paris et des Pays-Bas\" (Finanční společnost Paříž a Nizozemsko) známá jako \"Compagnie Financière de Paribas\" změnila v roce 1998 po akvizici \"Compagnie Bancaire\" název na \"Paribas\".\n\nV roce 1999 se na Pařížské burze odehrála mezi BNP a Société Générale komplikovaná bitva o převzetí. Société Générale chtěla převzít Paribas, zatímco BNP odpověděla nabídkou na ovládnutí Société Générale a ještě banky Paribas. Nabídka BNP na Société Générale sice ztroskotala, ale Paribas se stala součástí BNP a v následujícím roce vznikla BNP Paribas.\n\nV roce 2002 získala německou banku \"Consors\" se sídlem v Norimberku, 2006 převzala šestý největší italský bankovní ústav \"Banca Nazionale del Lavoro\", 2008 belgickou banku \"Fortis Bank Belgium\".\n\nV září 2010 byla BNP Paribas spolu s dalšími 10 bankami odsouzena francouzským protimonopolním úřadem k celkové pokutě ve výši 381,1 miliónů €. Banky uzavřely dohodu a v letech 2002-2007 zpoplatnily svým zákazníkům platbu šekem ve výši 4,3 centů, aby docílily mimořádného zisku. Opatření se dotklo 80 % šeků použitých ve Francii, kde bylo do té doby jejich používání bezplatné. Po zásahu bankovního dozoru byla tato praxe ukončena a kartel byl potrestán pokutou. Podle úřadu hrála BNP Paribas ve skupině vedoucí úlohu, takže její pokuta byla vyšší o 10 %. Protože dále byla banka v roce 2000 už jednou kvůli porušení pravidel hospodářské soutěže pokutována, byla její pokuta navýšena ještě o dalších 20 %.\n\n"}
{"id": "779910", "url": "https://cs.wikipedia.org/wiki?curid=779910", "title": "Seznam divadelních her Williama Shakespeara", "text": "Seznam divadelních her Williama Shakespeara\n\nToto je seznam divadelních her Williama Shakespeara. Jeho dílo je zcela světské, bez zjevných náboženských motivů. Pro jeho dramata je typický tzv. blankvers — nerýmovaný verš, sestávající z pěti jambických stop. Přelomový byl nejenom jeho styl psaní, ale také to, že postavy jeho her již nejsou tak středověké, jako byly u jeho předchůdců a některých současníků.\n\nVe svých dílech zobrazuje Shakespeare ženy jako emancipované osobnosti, které si dovolují odporovat mužům a mít vlastní názor. To nebylo v tehdejší době ještě zcela obvyklé. Autor musel mít odvahu a nebát se porušení konvencí, i když mu v tom \"hrála do noty\" skutečnost, že působil v Anglii za vlády velmi inteligentní, vzdělané a energické královny Alžběty I. Ženy v Shakespearových hrách také vynikají čestností, hrdostí a půvabem.\n\nShakespearova tvorba obsahuje řadu faktických omylů, někdy zřejmě záměrných. Tak například ve hře Zimní pohádka se část děje odehrává v „Čechách (Bohemia) – pusté zemi u moře“.\n\nJeho tvorba bývá dělena do tří období:\n\n\n\n\n\n"}
{"id": "779914", "url": "https://cs.wikipedia.org/wiki?curid=779914", "title": "Simpsonovi (11. řada)", "text": "Simpsonovi (11. řada)\n\nJedenáctá řada amerického animovaného seriálu Simpsonovi je pokračování desáté řady tohoto seriálu. Byla vysílána na americké televizní stanici Fox od 26. září 1999 do 21. května 2000. V Česku pak tato řada měla premiéru 9. října 2001 na prvním kanálu České televize. Řada má celkem 22 dílů.\n\n<onlyinclude></onlyinclude>\n"}
{"id": "779916", "url": "https://cs.wikipedia.org/wiki?curid=779916", "title": "Simpsonovi (10. řada)", "text": "Simpsonovi (10. řada)\n\nDesátá řada amerického animovaného seriálu Simpsonovi je pokračování deváté řady tohoto seriálu. Byla vysílána na americké televizní stanici Fox od 23. srpna 1998 do 16. května 1999. V Česku měl první díl z této řady premiéru 18. dubna 2000 na prvním kanálu České televize (při prvním českém vysílání měla řada jinou sestavu dílů). Řada má celkem 23 dílů.\n\n<onlyinclude>\n</onlyinclude>\n"}
{"id": "779917", "url": "https://cs.wikipedia.org/wiki?curid=779917", "title": "Simpsonovi (9. řada)", "text": "Simpsonovi (9. řada)\n\nDevátá řada amerického animovaného seriálu Simpsonovi je pokračování osmé řady tohoto seriálu. Byla vysílána na americké televizní stanici Fox od 21. září 1997 do 17. května 1998. V Česku měl první díl z této řady premiéru 26. října 1999 na České televizi (při prvním českém vysílání měla řada jinou sestavu dílů). Řada má celkem 25 dílů.\n\n<onlyinclude></onlyinclude>\n"}
{"id": "779920", "url": "https://cs.wikipedia.org/wiki?curid=779920", "title": "Simpsonovi (7. řada)", "text": "Simpsonovi (7. řada)\n\nSedmá řada amerického animovaného seriálu Simpsonovi je pokračování šesté řady tohoto seriálu. Byla vysílána na americké televizní stanici Fox od 17. září 1995 do 19. května 1996. V Česku měl první díl z této řady premiéru 25. března 1997 na České televizi (při prvním českém vysílání měla řada jinou sestavu dílů). Řada má celkem 25 dílů.\n\n<onlyinclude></onlyinclude>\n"}
{"id": "779923", "url": "https://cs.wikipedia.org/wiki?curid=779923", "title": "Kvalifikace na Mistrovství světa ve fotbale 2014 (AFC) – čtvrtá fáze", "text": "Kvalifikace na Mistrovství světa ve fotbale 2014 (AFC) – čtvrtá fáze\n\nVe čtvrté fázi asijské kvalifikace na Mistrovství světa ve fotbale 2014 bylo 10 týmů rozlosováno do dvou skupin po pěti účastnících, kteří se utkali dvoukolově každý s každým doma a venku. První dva týmy z každé skupiny následně přímo postoupily na závěrečný turnaj, zatímco týmy na třetích místech postoupily do baráže o místo v mezikontinentální baráži.\n\nK rozdělení do losovacích košů byl použit žebříček FIFA z března 2012 (čísla v závorkách za každým týmem znamenají pořadí v tomto žebříčku). Los se uskutečnil 9. března 2012 v Kuala Lumpur.\n\n\n\n Kvalifikace zóny AFC\n"}
{"id": "779924", "url": "https://cs.wikipedia.org/wiki?curid=779924", "title": "Jakub Honner", "text": "Jakub Honner\n\nJakub Honner (30. června 1899, Třebín – 21. června 1963, Praha) byl učitel, spisovatel pro mládež, vlastivědný pracovník, redaktor (např. Zlaté stezky ve Vodňanech)\n\nPocházel z jižních Čech, narozen roku 1899 ve vsi Třebín v nezámožné venkovské rodině. Po absolvování učitelského ústavu se stal učitelem na Českobrodsku. Ve dvacátých a třicátých letech působil jako učitel na Benešovsku (Stříbrná Skalice, Benešov, Divišov a jinde). Poté se stal ředitelem měšťanské školy v Kácově. Po 2. světové válce byl školním inspektorem soudního okresu uhlířskojanovického a předsedou MNV v Uhlířských Janovicích na Kutnohorsku. Od 1946 působil jako redaktor hlavní redakce časopisů a dětské literatury v Státním nakladatelství v Praze. Zemřel v roce 1966 v Praze.\n\nJakub Honner se věnoval i práci vlastivědné. Psal o důležitých událostech z historie Podblanicka, o významných osobnostech a o historických památkách. Své články publikoval v regionálním tisku - ve vlastivědném časopise Pod Blaníkem, který byl určen především dětem a mládeži. V tomto časopise, který téměř deset let redigoval, vycházely i jeho básně a beletristické práce. Obětavě se věnoval též veřejné činnosti, především v oblasti vzdělávací.\n\n"}
{"id": "779925", "url": "https://cs.wikipedia.org/wiki?curid=779925", "title": "Kostel Notre-Dame-des-Foyers", "text": "Kostel Notre-Dame-des-Foyers\n\nKostel Notre-Dame-des-Foyers (tj. zhruba \"Panny Marie Domovů\") je katolický farní kostel v 19. obvodu v Paříži, v ulici \"Rue de Tanger\".\n\nKostel byl postaven v letech 1964-1967 podle plánů architektů Marcela Astorga a Roberta Sallese ze železobetonu.\n\n"}
{"id": "779932", "url": "https://cs.wikipedia.org/wiki?curid=779932", "title": "Návrat pardálů obláčkových", "text": "Návrat pardálů obláčkových\n\nNávrat pardálů obláčkových (\"Clouded Leopard Rescue\") je americký hodinový přírodopisný dokument televize National Geographic Channel. Fotograf divočiny Sandesh Kadur a veterinář Bhaskar Choudhury a jejich tým se pokouší navrátit levharty obláčkové zpět do volné přírody. Rok poté se do pralesů vrací filmařský tým, aby zachytil volně žijící koťata. U nás dokument vysílá český National Geographic Channel.\n\n"}
{"id": "779936", "url": "https://cs.wikipedia.org/wiki?curid=779936", "title": "Mirror Ball (album, Neil Young)", "text": "Mirror Ball (album, Neil Young)\n\nMirror Ball je dvacátédruhé studiové album Neila Younga. Jako doprovodná skupina si zde zahráli členové skupiny Pearl Jam. Album vyšlo 27. června 1995 u Reprise Records.\n\n"}
{"id": "779939", "url": "https://cs.wikipedia.org/wiki?curid=779939", "title": "Tětivový čtyřúhelník", "text": "Tětivový čtyřúhelník\n\nČtyřúhelník, kterému je možné opsat kružnici, označujeme jako tětivový. Jeho strany jsou tedy tětivami kružnice, čtyřúhelníku takzvaně opsané, na níž leží všechny jeho vrcholy.\n\nČtyřúhelník je tětivový, právě když má stejné součty velikostí protilehlých úhlů:\n\nTětivové čtyřúhelníky jsou například čtverec, obdélník a rovnoramenný lichoběžník.\n\nPro rozměry tětivového čtyřúhelníku platí Ptolemaiova věta: Součin (délek) úhlopříček ve čtyřúhelníku je roven součtu součinů (délek) jeho protějších stran.\n\nPro obsah tětivového čtyřúhelníku platí Brahmaguptův vzorec:\n\nkde formula_4 je jeho poloviční obvod. \n\nZ něj lze dostat jako limitní případ, kdy se jedna ze stran rovná nule (např. d), Heronův vzorec pro obsah trojúhelníka,\n\nformula_5.\n\n"}
{"id": "779940", "url": "https://cs.wikipedia.org/wiki?curid=779940", "title": "Svatý Kryštof a Nevis na letních olympijských hrách", "text": "Svatý Kryštof a Nevis na letních olympijských hrách\n\nSvatý Kryštof a Nevis na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "779944", "url": "https://cs.wikipedia.org/wiki?curid=779944", "title": "Svatý Tomáš a Princův ostrov na letních olympijských hrách", "text": "Svatý Tomáš a Princův ostrov na letních olympijských hrách\n\nSvatý Tomáš a Princův ostrov na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "779946", "url": "https://cs.wikipedia.org/wiki?curid=779946", "title": "Cosmic Universal Fashion", "text": "Cosmic Universal Fashion\n\nCosmic Universal Fashion je studiové album Sammy Hagara. Album vyšlo v roce 2008 a dosud je to jeho poslední sólové album, po vydání alba založil superskupinu Chickenfoot.\n\n"}
{"id": "779949", "url": "https://cs.wikipedia.org/wiki?curid=779949", "title": "Zbyněk Přecechtěl", "text": "Zbyněk Přecechtěl\n\nZbyněk Přecechtěl (3. listopadu 1916 Klagenfurt – 6. října 1996 Havířov) byl český hudební skladatel.\n\nStudoval na gymnáziu ve Vsetíně a ve Valašském Meziříčí. V letech 1935–1940 studoval na Pražské konzervatoři skladbu u Rudolfa Karla a pokračoval na mistrovské škole u Jaroslava Křičky. Stal se korepetitorem a dirigentem v divadle D41, které vedl Emil František Burian. Pro uvedení v tomto divadle napsal hudbu k baletu Niny Jirsíkové \"Pohádka o tanci\". Děj baletu byla zřetelná alegorie situace českého národa v roce 1941: Víla, která naučí lidi tančit a je za to zlou královnou poslána na smrt, ale lidé, když už se tančit naučili, tančí dál. Představení se stalo záminkou k uzavření divadla. 12. března 1941 byli Burian, Jirsíková i Zbyněk Přecechtěl zatčeni. Skladatel byl nakonec shledán nejméně vinným a byl brzy propuštěn.\n\nPo dobu války pracoval nejprve jako klavírista v dětském divadle. Později odešel na Ostravsko, živil se vyučováním hudby a zabýval se komponováním. Po osvobození se vrátil do Burianova divadla D46, působil v Armádním uměleckém souboru Víta Nejedlého a stal se hudebním režizérem Ostravského rozhlasu.\nKromě klasické vážné hudby skládal hudbu taneční a estrádní, ale i masové písně a politicky laděné kantáty.\n\n\n\n"}
{"id": "779950", "url": "https://cs.wikipedia.org/wiki?curid=779950", "title": "Hydroxid olovnatý", "text": "Hydroxid olovnatý\n\nHydroxid olovnatý je anorganická sloučenina se vzorcem Pb(OH), patřící mezi hydroxidy. Jako ostatní rozpustné sloučeniny olova je toxický. Ačkoli se vyskytuje jako v podstatě jednoduchá sloučenina, není jisté, jestli je v pevném skupenství stabilní.<br> V praxi se tam, kde by se měl vyskytovat hydroxid olovnatý, setkáváme se zásaditým uhličitanem olovnatým (PbCO·2Pb(OH)) nebo oxidem olovnatým (PbO). V minulosti to byl předmět velkého zmatku.\n\nKdyž se přidá hydroxid alkalického kovu do roztoku olovnaté soli, vzniká hydrátovaný oxid olovnatý PbO·xHO (kde x je menší než 1).<br>Opatrnou hydrolýzou octanu olovnatého vzniká krystalický produkt se vzorcem 6 PbO·2 HO = PbO(OH).\n\nV roztoku je hydroxid olovnatý poněkud slabou zásadou, vytváří olovnatý kationt Pb. Tento kationt hydrolyzuje na Pb(OH), Pb(OH)(aq), Pb(OH) a další iont, jako například Pb(OH), Pb(OH) a PbO(OH)..\n"}
{"id": "779952", "url": "https://cs.wikipedia.org/wiki?curid=779952", "title": "Svatý Vincenc a Grenadiny na letních olympijských hrách", "text": "Svatý Vincenc a Grenadiny na letních olympijských hrách\n\nSvatý Tomáš a Princův ostrov na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "779956", "url": "https://cs.wikipedia.org/wiki?curid=779956", "title": "Svazijsko na letních olympijských hrách", "text": "Svazijsko na letních olympijských hrách\n\nSvazijsko na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "779964", "url": "https://cs.wikipedia.org/wiki?curid=779964", "title": "Haagské úmluvy", "text": "Haagské úmluvy\n\nHaagské úmluvy z roku 1899 a 1907 jsou mezinárodní úmluvy a deklarace týkající se vedení válek. Byly sjednané během dvou mezinárodních mírových konferencí v Haagu v Nizozemí. První mezinárodní mírová konference proběhla v roce 1899 a druhá mezinárodní mírová konference v roce 1907. Společně s ženevskými úmluvami byly formální kodifikací válečného práva včetně válečných zločinů. Třetí konference byla plánována na rok 1914 a později posunuta na rok 1915, ale vzhledem k první světové válce neproběhla.\n\nHaagské úmluvy z roku 1899 a 1907 byly prvními multilaterálními smlouvami, které upravovaly vedení války a byly odvozeny z Lieberova kodexu, který byl podepsán a vydán prezidentem Spojených států 24. dubna 1863 během americké občanské války.\n\nLieberův kodex byl první oficiální všeobecný právní předpis, který stanovil pravidla pro chování vojsk v období stanného práva; ochrany civilistů a soukromého majetku; braní rukojmí a trestání trestných činů; dezertérů, válečných zajatců; drancování; partyzánů; špionů, příměří a výměny zajatců, podmínečné propuštění bývalých vojáků Konfederace; podmínky příměří a respekt k lidskému životu; atentáty a vraždy vojáků nebo civilistů na nepřátelském území a status osob, které se zúčastnily občanské války proti vládě Spojených států amerických.\n\nLieberův kodex byl považován za nejlepší shrnutí mezinárodních obyčejů válečného práva v 19. století a byl převzat ozbrojenými silami dalších států. Bruselská deklarace z roku 1874, která sama nebyla přijata všemi mocnostmi, byla inspirována Lieberovým kodexem. Ustanovení Haagských úmluv vycházela z Lieberova kodexu.\n\nNa obou konferencích se vedla jednání týkající se odzbrojení, válečného práva a válečných zločinů. Jelikož myšlenka úplného vyloučení války z mezinárodních vztahů byla považována na utopistickou, snahou obou konferencí byla alespoň humanizace a právní regulace ozbrojených konfliktů. Dalším z cílů bylo vytvoření mezinárodního soudu pro povinné arbitrážní řízení k řešení mezinárodních sporů, což bylo považováno za nezbytné k nahrazení instituce války. Tato snaha však selhala na obou konferencích; namísto toho bylo zřízeno dobrovolné fórum pro arbitráž, Stálý rozhodčí soud. Většina mocností včetně Spojených států amerických, Spojeného království, Ruska, Francie, Číny a Persie upřednostňovala závaznou mezinárodní arbitráž, ale ustanovení vetovalo několik zemí vedených Německem.\n\nMírová konference byla navržena 24. srpna 1898 ruským carem Mikulášem II. Mikuláš se svým ministrem zahraničních věcí, Michailem Nikolajevičem Muravjovem a diplomatem, právníkem a humanistou Fjodorem Fjodorovičem Martensem byli klíčovými postavami v rámci příprav této konference. Zahájena byla 18. května 1899, což připadlo na den carových narozenin. Smlouvy, deklarace a závěrečný zákon byly podepsané 29. července téhož roku a vstoupily v platnost 4. září 1900. To, co se nazývá Haagskou úmluvou z roku 1899, pozůstává ze tří hlavních smluv a tří dalších deklarací:\n\nDruhá konference konaná v roce 1907 revidovala řadu úmluv přijatých v rámci I. Mírové konference v roce 1899. Setkání významných mocností také předznamenala pozdější pokusy o mezinárodní spolupráci.\n\nDruhá konference byla svolaná na návrh prezidenta Spojených států Theodora Roosevelta v roce 1904, byla však odložená kvůli válce mezi Ruskem a Japonskem, a tak se konala až mezi 15. červnem a 18. říjnem 1907. K jejímu zorganizování kromě Theodora Roosevelta významně přispěla i holandská královna Vilemína a ruský car Mikuláš II. Záměrem konference bylo rozšířit Haagské úmluvy z roku 1899 úpravou některých částí a přidáním nových témat. Zejména se konference měla více zaměřit na námořní válčení. Britové se pokusili zajistit omezení zbrojení, ale tyto snahy byli odrazeny dalšími mocnostmi, v čele s Německem, které se obávalo britského pokusu o zastavení růstu jejich loďstva. Německo rovněž odmítlo návrhy na nucené arbitráže. Nicméně, konference rozšířila mechanismy pro dobrovolné arbitráže a zavedla konvence upravující vymáhání pohledávek, pravidla války, a práv a povinností neutrálních zemí.\n\nSmlouvy, deklarace a zákon vzešlé z konference byly podepsané 18. října 1907 a vstoupily v platnost 26. ledna 1910. Výsledkem konference bylo 13 smluv, ze kterých 12 bylo ratifikováno a vstoupilo v platnost, a jedna deklarace. Mnohé z výstupů II. Mírové konference jsou aktuální do dneška. \nÚmluva II. již v současnosti není platná. Důvodem byl konflikt s Chartou OSN zakazující použití síly v mezinárodních konfliktech.\nSpolu s Úmluvou XI. zakazuje využívání území a vod neutrálního státu k veškerým válečným účelům. Jejich možné využití se omezuje pouze na transport a ošetřování raněných či zajatých ze znepřátelených stran, které mezi sebou vedou ozbrojený konflikt. Nutné je ale zachovat neutralitu i v tomto ohledu a přistupovat ke všem stranám stejným způsobem.\n\nŽenevský protokol o zákazu chemických a bakteriálních zbraní podepsaný 17. června 1925 se považuje za součást tzv. haagského práva. V platnost vstoupil 8. února 1928 a jeho jediný článek trvale zakazuje používání všech forem chemických a biologických zbraní. Protokol vzešel z narůstající veřejné obavy z chemických zbraní a jejich možných důsledků, které následovaly po použití hořčičného plynu a dalších podobných substancí během první světové války. Protokol byl dále rozvinut dvěma konvencemi o použití biologických a chemických zbraní z let 1972 a 1993.\n\nMnoho z pravidel stanovených v rámci Haagských úmluv bylo v průběhu první světové války porušeno. Německá invaze do Belgie byla například porušením Úmluvy o počátku nepřátelství (III) z roku 1907, dle které není dovoleno zahájit nepřátelství bez výslovného varování. Bojové plyny, které poprvé použilo Německo, a poté se k užívání uchýlily i všechny další bojující strany, porušovaly Deklaraci (IV, 2) z roku 1899 a Úmluvu z roku 1907, které výslovně zakazovaly používání \"jedů či otrávených zbraní\".\n\nV roce 1918 německý mezinárodněprávní učenec a pacifista následující neo-kantovské hnutí Walther Schücking sezval shromáždění k utvrzení a sjednocení se v rámci odkazu Haagských konferencí. Schücking viděl haagské konference jako jádro budoucí mezinárodní federace, která se měla v pravidelných intervalech setkávat, aby dále rozvíjela mezinárodní právo pro mírové urovnání sporů a definovala tak určitou politickou unii států vytvořenou na bázi první a druhé haagské konference.\n\nPo druhé světové válce zjistili soudci Mezinárodního vojenského tribunálu v rámci Norimberského procesu, že pravidla stanovená v Haagské úmluvě z roku 1907 byla všemi civilizovanými zeměmi do roku 1939 uznána a považována za deklaraci zákonů a zvyků vedení války. Podle tohoto poválečného rozhodnutí začalo platit, že země nemusela haagské úmluvy z roku 1907 ratifikovat na to, aby jimi byla vázána.\n\nAčkoli jejich obsah byl do značné míry nahrazen jinými smlouvami, Haagské úmluvy z roku 1899 a 1907 i nadále symbolizují potřebu omezujících válečných opatření či potřebu úplného vyhnutí se válce. Od roku 2000 byla Úmluva o pokojném řešení mezinárodních sporů (I) z roku 1907 ratifikována dalšími 20 státy.\n\n"}
{"id": "779966", "url": "https://cs.wikipedia.org/wiki?curid=779966", "title": "Svazijsko na zimních olympijských hrách", "text": "Svazijsko na zimních olympijských hrách\n\nSvazijsko na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "779970", "url": "https://cs.wikipedia.org/wiki?curid=779970", "title": "Súdán na letních olympijských hrách", "text": "Súdán na letních olympijských hrách\n\nSúdán na letních olympijských hrách startuje od roku 1960. Toto je přehled účastí, medailového zisku a vlajkonošů na dané sportovní události.\n"}
{"id": "779973", "url": "https://cs.wikipedia.org/wiki?curid=779973", "title": "Cena Arnošta Lustiga", "text": "Cena Arnošta Lustiga\n\nCena Arnošta Lustiga je každoročně udělované ocenění osobnostem, které naplňují vlastnosti, jakými jsou „odvaha a statečnost, lidskost a spravedlnost,“ tedy charakteristiky odkazující na spisovatele Arnošta Lustiga, jehož jméno cena nese. V roce 2012 ji zřídila Česko-izraelská smíšená obchodní komora v čele s Pavlem Smutným v rámci trvalého prozaikova odkazu.\n\nNositele ocenění vybírá Výbor Ceny Arnošta Lustiga, složený ze čtrnácti členů, jehož funkční období je tříleté.\n\n\nBývalými předsedy výboru byli expremiéři Petr Nečas a Jan Fischer. Mezi bývalé členy se řadili herečka Soňa Červená, předsedové obou komor Parlamentu České republiky Milan Štěch a Miroslava Němcová, izraelský velvyslanec v České republice Yaakov Levy, předseda představenstva Škoda Auto Winfried Vahland, nebo sestra Arnošta Lustiga Hana Hnátová. Generálním partnerem je Škoda Auto.\n\nSlavnostní předávání prvního ročníku ceny za rok 2011 se uskutečnilo 8. března 2012 v sídle primátora hlavního města Prahy Bohuslava Svobody. Oceněný získal finanční prémii 200 000 korun. Cenu pro rok 2013 obdržel 11. dubna 2014, válečný veterán, 93letý Bedřich Utitz z rukou předsedy vlády Bohuslava Sobotky. Představoval posledního žijícího člena československé jednotky na Středním východě vedené generálem Klapálkem.\n\n"}
{"id": "779977", "url": "https://cs.wikipedia.org/wiki?curid=779977", "title": "Sýrie na letních olympijských hrách", "text": "Sýrie na letních olympijských hrách\n\nSýrie na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "779993", "url": "https://cs.wikipedia.org/wiki?curid=779993", "title": "Úřad Federálního ministerstva vnitra pro leteckou službu", "text": "Úřad Federálního ministerstva vnitra pro leteckou službu\n\nÚřad Federálního ministerstva vnitra pro leteckou službu (ÚFMVLS) byl letecký policejní útvar, který existoval v letech 1990 a 1991 na území České a Slovenské Federativní Republiky. Předchůdcem útvaru byla Letecká správa Federálního ministerstva vnitra a nástupcem se stala Letecká služba Federálního policejního sboru. \n\nÚřad Federálního ministerstva vnitra pro leteckou službu vzniknul v roce 1990 jako nástupce Letecké správy Federálního ministerstva vnitra. Jednalo se o nový letecký policejní útvar, který byl ustanoven v souvislosti se zánikem Československé socialistické republiky a vznikem České a Slovenské Federativní Republiky. V roce 1990 došlo ke zrušení Sboru národní bezpečnosti a novým provozovatelem policejní letky se stalo Federální ministerstvo vnitra. Většina úkolů Úřadu Federálního ministerstva vnitra pro leteckou službu se nelišila od úkolů předcházející letky, ale byl kladen větší důraz na záchrannou činnost. Policejní vrtulníky zabezpečovaly především pohotovostní lety, pátraly po osobách a věcech a monitorovaly dopravu. Nové činnosti souvisely se zajištěním provozu letecké záchranné služby, jejíž kompletní systém byl v Československu vybudován v letech 1987–1992. Nový útvar stál v roce 1990 u otevření stanice letecké záchranné služby Kryštof 06 v Hradci Králové a od svého vzniku provozoval leteckou záchrannou službu také na stanici Kryštof 01 v Praze. Z útvaru byl v roce 1991 vyčleněn Státní letecký útvar, který měl na starosti jiné činnosti. Úřad Federálního ministerstva vnitra pro leteckou službu zaniknul oficiálně v roce 1991 a byl nahrazen Leteckou službou Federálního policejního sboru. Jednalo se však pouze o formální změnu.\n\nÚřad Federálního ministerstva vnitra pro leteckou službu provozoval během svého působení vrtulníky Mil Mi-2, Mil Mi-8 a MBB Bo 105. V roce 1990 měla policejní letka k dispozici pouze sovětské stoje Mil Mi-2 a Mil Mi-8, které byly v provozu již od 70. let. V roce 1990 bylo tak vypsáno výběrové řízení na dodávku nových vrtulníků. Mezi uvažované stroje patřily vrtulníky MBB Bo 105, PZL W-3A Sokół nebo Bell 206. Nakonec byly zakoupeny stroje MBB Bo 105, které sloužily od května 1991. Jednalo se o první dva „nevýchodní\" stroje u československé policejní letky. Ani jeden z vrtulníků nebyl zcela nový, oba stroje byly již dříve používány v Německu.\n\n\n"}
{"id": "779996", "url": "https://cs.wikipedia.org/wiki?curid=779996", "title": "Libuše Průšová", "text": "Libuše Průšová\n\nLibuše Průšová (* 13. července 1979 Valašské Meziříčí) je bývalá česká profesionální tenistka, která na okruzích hrála v letech 1993–2005. Ve své kariéře na okruhu WTA Tour nevyhrála žádný turnaj. V rámci okruhu ITF získala jedenáct titulů ve dvouhře a šest ve čtyřhře.\n\nNa grandslamu se nejdále probojovala na Australian Open 2004, když spolu s Maret Aniovou došly do semifinále ženské čtyřhry.\n\nNa žebříčku WTA byla nejvýše ve dvouhře klasifikována v říjnu 2002 na 103. místě a ve čtyřhře pak v červnu 2004 na 46. místě. Trénoval ji Daniel Fiala.\n\n\n"}
{"id": "779998", "url": "https://cs.wikipedia.org/wiki?curid=779998", "title": "Readme", "text": "Readme\n\nReadme je textový soubor, který bývá umístěn ve složce s programem. Obsahuje základní informace o programu:\nPokud je program zakoupený, obsahuje tento soubor i licenci. Může obsahovat také poděkování, přehled verzí, případně i chyby v dosud nedokončené verzi.\nVětšinou bývá ve formátu .txt, může se ale jednat i o .pdf či .doc soubor, případně může jít o webovou stránku.\nSpojení „\"read me“\" pochází z angličtiny, což česky znamená „\"přečti mě“\". Odkazuje to na důležité informace v souboru.\n\nPokud má Git repozitář (také úložiště) na GitHubu soubor codice_1 ve svém hlavním kořenovém adresáři, tak je tento soubor automaticky převeden do formátovaného HTML a je zobrazen na hlavní webové stránce gitového repozitáře, hned pod seznamem souborů a adresářů v úložišti. Mohou být použity různé jiné přípony souborů, avšak neměl by se v kořenovém adresáři v gitovém úložišti nacházet více než právě jeden soubor codice_1.\n\nMůže být také využit soubor codice_3 se syntaxí GitHub Flavored Markdown. Tento soubor je při generování HTML upřednostněn.\n\n"}
{"id": "780005", "url": "https://cs.wikipedia.org/wiki?curid=780005", "title": "Spengla (přítok Merkysu)", "text": "Spengla (přítok Merkysu)\n\nSpengla je říčka 2. řádu na jihovýchodě Litvy v okresech Trakai (Vilniuský kraj) a Varėna (Alytuský kraj), pravý přítok řeky Merkys. Pramení 1 km na západ od vsi Gečioniškės, 4,5 km od obce Grendavė. Teče zpočátku 200 m na severovýchod, dále 800 m na jihovýchod, dále až ke vsi Spenglininkai na jihozápad, zde začíná meandrovat směrem k jihu, protéká jezerem Spengla (36 ha), vzápětí jezerem Greiželis (24 ha), s předchozím jezerem spojeným 35 - 120 m širokým a 350 m dlouhým průlivem. Z jezera Greiželis vytéká směrem východním, záhy se stáčí směrem jihovýchodním a jižním, kolem vsi Kalviai teče již směrem jihozápadním, u jezera Lieliukas se stáčí k jihu a později k jihovýchodu. Z tohoto jezera do ní přitéká pravý přítok Lielukas. U obce Vaitakarčmis ji překlenuje železniční trať Lentvaris - Varėna - Grodno. Dále míjí obce Pūčkornės, Spengla a dále, 4 km na východ od městysu Valkininkai ji překlenuje most dálnice A4. V těchto místech byla v roce 1551 založena výrobna střelných zbraní: asi 100 let se zde vyráběla děla, dělové koule, střelný prach. Dále meandruje klikatě v celkovém směru jižním. Nedaleko od ústí míjí další jezero jménem Spengla (5,55 ha). Vlévá se do řeky Merkys 4,5 km na jihozápad od městečka Valkininkai jako jeho pravý přítok, 81,8 km od jeho ústí do Němenu. Průměrný spád je 102 cm/km. Dolní tok od obce Pūčkornės spadá do chráněného území hydrografické rezervace \"Spenglos hidrografinis draustinis\".\n\n\n"}
{"id": "780017", "url": "https://cs.wikipedia.org/wiki?curid=780017", "title": "Spengla", "text": "Spengla\n\nNázev Spengla může znamenat:\n\n\n\n\n\n"}
{"id": "780019", "url": "https://cs.wikipedia.org/wiki?curid=780019", "title": "Fanta (příjmení)", "text": "Fanta (příjmení)\n\nPříjmení Fanta nosí více osobností:\n\n\n\n"}
{"id": "780020", "url": "https://cs.wikipedia.org/wiki?curid=780020", "title": "Hans van Abeelen", "text": "Hans van Abeelen\n\nHans van Abeelen (20. listopadu 1936, Enschede, Nizozemsko - 21. srpna 1998) byl první behaviorální genetik v Holandsku. Působil na \"Katholieke Universiteit Nijmegen\".\n\n\n\n"}
{"id": "780022", "url": "https://cs.wikipedia.org/wiki?curid=780022", "title": "Australian Open 2003", "text": "Australian Open 2003\n\nAustralian Open 2003 byl 91. ročník úvodního tenisového grandslamu sezóny, konaný v rozmezí 13. až 26. ledna. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Švéd Thomas Johansson a Američanka Jennifer Capriatiová.\n\nMužskou dvouhru vyhrál vyhrál druhý nasazený Američan Andre Agassi. Jednalo se o čtvrtý titul v této soutěži na Australian Open, současně osmý a jeho poslední z grandslamu.\n\nV ženské dvouhře triumfovala nejvýše nasazená Američanka Serena Williamsová, která získala v Melbourne první titul v této soutěži a celkově pátý singlový. Protože vyhrála i tři předchozí grandslamy v řadě, zkompletovala tak nekalendářní Grand Slam, označovaný také jako „Serena Slam“.\n\nTitul v soutěži mužské čtyřhry získali francouzské turnajové osmičky Michaël Llodra a Fabrice Santoro. Pro oba titul znamenal premiérovou výhru na grandslamu.\n\nV ženské čtyřhře zvítězil první nasazený pár amerických sester Sereny a Venus Williamsových. Pro obě se jednalo o druhý titul v této soutěži z Australian Open a celkově šestou trofej na grandslamu.\n\nSmíšenou čtyřhru vyhrála indicko-americká dvojice startující na divokou kartu Leander Paes a Martina Navrátilová. Čechoameričanka tak získala ve čtyřiceti šesti letech první titul ze smíšené čtyřhře na Australian Open a celkově pak padesátý sedmý z grandslamu. Pro Paese se jednalo o celkově druhý grandslamový titul z této soutěže a první na Australian Open.\n\n \n"}
{"id": "780023", "url": "https://cs.wikipedia.org/wiki?curid=780023", "title": "Josef Žďárský", "text": "Josef Žďárský\n\nJosef Žďárský (8. února 1853 – březen 1939 Brno) byl československý politik za agrární stranu, pak spoluzakladatel odštěpenecké Československé rolnické jednoty a senátor Národního shromáždění za Československou národní demokracii.\n\nPoliticky aktivní byl již za Rakouska-Uherska. Zastával funkci okresního starosty v Turnově. Už na počátku 20. století patřil k předákům českého agrárního politického tábora. V roce 1901 byl zvolen do Českého zemského sněmu jako jeden z 21 agrárnických českých poslanců, přičemž se stal předsedou klubu agrárních poslanců. Od roku 1904 byl předsedou agrární strany. V této funkci ho nahradil roku 1909 Antonín Švehla coby představitel progresivního proudu ve straně. V roce 1908 byl Žďárský opět zvolen do Českého zemského sněmu nyní coby jeden ze 44 agrárnických poslanců a v tomto volebním období působil jako místopředseda jejich poslaneckého klubu.\n\nVe volbách do Říšské rady roku 1911 se stal i poslancem Říšské rady (celostátní parlament), kam byl zvolen za okrsek Čechy 41. Usedl do poslanecké frakce Klub českých agrárníků. Během XXI. zasedání Říšské rady v letech 1911–1914 zastával funkci místopředsedy poslanecké sněmovny. Ve vídeňském parlamentu setrval do zániku monarchie.\n\nZa první světové války udržoval za agrární stranu styky s domácím protirakouským odbojem (Maffie).\n\nV rámci strany patřil Žďárský k statkářskému konzervativnímu křídlu, které se na počátku existence republiky odtrhlo od agrární strany kvůli nesouhlasu s projektem pozemkové reformy. Patřil do skupiny stoupenců Rudolfa Bergmana a spolu s ní koncem roku 1919 po odchodu z agrární strany zakládal organizaci Československá rolnická jednota, se kterou pak v roce 1920 kandidoval na společné listině s národními demokraty. V parlamentních volbách v roce 1920 získal senátorské křeslo v Národním shromáždění za národní demokraty. Profesně se tehdy uvádí jako rolník z obce Příšovice u Turnova. Na senátorský post rezignoval v dubnu 1922 a v horní komoře ho nahradil Bohumil Němec.\n\n"}
{"id": "780027", "url": "https://cs.wikipedia.org/wiki?curid=780027", "title": "Vetrol", "text": "Vetrol\n\nVetrol je česká skupina působící ve stylu hard and heavy. Kapela vznikla v roce 2003 ve městě Český Dub na Liberecku v oblasti Podještědí a je prvním autorským hudebním uskupením, které v této oblasti vzniklo po pádu totalitního režimu. Aktivita kapely tímto iniciovala vznik dalších autorských regionálních kapel v čele s punkovou formací Prozatimní řešení, či core punkovými Horror Porno Cocks. Na svém kontě má Vetrol dvě dlouhohrající alba Vet´n´Roll (2008) a 20th Century Rock (2011).\n\n\n"}
{"id": "780040", "url": "https://cs.wikipedia.org/wiki?curid=780040", "title": "Charles E. Mace", "text": "Charles E. Mace\n\nCharles E. Mace byl americký fotograf. Fotografoval hodně v amerických internačních táborech, jako byly například Granada Relocation Center, Central Utah Relocation Center (Topaz, Utah) nebo Heart Mountain Relocation Center (Heart Mountain, Wyoming). Na pořizování obrazové dokumentace ze života lidí v internačních táborech se podílela řada významných fotografů, jako například Dorothea Lange, Hikaru Iwasaki, Clem Albers, Tom Parker nebo Charles E. Mace.\n\nV roce 1942 pracoval pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Většina jeho tvorby z let 1942-1943 se soustředila na japonské Američany a Japonce, kteří byli umístěni v deseti stálých táborech, včetně Tule Lake, Poston, Topaz, Gila River a Minidoka.\n\nNěkteré jeho negativy jsou spravovány v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "780058", "url": "https://cs.wikipedia.org/wiki?curid=780058", "title": "Rudolf Winternitz", "text": "Rudolf Winternitz\n\nRudolf Winternitz (24. září 1882 Mladá Vožice – 16. října 1944 koncentrační tábor Auschwitz-Birkenau), byl pražský židovský architekt. Jím projektované stavby nejsou nápadné, ale vždy jsou do detailu precizně provedeny.\nVystudoval Německou vysokou školu technickou v Praze. Dne 4. září 1942 byl odeslán transportem Bd do Terezína; dne 16. října 1944 byl přemístěn transportem Er do koncentračního tábora Auschwitz-Birkenau, kde zahynul.\n\n"}
{"id": "780060", "url": "https://cs.wikipedia.org/wiki?curid=780060", "title": "Jiří Machourek", "text": "Jiří Machourek\n\nJiří Machourek (* 10. února 1944) je brněnský advokát známý zejména pro svou spolupráci s disentem před rokem 1989. Před přijetím na právnickou fakultu pracoval ve slévárně jako dělník u mlýnu na písek, vytloukač, brusič či odlévač. V roce 1973 absolvoval Právnickou fakultu University Karlovy v Praze.\n\nV letech 1973 až 1990 působil v Advokátní poradně č. 1 v Brně, advokátem je od roku 1976. V roce 1990 byl spoluzakladatelem Advokátní kanceláře Bulinský, Havlíček, Mach & Machourek v Brně. Od roku 2000 je advokátem Advokátní kanceláře Machourek a spol. v Brně. Specializuje se na právo občanské, rodinné, obchodní a trestní. Před rokem 1989 zastupoval některé jihomoravské disidenty, přestože sám Chartu 77 nepodepsal. Mezi jeho klienty patřili například Jiří Müller, Petr Cibulka, Jaroslav (Slávek) Popelka, Ivan Martin (Magor) Jirous, Stanislav Devátý nebo Eva Vidlařová. Po roce 1989 zastupoval mj. a.s. Kooperativa pojišťovna ve sporu s bývalým agentem StB Pavlem Minaříkem, který byl odsouzen za trestný čin pojistného podvodu.\n\nV roce 1990 byl jmenován předsedou Krajského soudu v Brně, po 8 měsících se funkce vzdal a vrátil se do advokacie. V roce 1991 byl zvolen členem představenstva České advokátní komory. V současné době působí v několika výborech a komisích České advokátní komory – je členem Výboru odborné pomoci a na ochranu zájmů advokátů, členem odvolací kárné komise, a členem zkušební komise pro advokátní zkoušky a zkoušky způsobilosti pro obor Předpisy upravující poskytování právních služeb ČAK.\n\n"}
{"id": "780063", "url": "https://cs.wikipedia.org/wiki?curid=780063", "title": "František Pácalt", "text": "František Pácalt\n\nIng. František Pácalt (20. července 1912 Praha, Rakousko-Uhersko – 3. listopadu 2001) byl československý hokejový útočník, později obránce a prvoligový volejbalista. Reprezentoval Československo v ledním hokeji na památném MS 1947, na kterém tým získal historicky první světový titul. Vystudoval stavební inženýrství.\n\nV sedmi letech si koupil první brusle, tzv. \"kolumbusky\" - ohnuté brusle ze starého železa. Tatínek mu nich v zámečnické dílně udělal klasický žlábek a poté, co se trochu naučil číst, už si pořídil krasobruslařskou příručku a velice rád si jí prohlížel. Krasobruslení ho zaujalo, tak trénoval, kde byla možnost. Postupem času dostal pravé krasobruslařské brusle. \"\"Přihlásil jsem se i na mistrovství republiky, jenže jsem nebyl dost známý a bodování také podle toho vypadalo,\"\" vzpomínal při jednom setkání na své začátky na ledě.\n\nJeho hokejové začátky jsou spojeny s týmem Vysokoškolský sport, ze kterého v roce 1933 přestoupil do vyhlášeného pražského klubu LTC. V roce 1939 byl vyměněn do I. ČLTK Praha za brankáře Jiřího Hertla. Do reprezentace se dostal poprvé v roce 1937, dostal šanci hrát i na MS. Na příštím šampionátu v Praze patřil již mezi opory a mohl se radovat z bronzové medaile. Byl to právě trenér Buckna, který před šampionátem z útočníka udělal velice spolehlivého obránce. Objevil se i posledním šampionátu před 2. světovou válkou. První poválečný šampionát se měl původně konat v Londýně, ale ten čtyři měsíce před šampionátem se zřekl pořadatelství. Hostitelství se ujala Praha a tak 14. čtrnácté mistrovství světa a 25. mistrovství Evropy se mohlo uskutečnit. A u kormidla týmu byl opět trenér Mike Buckna, který z Františka, v té době již 35letého, udělal kapitána. I přes na tu dobu nezvykle vysoký věk se vyznačoval výbornou kondicí a kočičí obratností. Nakonec si ale poslední rozhodující zápas proti USA nezahrál z důvodu vážného poranění kolena, které utrpěl v zápase proti Belgii.\n\nFrantišek Pácalt na mistrovství vzpomínal takto: \"\"Měl jsem tu čest být kapitánem našich prvních mistrů světa. Když jsme vyhráli pražský šampionát, oslavy byly velkolepé. Vítězství nebylo jen naše, patřilo všem. I našim předchůdcům, kteří vždy bojovali stejně jako my, ale titul nezískali.\"\"\n\nNásledně po šampionátu ukončil svoji hráčskou kariéru.\n\nV letech 1958–1964 byl členem ústřední trenérské rady a čtyři roky jejím předsedou.\n\nV reprezentaci odehrál 34 zápasů, gól nevstřelil.\n\nFrantišek Pácalt jako mnoho jiných ve své době byl univerzální sportovec. Kromě již zmíněných sportů – krasobruslení a ledního hokeje – se také věnoval i volejbalu, kde hrál ligu za Sokol Vysočany. V letech 1937–1940 se stal trojnásobným mistrem republiky. V roce 1947 získali titul Přeborníka ČOS.\n\n\n"}
{"id": "780064", "url": "https://cs.wikipedia.org/wiki?curid=780064", "title": "Just Surrender", "text": "Just Surrender\n\nJust Surrender je americká pop punková hudební skupina, která vznikla v osadě Dover Plains u New Yorku ve státě New York v roce 2003. Dříve byla kapela známá jako A Second Chance. V dnešní pětičlenné sestavě jsou Jason Maffucci (zpěv, basová kytara), Dan Simons (zpěv, rytmická kytara), Steve Miller (bicí), Jolly Ubriaco (kytara) a Ryan Kienle (basová kytara). Kapela dodnes vydala 3 studiová alba a 3 EP alba. V současné době pracuje na čtvrtém studiovém albu.\n\nKapelu Just Surrender založili tři studenti střední školy Jason Maffucci, Andrew Meunier a Steve Miller v roce 2003. Později ten rok se k nim přidal ještě Dan Simons. Pod původním jménem A Second Chance vydali samostatně dvě EP alba - \"In Your Silence\" (2003) a \"A Second Chance\" (2004). V roce 2005 vydala kapela svoje první studiové album s názvem \"If These Streets Could Talk\", které vydalo vydavatelství Broken English Records. Album obsahuje několik písní z předchozích EP. Přestože hudební kritici kapele vyčítali, že nehraje nic originálního a spíše kopíruje styl známých skupin, skupina si získala poměrně dost fanoušků, například na hudební síti PureVolume měla za měsíc více než 400 000 přehrávek.\n\nPoté vyrazila kapela na několik turné a koncertovala s kapelami Autopilot Off, Bayside, My American Heart, TheStart, Cartel, Hawthorne Heights, Matchbook Romance, The Early November, Armor for Sleep, The Classic Crime, The Audition, All Time Low, Mayday Parade, Every Avenue, Set Your Goals, Powerspace, Bowling for Soup, We the Kings a Metro Station.\n\nV roce 2005 z kapely odešel kytarista Andrew Meunier a nahradil ho Alex Haycraft (dříve ze skupiny Park. Později v roce 2008 se však Meunier do kapely vrátil. Haycraft se přesunul na pozici baskytaristy.\n\n21. srpna 2007 vydala kapela svoje druhé studiové album s názvem \"We're In Like Sin\", ze kterého vzešel také singl s názvem „Body Language and Bad Habits“. Album získalo lepší ocenění od hudebních kritiků než album předchozí.\n\nV roce 2009 se kapela podívala do Spojeného království a po návratu napsala a v červenci roku 2009 vydala další EP s názvem \"Stronger Now\". Nejprve bylo album přístupné pouze na Warped Tour, kterého se kapela zúčastnila, a později bylo vydáno až 12. srpna 2009. Oproti předchozím albům kapela změnila styl, od pop punku přešla nyní k těžší muzice post-hardcoru. V listopadu roku 2009 se kapela přidala ke skupině Hawthorne Heights na jejich turné Never Sleep Again Tour.\n\nNa přelomu let 2009 a 2010 došlo k další změně v sestavě, kapelu znovu opustil Andrew Meunier a s ním i Alex Haycraft. Místo nich přišli Kyle Shellhammer (původně ze skupiny The High Court na pozici baskytaristy a do role kytaristy přišel Jolly Ubriaco. V červenci roku 2010 vydala kapela své třetí studiové album s názvem \"Phoenix\", které obsahovalo hity z EP alba \"Stronger Now\", „Crazy“ a „Stronger Now“. Píseň „On My Own“ byla vydána už dříve jako singl, na který kapela přidala i akustickou verzi „Burning Up“. Album získalo kladnou kritiku. Kapela vyrazila na turné Zumiez Couch Tour s kapelami Hit the Lights a The Maine.\n\nPo turné s kapelami Hit the Lights a The Maine se na internetu objevily zvěsti, že kapela ukončí svoji činnost. Ty vzešly ze zpráv, které kapela umisťovala na svůj Facebookový profil.\n\nNavzdory tomu kapela vystupovala na koncertech po celý rok 2011 a začala pracovat na čtvrtém studiovém albu. Došlo také k další změně v sestavě. Ryan Kienle nahradil Kyla Shellhammera.\n\n\n\n"}
{"id": "780065", "url": "https://cs.wikipedia.org/wiki?curid=780065", "title": "Železniční nehoda v Zaječí", "text": "Železniční nehoda v Zaječí\n\nK železniční nehodě ve stanici Zaječí došlo kolem 14. hodiny dne 9. září 1928. Při nehodě došlo k nárazu vykolejeného rychlíku do stojícího nákladního vlaku ve stanici Zaječí. Při nehodě zahynulo 24 lidí (některé zdroje uvádějí 26 mrtvých, jiné 19 a 40 těžce zraněných).\n\nOkolo 14. hodiny zastavil nákladní vlak č. 681 v čele s lokomotivou 333.193 na 4. staniční koleji, aby vyčkal na křižování s protijedoucím rychlíkem č. 16 vedeným lokomotivou 375.030 směřujícím do Bratislavy. Projíždějící rychlík měl mít postaven průjezd po první, hlavní koleji (tehdy byla trať Břeclav–Brno jednokolejná). Výhybka, která byla chybou výhybkáře nesprávně postavena, poslala rychlík odbočkou na kolej č. 2. Ta byla sice volná, ale vzhledem k vysoké rychlosti projíždějícího rychlíku č. 16 došlo na výhybce k jeho vykolejení a následné srážce se stojícím nákladním vlakem č. 681. (Pamětní kniha četnické stanice v Rakvicích: Citace: \"Srážka obou vlaků byla strašná, první tři vozy za rychlíkovou lokomotivou vklínily se do sebe tak, že služební vůz změnil se naráz v hromadu trosek a další tři vozy byly vymrštěny nárazem z kolejí až na vzdálenost několika metrů\"). K vykolejení rychlíku došlo v rychlosti asi 60 km/h. Strojvedoucí rychlíku se nesnažil rychlost snížit, protože vjezdové návěstidlo nebylo závislé na poloze výhybky a nesignalizovalo tak vjezd do odbočky.\n\nPři nehodě zahynulo 24 lidí, z toho 4 železničáři. Některé zdroje uvádějí 26, jiné 19 mrtvých a zraněných 140 z toho 100 lehce. Dva viníci byli odsouzeni na 15 měsíců vězení.\n\n\n"}
{"id": "780066", "url": "https://cs.wikipedia.org/wiki?curid=780066", "title": "Jennifer Connelly", "text": "Jennifer Connelly\n\nJennifer Lynn Connelly (* 12. prosince 1970, Round Top, New York, Spojené státy americké) je americká filmová herečka, která svou kariéru začala jako dětská modelka. Objevovala se v časopisech, novinách a televizních reklamách, ještě než absolvovala v roce 1984 svůj filmový debut ve snímku \"Tenkrát v Americe\". Pokračovala s modelingem i hraním ve filmech, hrála například ve filmech \"Labyrint\" (1986) a \"Hledám místo\" (1991). Příznivý ohlas kritiků mělo její vystoupení ve sci-fi filmu \"Smrtihlav\" (1998) a ztvárnění Marion Silver v dramatu \"Requiem za sen\" (2000).\n\nV roce 2002 získala Oscara, Zlatý glóbus a cenu BAFTA za vedlejší roli Alicie Nash ve filmu \"Čistá duše\". Dále se například objevila ve filmech \"Hulk\" (2003), \"Temné vody\" (2005), \"Krvavý diamant\" (2006), \"Den, kdy se zastavila Země\" (2008) a v romantické komedii \"Až tak moc tě nežere\" (2009).\n\nJe manželkou herce Paula Bettanyho, mají spolu dvě děti, třetí dítě má z předchozího vztahu s fotografem Davidem Duganem.\n\nV roce 2005 byla organizací Amnesty International jmenována mezinárodní vyslankyní pro lidská práva. Časopisy včetně Time, Vanity Fair a Esquire, stejně jako noviny Los Angeles Times ji zahrnuly do svých žebříčků nejkrásnějších žen planety.\n\nNarodila se v Catskill Mountains v New Yorku. Je dcerou obchodnice ze starožitnostmi Irene a výrobce oblečení Gerarda Connellyových. Její otec byl římský katolík s irskými a norskými předky, zatímco její matka byla židovka s polským a ruským původem. Byla vychována v Brooklyn Heights, blízko Brooklynského mostu, kde navštěvovala Saint Ann's, soukromou školu se zaměřením na umění. Její otec trpěl astmatem, proto se v roce 1976 rodina přestěhovala do Woodstocku, aby unikli městskému smogu. O čtyři roky později se její rodina vrátila do Brooklyn Heights a Connelly pokračovala ve svém vzdělávání na stejné škole.\n\nKdyž ji bylo deset let, přítel jejího otce, reklamní agent, navrhl, aby šla na konkurz na modelku. Její rodiče poslali její fotku do modelingové agentury Ford Modeling Agency, která ji krátce poté přijala. Jako modelka se začala objevovat v tištěných a poté i v televizních reklamách. V rozhovoru pro \"The Guardian\" řekla, že poté, co byla chvíli modelkou, neměla vůbec žádné ambice stát se herečkou. Objevila se na několika obálkách magazínu \"Seventeen\" v letech 1986 a 1988. V prosinci 1986 nahrála dvě písně pro japonský trh: „Monologue of Love“ a „Message of Love“. Zpívala ve fonetické japonštině, ačkoliv japonsky neuměla.\n\nJejí matka ji začala brát na herecké konkurzy; na jednom z nich získala vedlejší roli mladé ctižádostivé tanečnice a herečky Deborah Gelly ve filmu režiséra Sergia Leona, \"Tenkrát v Americe\". Role vyžadovala výkon hodný profesionální baletky. Connelly, která za sebou neměla žádný baletní trénink, se během konkurzu pokoušela napodobit baletku. Její výkon a podobnost nosu s Elizabeth McGovern, která hraje její roli v dospělosti, přesvědčila režiséra, aby roli získala právě Connelly. Popsala film jako „neskutečně idylický začátek filmové kariéry“. Po filmu \"Tenkrát v Americe\" se poprvé objevila v televizi, v epizodě \"Stranger in Town\" britského seriálu \"Neobvyklé příběhy\".\n\nJejí první hlavní role v celovečerním filmu přišla v roce 1985. Ve filmu \"Phenomena\" režiséra Daria Argenta hrála mladou dívku, která používá své psychické síly ke komunikaci s hmyzem, aby odhalila sériového vraha, který vraždí studenty na švýcarské škole, na kterou právě nastoupila. Ve stejný rok si ještě zahrála ve filmu \"Sedm minut v nebi\".\n\nO svých filmových začátcích řekla: „Než jsem se nadála, tak se herectví stalo tím, co jsem začala dělat. Byl to velmi zvláštní způsob dospívání v kombinaci s mou osobností.“ Popsala, že se během svého dospívání cítila jako \"druh chodící loutky\", protože neměla žádný čas se o samotě vyrovnat s tím, kam její kariéra směřuje.\n\nFilmem \"Labyrint\" z roku 1986 režiséra Jima Hensona si získala uznání publika. Hrála roli Sarah, teenagerky na cestě k záchraně svého bratra Tobyho ze světa goblinů. I přes zpočátku malé výdělky se film stal kultovní klasikou. Noviny The New York Times v recenzi na film poukazovaly na význam její role, ale kritizovaly její ztvárnění: „Jennifer Connelly jako Sarah je bohužel zklamáním. Možná pan Henson věnoval příliš pozornosti svým loutkám a nenechal dostatečný prostor k přesvědčivému výkonu hlavní herečky. Vypadá dobře, ale chybí ji přesvědčení a zdá se, že své repliky říká bez víry ve své cíle.“ Protože má film jen pět lidských rolí – Sarah, její rodiče, kteří se objeví jen na chvíli na začátku filmu, dítě Tobyho a Jaretha, krále goblinů, je role Sarah velmi důležitá. O dva roky později si zahrála studentku v italském filmu \"Étoile\" a poté rovněž studentku Gabby ve filmu \"Prima děvčata\", který natočil režisér Michael Hoffman.\n\nSnažila se o rovnováhu mezi školou a prací a tak po dva roky studovala angličtinu na Yaleově univerzitě, v letech 1988 a 1989. V roce 1990 přestoupila na univerzitu ve Stanfordu ke studiu dramatických umění. Tady ji učili Roy London, Howard Fine a Harold Guskin. Její rodiče ji podporovali, aby pokračovala ve své filmové kariéře, a tak Connelly opustila studia a začala se opět věnovat filmu.\nV roce 1990 režíroval Dennis Hopper film \"Žhavé místo\", kde si Connelly zahrála roli Glorie Harper, ženy, která byla vydírána. Film neměl v pokladnách kin velký úspěch. Ve stejný rok ji režisér Garry Marshall zvažoval na roli Vivian Ward ve filmu \"Pretty Woman\", ale nakonec měl pocit, že by byla na roli příliš mladá.\n\nJejím dalším filmem byla v roce 1991 romantická komedie \"Hledám místo\", kde si zahrála po boku Franka Whaleye. Rok poté následoval vysoko rozpočtový Disney film s názvem \"Rocketeer\", ale oživit kariéru se jí tím nepodařilo. V roce 1993 se objevila společně s Jasonem Priestleym ve videoklipu Roye Orbisona s názvem „I Drove All Night“. V roce 1995 ji režisér John Singleton obsadil jako lesbickou studentku do filmu \"Holé lebky\". Poté se v roce 1996 objevila v nezávislém filmu \"Far Harbor\" jako Elie, prominentní osoba v hollywoodských studiích, která píše scénář založený na jejích vlastních traumatech.\n\nDalší rok následoval thriller \"Boss\", kde hrála Allison Pond, milenku generála Timmse (John Malkovich), která se stane obětí vraždy, kterou vyšetřuje skupina detektivů vedená Maxwellem Hooverem (Nick Nolte). Následně se začala objevovat v nízkorozpočtových filmech oceňovaných kritiky. Zahrála si například v roce 1997 v dramatu \"Rande\", odehrávajícím se v padesátých letech, kde ztvárnila roli Eleanor, jedné ze tří dcer městského milionáře, Lloyda Abbotta. O jejím výkonu režisér filmu Ron Howard řekl: „Nejenže byla krásná a svůdná, ale také dala filmu některé těžké psychologické momenty a hodně hloubky a složitosti. Měla zvláštní kombinaci talentu a krásy a myslím, že jsem měl tyto informace uloženy v zadní části svého mozku.“\n\nJejí další role byla v roce 1998 v kritiky oceňované sci-fi \"Smrtihlav\", kde si zahrála po boku Rufuse Sewella, Williama Hurta, Iana Richardsona a Kiefera Sutherlanda. Ztvárnila Emmu, femme fatale a zpěvačku, jejíž manžel John Murdoch (Rufus Sewell) trpí amnézií. Když Murdoch získává zpět své vzpomínky, Emmu unese pan Hand (Richard O'Brien), který změní její vzpomínky a přiřadí ji novou identitu. Spisovatel Sean McMullen napsal: „Jennifer Connelly je vizuálně nádherná jako femme fatale čtyřicátých let (Emma).“\n\nV roce 2000 ji režisér Ed Harris obsadil do filmu \"Pollock\", kde hrála Ruth Kligman, milenku Jacksona Pollocka. Ve stejném roce se objevila ve filmu Darrena Aronofskyho, \"Requiem za sen\", který kritici považují za její průlomový film. Děj je založen na stejnojmenné knize. Connelly ztvárnila Marion Silver, Harryho (Jared Leto) přítelkyni. Vedle nich si zahráli Marlon Wayans a Ellen Burstynová. Marion je dívka pocházející ze střední vrstvy z Manhattan Beach, která sní o založení obchodu s oblečením, ale kvůli své závislosti na drogách končí v ponižujícím světě prostituce. Connelly se připravovala na roli tím, že si v budově, kde bydlela, pronajímala samostatný byt. Když byla v bytě, izolovala se od ostatních, malovala, poslouchala hudbu, kterou si myslela, že by její postava mohla poslouchat, navrhovala oblečení a využívala čas na přemýšlení o závislostech a o jejich původu. Také mluvila s drogově závislými a navštívila Narcotics Anonymous (česky anonymní narkomani), kde se setkala se svým kamarádem, který se z drogové závislosti léčil. Kritici ocenili jednotlivé výkony herců vzhledem k odvaze potřebné ke ztvárnění svých postav při fyzické a duševní degradaci.\n\nV roce 2000 se objevila jako Catherine Miller v seriálu \"The $treet\". Ve stejném roce se objevila ve snímku \"Čekání na smrt\", založeném na stejnojmenné novele z roku 1986, kde si zahrála Sarah Williams, aktivistku, kterou zabila bomba v autě v Minneapolis při převážení chilských uprchlíků. Zpočátku ji režisér Keith Gordon do filmu nechtěl obsadit, nepovažoval ji za vážnou herečku, přesvědčila ho až hereččina agentka Risa Shapiro, když ho donutila podívat se na film \"Far Harbor\".\n\nV roce 2001 hrála ve filmu Rona Howarda, \"Čistá duše\", založeném na biografii Johna Nashe od novinářky Sylvie Nasar. Connelly právě kvůli scénáři do projektu vstoupila. Byla pozvána na konkurz poté, co její agentka, Risa Shapiro, poslala producentům kazetu s kouskem tehdy ještě nevydaného filmu \"Requiem za sen\". Byla obsazena filmovým producentem Brianem Gazerem do role Alicie Nash, dlouhodobě trpící manželky briliantního a schizofrenního matematika, kterého si zahrál Russell Crowe. Howard a producenti nakonec vybrali právě je, protože byli ohromeni vzájemnou chemií mezi nimi. Film bych chválen kritiky a měl i velkým komerční úspěch, vydělal celosvětově více než 313 milionů dolarů. Před začátkem natáčení měla možnost setkat se skutečnou Alicií Nash, aby se o jejím životě dozvěděla více. Za svou roli získala Zlatý glóbus, Oscara a cenu BAFTA v kategorii nejlepší herečka ve vedlejší roli. Richard Schickel, kritik z magazínu Time, nazval její výkon „zářící“ a herečku nazval inteligentní a vášnivou. Roger Ebert napsal: \"Jennifer Connelly je zářící stejně jako Alicia. Přestože hlavní výkon odvedl Crowe, právě Connellyina komplexní práce, zobrazující ženu zmítající se mezi láskou a strachem ke stejnému muži, je tím, co posouvá film do vyšší úrovně.“\n\nConnelly poté uvedla: „\"Čistá duše\" je film, na který jsem velmi pyšná, a který miluji.“ A.O. Scott z The New York Times řekl: \"Je tu jedna věc, paní Connelly, bystrá a temperamentní v rozsahu své role ženy, která začíná jako matematická fanynka a brzy zjistí, že je partnerkou narušeného a obtížného člověka.\" Ohledně porovnání s předchozími rolemi řekla: \"Bylo období, kdy jsem cítila, že se se mnou nepočítá v projektech, na kterých bych chtěla pracovat, lidé možná přemýšleli: 'Neobsadím dívku, která hrála v tomto filmu, pro tento dospělý projekt.' Ale pořád jsem cítila, že tahle práce je to, co chci, takže jsem šťastná, že jsem si udělala čas a pracovala na projektech, o které jsem opravdu silně stála a zbytek času jsem prostě jen žila svůj život.“\n\nV roce 2003 si zahrála ve filmu Anga Leeho, \"Hulk\". Film popsala jako „rodinné psychologické drama s nádechem řeckých tragédií.“ Ztvárnila Betty Ross, vědkyni a bývalou přítelkyni hlavní postavy, Bruce Bannera. Film měl mírný úspěch. Ve stejný rok se objevila ve filmu \"Dům z písku a mlhy\", dramatu založeném na novele od Andreho Dubuse III. Hrála Kathy Nicolo, opuštěnou ženu, jejíž zděděný dům se prodal v dražbě íránskému emigrantovi a bývalému plukovníkovi Massoudovi Amirovi Behranimu (Ben Kingsley). Film získal celosvětově příznivý ohlas u kritiků a reportér BBC řekl: \"Connelly mě zcela přesvědčila jako sobecká, zoufalá a opuštěná žena, která přiznává svému bratrovi: 'Cítím se ztracená.'\"\n\nPo dvouroční absenci ze světa filmu si v roce 2005 zahrála v hororu a psychologickém thrilleru \"Temné vody\", podle stejnojmenného japonského filmu z roku 2002. Hrála Dahliu, vyděšenou mladou ženu traumatizovanou svou minulostí, která se se svou dcerou stěhuje do bytu v New Yorku, kde se začnou dít nevysvětlitelné věci. Kritik Roger Ebert ve své recenzi napsal: \"Dělal jsem si starosti o postavu, kterou hrála Jennifer Connelly; není hororovou hrdinkou, ale herečkou hrající matku čelící hrůze. Je to rozdíl a kvůli tomuto rozdílu \"Temné vody\" fungují “.\n\nZtvárnila Kathy Adamson v adaptaci knihy \"Jako malé děti\". Hrála zde po boku Kate Winslet. Film se soustředí na vztah mezi Sarah Pierce (hraje ji Winslet) a Bradem Adamsonem (Patrick Wilson). Zahrála si vedle Leonarda DiCapria ve filmu \"Krvavý diamant\". Ztvárnila zde novinářku Maddy Bowen, která pracuje na odhalení opravdového příběhu krvavého diamantu . Magazín New York chválil její výkon: \"Connelly je chytrá, rozumná, neteatrální herečka, která téměř dokonale maskuje fakt, že její postava supí.“ Dále se v roce 2007 objevila jako Grace v dramatu \"Reservation Road\" společně s Joaquinem Phoenixem a Markem Ruffalem.\n\nPařížský módní dům Balenciaga a kosmetická společnost Revlon si ji v roce 2008 zvolily jako tvář svých kampaní. V remaku sci-fi \"Den, kdy se zastavila Země\" si zahrála astrobioložku Helen Benson. Jejím filmovým partnerem byl Keanu Reeves. . Na rozdíl od původního filmu, kde byla Benson sekretářkou a děj se zaměřoval na její vztah s Klaatem, v tomto remaku má Benson komplikovaný vztah se svým nevlastním synem, kterého hraje Jaden Smith. Její další rolí byla v roce 2009 romantická komedie \"Až tak moc tě nežere\", kde si zahrála vedle Jennifer Aniston a Ginnifer Goodwin . Film byl založen na stejnojmenné knize.\n\nV roce 2009 se objevila v dramatu \"Síla lásky\", kde hrála Emmu Darwin, manželku Charlese Darwina, kterého hrál její skutečný manžel, Paul Bettany. Poté namluvila postavu jménem \"7\" v animovaném filmu \"Číslo 9\". Film Dustina Lance Blacka, \"Virginia\" měl premiéru 15. září 2010 na mezinárodním filmovém festivalu v Torontu. V tomto filmu si zahrála Virginii, mentálně nestabilní ženu, která má dvacet let poměr s místním šerifem, jehož dcera začne chodit se synem Virginie. Connelly se na roli připravovala sledováním dokumentů o schizofrenii. Také trávila čas na newyorském státním psychiatrickém institutu a centru pro léčbu rakoviny, aby pochopila svou postavu.\n\nV roce 2011 si zahrála po boku Vince Vaughna v komedii Rona Howarda, \"Dilema\". Film získal většinou negativní recenze. Jejím dalším projektem byl film George Ratliffa, \"Ďáblova ruka\", který měl premiéru na filmovém festivalu Sundance. V tomto filmu si zahrála Gwen, ženu Carla Vanderveera (Greg Kinnear); oba jsou členy církve třetího tisíciletí, kterou vede pastor Dan (Pierce Brosnan).\n\nJejím dalším projektem bylo rodinné drama \"Stuck in Love\", kde se objevila po boku Grega Kinneara. Jedná se o režisérský debut Joshe Boona. Connelly hrála bývalou ženu postavy Kinneara, kterou je stále posedlý. Film měl premiéru během Torontského mezinárodního filmového festivalu v roce 2012.\n\nV únoru 2012 byla vyhlášena první mezinárodní velvyslankyní japonské kosmetické značky Shiseido, předtím s touto společností pracovala v osmdesátých letech, když účinkovala v několika reklamách. V srpnu 2013 bylo oznámeno, že se objeví ve filmu \"Úkryt\", což je režisérský debut jejího manžela Paula Bettanyho. V roce 2014 měla roli ve filmové adaptaci novely Marka Helprina, \"Zimní příběh\" a také se objevila v prvním anglicky mluvícím filmu od Claudie Llosy, s názvem \"Cry/Fly\".\n\nV tomtéž roce se opět sešla s Russellem Crowem ve filmu \"Noe\". The Washington Post označil výkony Connelly a Crowa jako „působivě uzemněné a silné“ a deník The Denver Post cítil, že Connelly roli ztvárnila „s jemnou inteligencí“. Magazín Variety považoval její výkon za „solidní, ale nedostatečně využitý“, zatímco Detroit News uvedl, že „Connelly se příliš neprojevuje, ale pokud dostane prostor, tak tvrdě udeří“. Magazín Indiewire napsal Connelly ztvárnila roli „s pevnou rukou“, zatímco St. Paul Pioneer Press označil její výkon jako „přesvědčivý“.\n\nJejí první syn Kai pochází ze vztahu s fotografem Davidem Duganem a narodil se v roce 1997 .\n\nDne 1. ledna 2003 si vzala při soukromém rodinném obřadu ve Skotsku herce Paula Bettanyho, kterého poznala při natáčení filmu \"Čistá duše\" . Jejich prvního syna Stellana, který se ve stejném roce narodil, pojmenovali podle společného přítele, herce Stellana Skarsgårda. 31. května 2011 se jí v New Yorku narodilo její třetí dítě, dcera, kterou pojmenovali Agnes Lark.\n\nDne 1. listopadu 2005 byla jmenována vyslankyní pro lidská práva společnosti Amnesty International, bojující za lidská práva. Objevila se v reklamách upozorňující na celosvětovou potřebnost pitné vody a usilující o dotace pro podporu afrických a indických zemí a Střední Ameriky. Dne 2. května 2009 se zúčastnila výročního pětikilometrového běžeckého závodu pro ženy.\n\nJe tváří módní společnosti Balenciaga a vystupuje v jejích reklamách, stejně jako pro společnost Revlon cosmetics. V roce 2012 byla jmenována jako první mezinárodní osobnost tváří japonské kosmetické společnosti Shiseido.\nMagazíny jako Vanity Fair, Esquire a Los Angeles Times ji hodnotily jako jednu z nejkrásnějších žen světa.\n\n"}
{"id": "780067", "url": "https://cs.wikipedia.org/wiki?curid=780067", "title": "Silnice II/610", "text": "Silnice II/610\n\nSilnice II/610 je česká silnice II. třídy vedoucí z pražských Kbel do Turnova. Jedná se o bývalou část státní silnice č. 10 (\"stará turnovská\"), která byla v tomto úseku nahrazena dálnicí D10, k níž II/610 tvoří doprovodnou komunikaci dlouhou 82 km.\n\n\n\n\n"}
{"id": "780068", "url": "https://cs.wikipedia.org/wiki?curid=780068", "title": "Gmina Jedwabno", "text": "Gmina Jedwabno\n\nGmina Gozdowo je polská vesnická gmina v okrese Szczytno v Varmijsko-mazurském vojvodství. Sídlem gminy je ves Jedwabno. V roce 2010 zde žilo 3 531 obyvatel..\n\nGmina má rozlohu 311,51 km², zabírá 16,11% rozlohy okresu. Skládá se ze 17 starostenství.\n\n\n"}
{"id": "780074", "url": "https://cs.wikipedia.org/wiki?curid=780074", "title": "Jan Urban (historik)", "text": "Jan Urban (historik)\n\nJan Urban (* 22. září 1948 Praha) je český historik.\n\nV letech 1968–1973 vystudoval historii a archivnictví na FF UK v Praze. Po absolutoriu pracoval nejdříve ve Vojenském historickém archivu (1973–1976) a poté jako redaktor časopisů \"Nové knihy\" a \"Výběr z nejzajímavějších knih\". V letech 1985–1990 pracoval ve Státním ústavu pro rekonstrukci měst a památkových objektů, kde zpracovával historické rešerše pro stavebně historické průzkumy. Po roce 1990 se stal šéfredaktorem obnovené kulturně historické revue \"Dějiny a současnost\". Od roku 1996 působí jako vedoucí historické redakce Nakladatelství Lidové noviny. \n\n\n\n"}
{"id": "780079", "url": "https://cs.wikipedia.org/wiki?curid=780079", "title": "Extrémně velký dalekohled", "text": "Extrémně velký dalekohled\n\nExtrémně velký dalekohled ( – ELT, dříve Evropský extrémně velký dalekohled) je připravovaný největší dalekohled na světě. Na hoře Cerro Armazones v severní Chile jej staví Evropská jižní observatoř (ESO). Jeho základní kámen byl položen v květnu 2017; s uvedením do provozu se počítá po roce 2025.\n\nDalekohled má mít průměr hlavního zrcadla 39,3 m (dosud největší jednotlivý dalekohled na světě Gran Telescopio Canarias má zrcadlo velké 10,4 m). Bude složeno z 798 šestiúhelníkovitých segmentů o průměru 1,4 m. Systém bude vybaven aktivní optikou, která bude korigovat obraz při náklonu zrcadla nebo při změně teploty, a adaptivní optikou, která bude reagovat na chvění zemské atmosféry. Kupole, v které bude dalekohled umístěn, bude mít průměr 86 m a výšku 74 m.\n\nPřístroj bude určen k pozorování v oblastech od viditelného světla po střední infračervené vlnové délky. Vzhledem k tomu, že půjde o výrazně větší dalekohled než dosavadní, očekávají se od něj objevy ve většině odvětví astronomie, především v hledání exoplanet a protoplanetárních systémů, v zkoumání povahy a rozložení temné hmoty a temné energie nebo objevy týkající se formování a evoluce největších struktur vesmíru.\n\nSystém bude určen k pozorování v oblastech od viditelného světla po střední infračervené vlnové délky. Plánovaná životnost zařízení je nejméně 30 let.\n\nDalekohled bude ovládán z řídící místnosti z vedlejší observatoře Paranal, kde bude působit také vědecký personál. Obě observatoře budou propojeny optickými kabely. Na observatoři Cerro Amazones bude především technický personál dalekohledu, zařízení pro pokovování zrcadel, místní dílny, ostraha apod. \n\nDalekohled bude využívat novou optickou koncepci s celkem pěti zrcadly. Tento počet zrcadel (současné velké dalekohledy mají obvykle tři zrcadla) byl zvolen především kvůli zkrácení celkové délky dalekohledu.\n\n\n\n\n\nPro systém adaptivní optiky bude mít dalekohled k dispozici šest laserů, které budou ve výšce asi 90 km vytvářet umělé sodíkové hvězdy, podle jejichž obrazu bude korigován tvar čtvrtého zrcadla. Půjde o lasery produkující žluté světlo o vlnové délce 589 nm. Pro funkci dalekohledu jsou nutné čtyři z nich, další dva jsou potřebné pro některé vědecké přístroje.\n\nHlavní nosná konstrukce dalekohledu by měla vážit asi 2 800 tun. Kupole dalekohledu bude mít průměr 86 m a výšku 74 m. Bude polokulovitá s dvěma zakřivenými, bočně otevíranými dveřmi. Je navržena tak, aby byl dalekohled schopen pozorovat objekty od výšky 20° nad horizontem až k zenitu. Celá stavba zabírá plochu odpovídající fotbalovému hřišti.\n\nPři návrhu konstrukce přístroje byla věnována pozornost i ochraně přístroje proti zemětřesení. Místo stavby leží – podobně jako většina území Chile – nedaleko místa styku dvou tektonických desek: Jihoamerické desky a desky Nazca. Proto jsou zde zemětřesení častá.\n\nV ohniscích dalekohledu bude k dispozici několik přístrojů k zaznamenávání obrazu nebo k měření vlastních vědeckých dat.\nDalší přístroje – např. spektrograf s vysokým rozlišením HIRES nebo víceobjektový spektrograf MOSAIC – se v roce 2017 nacházely v prvních etapách přípravy (Phase A).\n\nELT soustředí 100milionkrát více světla než lidské oko, 8milionkrát více než Galileův dalekohled a 26krát více než jeden dalekohled VLT na observatoři Paranal.\nZíská také více světla než všechny existující 8 až 10 metrové dalekohledy na světě dohromady.\n\nVzhledem k velikosti dalekohledu se od něj očekávají objevy ve většině odvětví astronomie. Primární by mělo být\n\nPodle představ z roku 2015 by – i vzhledem k blízké geografické vzdálenosti – měla být výzkumná činnost dalekohledu ELT koordinována s dalekohledy ESO na Observatoři Paranal, především s VLT/VLTI a VISTA.\nDalekohled vyvíjí od roku 2005 Evropská jižní observatoř. Stalo se tak na základě rozhodnutí rady této organizace, aby „zachovala vůdčí roli evropské astronomie v období mimořádně velkých dalekohledů“. Pro přístroj bylo hledáno několik míst: \nUvažováno bylo i několik další míst, např. v Antarktidě na vrcholu „Dome C“ (3223 m n. m.).\n\nNa jednotlivých místech byly sledovány meteorologické podmínky: zejména síla a směr větru, relativní vlhkost vzduchu a množství aerosolů v ovzduší. Dále byla zkoumána turbulence atmosféry, jas oblohy, seismická pevnost podloží nebo např. to, v jaké míře se zde vyskytují kondenzační stopy po tryskových letadlech.\nTýmy, které zkoumaly vhodná místa, si vzájemně sdílely informace se skupinou, která hledala umístění pro Třicetimetrový dalekohled.\n\n\n\n\n\n\n\n\n\n"}
{"id": "780081", "url": "https://cs.wikipedia.org/wiki?curid=780081", "title": "Zebra (rozcestník)", "text": "Zebra (rozcestník)\n\nZebra může být:\n\n\n\n\n"}
{"id": "780086", "url": "https://cs.wikipedia.org/wiki?curid=780086", "title": "Havárie bombardéru B-52 na Fairchildově letecké základně", "text": "Havárie bombardéru B-52 na Fairchildově letecké základně\n\nHavárie bombardéru B-52 na Fairchildově letecké základně se udála dne 24. června 1994, ve 14.16 pacifického času (UTC-8). Hlavní pilot strategického bombardéru Boeing B-52 Stratofortress, podplukovník Bud Holland, překročil během tréninku na blížící se letecký den manévrovací schopnosti tohoto stroje, který se tak stal neovladatelným. Kvůli nadměrnému úhlu náběhu během vybírání zatáčky došlo ke ztrátě vztlaku ( je tato situace označována slovem „stall“, ztráta rychlosti), letoun přešel do pádu a ve vysoké rychlosti čelně narazil do země. Stroj po nárazu okamžitě explodoval a celá posádka zemřela. Průběh havárie byl natočen jedním z členů pozemního personálu Fairchildovy letecké základny, a tento záznam se posléze často objevoval v televizních zprávách po celém světě.\n\nOficiální vyšetřování dospělo k závěru, že na vině byly tři hlavní faktory: Hollandovy osobnostní rysy a chování obecně, nepotrestané Hollandovy služební prohřešky z minulosti a sled dalších kritických chyb vedoucích k havárii stroje. Tato nehoda nyní slouží jako učebnicový příklad selhání lidského faktoru a ozbrojené složky jej zmiňují během výuky nových kadetů, aby zdůraznily nutnost dodržování všech bezpečnostních předpisů a nutnost nápravy člena personálu, který je soustavně nedodržuje.\n\n"}
{"id": "780088", "url": "https://cs.wikipedia.org/wiki?curid=780088", "title": "Josef Klaus", "text": "Josef Klaus\n\nJméno a příjmení Josef Klaus se může vztahovat k následujícím osobnostem:\n\n"}
{"id": "780092", "url": "https://cs.wikipedia.org/wiki?curid=780092", "title": "Hikaru Iwasaki", "text": "Hikaru Iwasaki\n\nHikaru Carl Iwasaki (1924 – 15. září 2016) byl americký fotograf. Jako mladistvý byl během druhé světové války do amerického internačního tábora. Přispíval do časopisů Time, Life a Sports Illustrated, fotografoval politiky a sportovní celebrity. Fotografoval i „obyčejné“ američany japonského původu kteří byli v průběhu války internováni v táborech.\n\nFotografoval v táborech jako byly například Granada Relocation Center v Amache, Heart Mountain Relocation Center, Heart Mountain, Wyoming nebo Jerome Relocation Center, Denson, Arkansas. Na pořizování obrazové dokumentace ze života lidí v internačních táborech se podílela řada významných fotografů, jako například Dorothea Lange, Clem Albers, Tom Parker nebo Charles E. Mace.\n\nPracoval pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Konkrétně jej najala WRA Photographic Section (WRAPS), pro kterou pořídil více než 1300 fotografií. Většina jeho tvorby z let 1943–1945 se soustředila na japonské Američany a Japonce, kteří byli umístěni v deseti stálých táborech, včetně Tule Lake, Poston, Topaz, Gila River a Minidoka. Konkrétně pracoval v táborech Heart Mountain Relocation Center, Heart Mountain, Wyoming a centru Granada Relocation Center, Amache, Colorado.\n\nKromě všedního života v kempech zachytil také jejich zavírání a odchod posledního evakuovaného Japonce v roce 1945. Po válce se živil jako profesionální fotograf, pracoval pro magazíny \"Life\", \"Sports Illustrated\" a \"Time Magazine\". V roce 2012 byl posledním žijícím fotografem WRAPS.\n\nNěkolik stovek jeho negativů je spravováno v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n\nJako většina fotožurnalistů své doby používal fotoaparát formátu 4\"x5\". Nejpopulárnějším typem byl Speed Graphic, který byl vybaven dálkoměrem, hledáčkem a někdy také rychlým měničem filmu.\n\n"}
{"id": "780095", "url": "https://cs.wikipedia.org/wiki?curid=780095", "title": "H-Park", "text": "H-Park\n\nH-Park je obchodně-kancelářské centrum v Brně-Štýřicích v Heršpické ulici. Nachází se poblíž AZ Toweru a plánovaného Paláce Heršpická, asi 1 km od centra města a 3 km od sjezdu z dálnice. H-Park se měl stavět ve dvou etapách. První etapou byla výstavba obchodního centra a skladovacích prostor, která proběhla v letech 2012 a 2013 a stála 200 milionů korun. Investor potvrdil, že ke konci roku 2011 bylo obsazeno 60 % prostor. \n\nK H-Parku také byla navržena dvojice výškových budov, na které existuje platné územní rozhodnutí. Budovy se zatím nepostavily, protože společnost chce nejdříve zjistit, jestli bude zájem o místa v nižších třípatrových budovách, a pak se rozhodnout jestli budovy stavět a nebo ne. Přestože se místa podařilo zaplnit a povolení na stavbu mrakodrapů ještě platí, tak investor není rozhodnutý postavit-li mrakodrapy a nebo nestavět. Stavba také závisí na výstavbě nového brněnského nádraží a Velkého městského okruhu v úseku Brno-jih. Mrakodrapy jsou plánované až na druhou fázi, jedním z důvodů proč se mrakodrapy nepostavily byla ekonomická krize.\n\n\n"}
{"id": "780096", "url": "https://cs.wikipedia.org/wiki?curid=780096", "title": "Zápas na Letních olympijských hrách 1968 – muži, volný styl do 52 kg", "text": "Zápas na Letních olympijských hrách 1968 – muži, volný styl do 52 kg\n\nZápas ve volném stylu v muší váze na Letních olympijských hrách 1968 v Mexiku probíhal od 17. do 20. října. O medaile se utkalo 23 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "780104", "url": "https://cs.wikipedia.org/wiki?curid=780104", "title": "Tanzanie na letních olympijských hrách", "text": "Tanzanie na letních olympijských hrách\n\nTanzanie na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "780110", "url": "https://cs.wikipedia.org/wiki?curid=780110", "title": "Ignác Václav Rafael", "text": "Ignác Václav Rafael\n\nIgnác Václav Rafael, také Ignaz Wenzel Raffael nebo Ignace-Wenceslas Raphael (16. října 1762, Mnichovo Hradiště – 23. dubna 1799, Vídeň) byl český hudební skladatel působící v zahraničí.\n\nHudbou se zabýval od dětství. Studoval filosofii na Karlově univerzitě v Praze a během studia si přivydělával jako klavírista a zpěvák. V roce 1784 se stal členem cisterciáckého řádu ve Vyšebrodském klášteře a byl vyslán na studia bohosloví. Po roce však studia ukončil a z řádu vystoupil. V dalších letech se zabýval hudbou. Byl členem divadelního orchestru v Budapešti. Ke konci života působil jako státní úředník ve Vídni.\n\nJeho synovec Karel František Rafael (1795–1864) se stal rovněž hudebníkem a skladatelem.\n\n\nKomponoval rovněž chrámovou hudbu a písně.\n\n\n"}
{"id": "780116", "url": "https://cs.wikipedia.org/wiki?curid=780116", "title": "Letecká služba Federálního policejního sboru", "text": "Letecká služba Federálního policejního sboru\n\nLetecká služba Federálního policejního sboru (LS FPS) byl letecký policejní útvar, který existoval v letech 1991 až 1993 na území České a Slovenské Federativní Republiky. Předchůdcem útvaru byl Úřad Federálního ministerstva vnitra pro leteckou službu a nástupcem se staly nové samostatné policejní letky na území České republiky a Slovenska – Letecká služba Policie ČR a Letecký útvar Ministerstva vnútra Slovenskej republiky.\n\nLetecká služba Federálního policejního sboru vznikla oficiálně v roce 1991 a stala se nástupcem Úřadu Federálního ministerstva vnitra pro leteckou službu. Jednalo se však pouze o formální změnu, úkoly nové letky zůstaly zachovány, stejně jako letecký park. Důraz byl kladen především na záchrannou činnost. Policejní vrtulníky zabezpečovaly především pohotovostní lety, pátraly po osobách a věcech a monitorovaly dopravu. Letecká služba Federálního policejního sboru provozovala i nadále leteckou záchrannou službu na stanicích Kryštof 01 v Praze a Kryštof 06 v Hradci Králové. Zánik Letecké služby Federálního policejního sboru je spjat se zánikem České a Slovenské Federativní Republiky a se vznikem samostatných států Česká republika a Slovensko v roce 1993. Na území Česka se nástupcem stala Letecká služba Policie ČR, na Slovensku to byl Letecký útvar Ministerstva vnútra Slovenskej republiky.\n\nLetecká služba Federálního policejního sboru provozovala během svého působení vrtulníky Mil Mi-2, Mil Mi-8, MBB Bo 105 a PZL Kania. Útvar měl zpočátku k dispozici pouze sovětské vrtulníky Mil Mi-2 a Mil Mi-8 a také dva modernější vrtulníky MBB Bo 105, které ale zakoupil předchozí útvar. Protože vrtulníky Mil Mi-2 a Mil Mi-8 sloužily u policie už od 70. let, vedení Letecké služby Federálního policejního sboru si uvědomovalo, že je potřeba letecký park modernizovat. V roce 1992 přibyly do leteckého parku dva zcela nové vrtulníky MBB Bo 105. Ve stejném roce havaroval jeden ze starších strojů MBB Bo 105 a nebyl nadále již používán. Význam strojů MBB Bo 105 se projevil především ve službách letecké záchranné služby na stanici Kryštof 06 v Hradci Králové, kde tento typ vrtulníků sloužil až do roku 2004. Novým vrtulníkem, který se v roce 1992 objevil u Letecké služby Federálního policejního sboru, byl polský vrtulník PZL Kania. Tento stroj vychází konstrukčně ze staršího vrtulníku Mil Mi-2. Letecká služba Federálního policejního sboru měla tento stroj z Polska pouze pronajatý. Trvale sloužil ve prospěch letecké záchranné služby na stanici Kryštof 01 v Praze. V roce 1993 byl tento stroj vrácen zpět výrobci. V letech 1991 a 1992 se v Československu představovala řada vrtulníků, byly to například stroje BK 117, Eurocopter AS 365 Dauphin nebo vrtulníky Bell 412. Letecká služba Federálního policejního sboru stála také u nákupu středních vrtulníků Bell 412, které byly ale dodány až po roce 1993 Letecké službě Policie ČR.\n\nSe zánikem Letecké služby Federálního policejního sboru byly rozděleny také vrtulníky mezi oba nástupnické státy. Česko převzalo devět vrtulníků Mil Mi-2, dva stroje Mil Mi-8, tři stroje MBB Bo 105 a jeden vrtulník PZL Kania. Slovensko převzalo čtyři stroje Mil Mi-8 a šest vrtulníků Mil Mi-2.\n\n\n"}
{"id": "780121", "url": "https://cs.wikipedia.org/wiki?curid=780121", "title": "Norbert Javůrek", "text": "Norbert Javůrek\n\nNorbert Javůrek (18. ledna 1839 Vojnův Městec — 29. ledna 1880 Split) byl český lékař a hudební skladatel. Organizoval koncerty slovanských písní v Brně a Olomouci. Proslavil se zejména harmonizací Sušilových moravských národních písní i některými vlastními skladbami.\n\nNarodil se 18. ledna 1839 ve Vojnově Městci. Již od dětství měl hudební nadání — v deseti letech hrál na klavír skladby Beethovena a Bacha, ve dvanácti k nim přidal Dreyschocka, Thalberga a Liszta.\n\nStudoval na gymnázium v Mikulově, kde rovněž hrál na varhany v kostele sv. Jana Křtitele. Poté absolvoval medicinu na Josefínské akademii ve Vídni.\n\nRoku 1860 získal místo jako c. k. vrchní lékař v Brně. Zapojil se tam do kulturního života. Ve čtenářském spolku pořádal koncerty, na kterých rovněž vystupoval se svými improvizovanými skladbami. Oblíbené byly hlavně jeho \"Kozácké večery\", zaměřené na maloruské (ukrajinské) lidové písně; věnoval se ale také písním bulharským, ruským a srbským. Ve čtenářském spolku se seznámil s Františkem Sušilem a začal harmonizovat jím sebrané lidové písně. Sušil byl jeho výsledky nadšený, zejména poté, co se mu podařilo upravit obtížnou skladbu \"Putovali hudci\". Javůrkovy úpravy přispěly k popularizaci Sušilova díla. Beseda brněnská vydala dva sešity těchto písní, pro velké náklady se ale od dalších vydání muselo upustit.\n\nPo několika letech byl přeložen do Olomouce, kde byl rovněž veřejně činný. K první slovanské besedě tam složil píseň \"Na Moravu\", stal se i autorem skladeb \"Píseň vyhnanců\" nebo \"Na Krkonoše\". Přispíval do novin jako operní referent a kritik. Roku 1866 byl rovněž korespondentem \"Moravské orlice\" v prusko-rakouské válce.\n\nV roce 1869 byl převelen do města Budva v Dalmácii, v nejjižnější části monarchie. Pracoval tam jako plukovní lékař, ve volném čase sbíral srbské lidové písně a postupně si získal oblibu u obyvatel Dubrovníku. Byl rovněž oceněn zlatým záslužným křížem a vojenskou medailí za pomoc při potlačení povstání v Budvě: Když se povstalci přiblížili k městu v době, kdy většina vojáků byla jinde, postavil se i se zraněnými z nemocnice na stráž; tím vzbudil dojem, že místní posádka je stále silná a povstalci nezaútočili.\n\nRoku 1872 jej přeložili do Mariboru a o tři roky později do Judenburgu. Žil tam šťastně až do okamžiku, kdy jej kvůli závisti nadřízeného převeleli do Brucku. Tam byl velmi nespokojen a žádal o přesun k české posádce. Velení armády bylo jeho žádosti příznivě nakloněno; než ale k tomu došlo, projevila se u Javůrka duševní nemoc. Dostal časově neomezenou dovolenou. Po léčení se jeho stav mírně zlepšil. V červenci 1879 navštívil sourozence, bydlel přitom u bratra Antonína ve Slavkově. Místní spolek mu chtěl uspořádat koncert, ale nakonec z toho sešlo, aby silnými dojmy neutrpěla jeho psychika. V té době dál skládal a harmonizoval, ale hlavně díla s námětem smrti.\n\nZe Slavkova odjel v doprovodu manželky do Splitu. Ačkoliv byl zdánlivě zdravý, odmítal přijímat potravu a 29. ledna 1880 tam v rodinném kruhu zemřel.\n\nZ knižně vydaných prací jsou známé:\n\n"}
{"id": "780123", "url": "https://cs.wikipedia.org/wiki?curid=780123", "title": "Australian Open 2003 – ženská čtyřhra", "text": "Australian Open 2003 – ženská čtyřhra\n\nObhájkyněmi titulu byly Martina Hingisová s Annou Kurnikovovou, ale Hingisová nestartovala. Kurnikovová nastoupila společně s Chandou Rubinovou. Ve třetím kole nestačily na španělsko-ruskou dvojici Conchitu Martínezovou a Naděždu Petrovovou.\n\nSoutěž vyhrál první nasazený pár amerických sester Sereny a Venus Williamsových, které ve finále zdolaly španělsko-argentinskou dvojici Virginii Ruanovou Pascualovouá s Paolou Suárezovou.\n\n\n"}
{"id": "780124", "url": "https://cs.wikipedia.org/wiki?curid=780124", "title": "Aimo (tarentaiský biskup)", "text": "Aimo (tarentaiský biskup)\n\nAimo de Briançon, též Aymon, († 1210 ) byl biskup v Tarentaise v letech 1179 až 1210. V září 1198 pravděpodobně korunoval za účasti římsko-německého krále Filipa Švábského českého knížete Přemysla Otakara I. na třetího českého krále.\n"}
{"id": "780129", "url": "https://cs.wikipedia.org/wiki?curid=780129", "title": "Mobilní marketing", "text": "Mobilní marketing\n\nMobilní marketing je forma reklamy, která se zobrazuje na mobilních zařízeních – zpravidla telefonech či tabletech. V minulosti byla vnímána především jako SMS marketing, tedy inzerent poslal SMS zprávu s reklamním sdělením uživateli mobilního telefonu. S narůstající oblibou dotykových mobilních telefonů s velkým displejem se možnosti tohoto druhu marketingu značně rozšiřují: inzerent může zobrazovat textovou nebo grafickou (bannerovou) reklamu na internetových stránkách, optimalizovaných pro mobilní zařízení, nebo v mobilních aplikacích.\n\nProfesor marketingu Andreas Kaplan vidí mobilní marketing jako \"\"jakoukoliv marketingovou činnost vykonávanou prostřednictvím všudypřítomné sítě, ke které jsou spotřebitelé neustále připojeni pomocí osobního mobilního zařízení\"\".\n\nDo mobilního marketingu je možné zahrnout i samotnou výrobu webových stránek, které jsou speciálně upraveny pro prohlížení z mobilního telefonu (obsahují méně textu a obrázků, velká tlačítka, naopak neobsahují flashové prvky...).\n\nZvláštní formou je využití QR kódů, které inzerent přidává k tištěnému inzerátu, čtenář ho pomocí mobilního telefonu naskenuje a získá tak o nabídce více informací, může si prohlédnout více obrázků, video apod.\n\nZ dřívějšího pasivního přijímání SMS či MMS zpráv se tak stává aktivní komunikační platforma mezi inzerentem a uživatelem. Vzhledem k tomu, že do roku 2015 se v některých rozvinutých zemích předpokládá vyšší počet přístupů přes mobilní zařízení než přes počítač, předpovídá se tomuto odvětví reklamy rychlý růst.\n"}
{"id": "780131", "url": "https://cs.wikipedia.org/wiki?curid=780131", "title": "Alexandr II.", "text": "Alexandr II.\n\nPanovnické jméno Alexandr II. mělo v historii vícero vladařů:\n\n"}
{"id": "780132", "url": "https://cs.wikipedia.org/wiki?curid=780132", "title": "Karel František Rafael", "text": "Karel František Rafael\n\nKarel František Rafael (1795 Žamberk – 14. listopadu 1864 Ptuj (dnes Slovinsko)) byl český kontrabasista a hudební skladatel působící v zahraničí.\n\nPocházel z hudební rodiny. Jeho otec \"František Rafael\", bratr skladatele Ignáce Václava Rafaela, byl kantorem v Žamberku a dal synovi základní hudební vzdělání. Studoval na Pražské konzervatoři hru na kontrabas a zpíval v křížovnickém chrámu svatého Františka z Assisi na Starém Městě. \n\nOd roku 1814 hrál na kontrabas v městském divadle v Brně a zpíval v pěveckém souboru F. J. Korntheuera. V té době také zkomponoval hudbu k prvním českému zpěvohernímu představení v Brně, kterým byla zpěvohra \"Strašidlo ve mlejně\". Od roku 1828 působil jako operní zpěvák ve Vratislavi. V roce 1835 se vrátil do Brna a stal se sbormistrem městského divadla. V roce 1837 byl členem divadelní společnosti K. Burghausera v Olomouci. V následujících letech působil jako dirigent divadelních orchestrů v Opavě, Krakově, Olomouci a v Brně.\n\nV roce 1846 přesídlil do Slovinska. Koncertoval v Mariboru, založil smyčcové kvarteto a vyučoval hudbu v Ptuji, kde také zemřel.\n\nKromě výše uvedené zpěvohry \"Strašidlo ve mlejně\" psal scénickou hudbu pro divadla, ve kterých působil. V archivu děkanského kostela v Žamberku se dochovalo několik chrámových skladeb. Komponoval také písně a tance.\n\n\n"}
{"id": "780135", "url": "https://cs.wikipedia.org/wiki?curid=780135", "title": "Thajsko na letních olympijských hrách", "text": "Thajsko na letních olympijských hrách\n\nThajsko na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "780143", "url": "https://cs.wikipedia.org/wiki?curid=780143", "title": "Kostel svatého Petra a Pavla (Bobrová)", "text": "Kostel svatého Petra a Pavla (Bobrová)\n\nKostel svatých Petra a Pavla v městysu Bobrová je původně středověký kostel přestavěný barokně v 18. století pravděpodobně Janem Blažejem Santinim-Aichelem. Je chráněn jako kulturní památka České republiky.\n\nNa počátku 18. st. místní farní kostel sv. Petra a Pavla, jehož stavební vývoj můžeme vysledovat až do doby románské, nevyhovoval požadavkům na funkční provoz. Farnost v Horní Bobrové spadá pod cisterciácký klášter ve Žďáru nad Sázavou, jehož tehdejším opatem byl Václav Vejmluva, který hojně využíval služeb Jana Blažeje Santiniho. Přestože ale nejsou dochovány žádné písemné zprávy o Santiniho vztahu ke stavbě v Horní Bobrové, je pravděpodobné, že byl projekt na přestavbu zadán právě Santinimu. Autorství projektu mu bylo přiřčeno na základě pečlivého uměleckohistorického rozboru, jenž se opírá zejména o formální analýzu stavebních prvků kostela sv. Petra a Pavla a staveb na Žďársku, které jsou bezpečně Santiniho dílem.\n\nProjekt stavební akce se datuje k roku 1714, vysvěcení kostela poté proběhlo 5. října 1722 za účasti olomouckého světícího biskupa Františka Julia hraběte Braida. Je ale pravděpodobné, že stavba byla hotova už během tří let a svěcení proběhlo dodatečně později. Roku 1778 byla na severní straně přistavěna kaple Svatého hrobu. Na místě pravděpodobné dřevěné kruchty byla roku 1814 přistavěna nová hudební kruchta.\n\nPůvodní středověký kostel sestával z podélného jednolodí, se západní představenou věží a se dvěma věžemi při východním kněžišti. Budova kostela byla situována na vyvýšeném konci náměstí podél hlavní osy vesnice a tvořila tudíž určitou dominantu Horní Bobrové. Santini k projektu přistoupil tak, že razantně proměnil celkovou dispozici kostela. K východnímu průčelí starší stavby, poté co kněžiště bylo odstraněno, připojil rozměrný halový prostor. Nové východní průčelí, které je exponováno do prostoru náměstí, je zdůrazněno konkávně vydutým rizalitem, jehož bosovaná nároží jsou natočena nakoso. V ose rizalitu je umístěno jedno z oken se sedlovými záklenky, která by měla evokovat gotickou minulost kostela. V horní části rizalitu, římsou odděleném, se nachází nika a symboly sv. Petra a Pavla.\nObdélný půdorys přístavby je zjemněn konvexně pojatými nárožími, která jsou ústupkově vtlačena do hmoty budovy. Ve východním průčelí vytváří kombinace konvexní plochy nároží a konkávního zakřivení rizalitu plynule zvlněnou linii zdiva, která se v nejužším bodě ostře lomí, čímž je dosaženo dynamického, ale zároveň i mimořádně harmonického, dojmu. V interiéru se tato přístavba projevila ve změně orientace presbytáře, který se nyní ocitá v západní části kostela. Hlavní vchod do kostela, doposavad řešený skrze jižní předsíň, byl logicky nově koncipován ve východním průčelí. Tento architektonický zásah umožnil, na poměry vesnického kostela, vytvořit působivé průčelí, k němuž se soustřeďuje veškerá pozornost okolního prostoru.\n\nSantiniho přístavba nese v exteriéru architektonické znaky, profilace kordonové římsy a rustika nárožních lizén, které můžeme nalézt na o pár let starší kapli Jména Panny Marie v Mladoticích. Zejména tvarování římsy s využitím fabionu, který umožňuje plynulý přechod ze svislé do vodorovné plochy, odpovídá Santiniho rukopisu. Obdobnou římsu můžeme najít na Santiniho kostele sv. Václava v sousední Zvoli. Téma hlavní římsy stavby poté dokazuje, s jakým mistrovstvím dokázal Santini modelovat světelné účinky prostřednictvím architektonických článků a zároveň je jedním z dokladů dobré znalosti nejen díla Jana Baptisty Matheye, ale i v Praze činného Marcantonia Canavalle a římské architektury Francesca Borrominiho. Ten používá římsu s fabionem kupříkladu na průčelí kostela San Carlo alle Quattro Fontane.\n\nŘímská barokní architektura se v kostele sv. Petra a Pavla reflektuje nejen architektonickými detaily. Zejména samotné hlavní průčelí kostela by mohlo odkazovat opět na tvorbu italského architekta Francesca Borrominiho, jako na jeden ze Santiniho inspiračních zdrojů. A to na římské stavby Santa Maria dei Sette, Oratorio dei Filippini ale i Sant'Ivo alla Sapienza. V nich se projevuje Borrominiho osobitý dynamický princip, který se v komornějším měřítku odráží i na bobrovském kostele. Časově příbuzným Santiniho projektem, který dokládá zájem architekta o křivkovitě podané řešení průčelí, je zámecký kostel v Rychnově nad Kněžnou. Zde se ale jedná o monumentální zakázku s finančním zázemím vysoké aristokracie. Kostel v Horní Bobrové je, i přes své skromnější pojetí, důstojným reprezentantem architektonické invence Jana Blažeje Santiniho.\n\nVnitřní výzdoba se nese v střídmém, jednoduchém duchu, který se přísluší k vesnickému typu barokního kostela. Hladké stěny presbytáře jsou oproštěny od jakékoli štukového dekoru. Jen přechod mezi zdmi a plochým stropem je odlišen profilovanou římsou s volutou. Hluboké okenní niky jsou protaženy až k podlaze, čímž jednolité stěny získávají tektonickou rytmiku, a výrazněji propouštějí množství světla do interiéru.\n\n\"„Hloubkově obdélný sál lodi má konkávně zaoblené kouty, zesílené dvakrát odstíněnými, plochými příložkami. Boční stěny mezi kouty jsou děleny na dvě okenní pole a je oddělující střední plochu, probranou velkou nikou. Tento střední díl není pilířově vystouplý, nýbrž ustupující, propadlý, zcela v protikladu k běžnému očekávání. Toto atypické řešení ovšem vnáší do hloubkové dispozice lodi náznak centrality, jíž podtrhuje i čtyřlistá forma velkého zrcadla fabionového stropu, složená střídáním konvexních a konkávních křivek štukového profilu a orientovaná na diagonály a konkávní kouty prostoru. Vytvoření architektonicky pointovaného, obsažného a poutavého efektu, a to mimořádně jednoduchými prostředky, je dokladem subtilnosti i suverenity Santiniho představivosti.“\"\n\nVybavení interiéru pochází až z 80. a 90. let 18. st. Hlavní oltář pocházející z roku 1786 nese světce spjaté s cisterciáckým řádem, a to sv. Bernarda a sv. Benedikta. Oltářní obraz s námětem Loučení sv. Petra a Pavla namaloval roku 1788 Josef Winterhalder. Boční oltáře Panny Marie a sv. Josefa\n"}
{"id": "780144", "url": "https://cs.wikipedia.org/wiki?curid=780144", "title": "Thajsko na zimních olympijských hrách", "text": "Thajsko na zimních olympijských hrách\n\nThajsko na zimních olympijských hrách startuje od roku 2002. Toto je přehled účastí, medailového zisku a vlajkonošů na dané sportovní události.\n"}
{"id": "780145", "url": "https://cs.wikipedia.org/wiki?curid=780145", "title": "Havárie bombardéru B-52 na Guamu", "text": "Havárie bombardéru B-52 na Guamu\n\nHavárie bombardéru B-52 na Guamu se udála dne 21. července 2008 v 9.55 místního času, nedaleko ostrova Guam v Tichém oceánu. Strategický bombardér B-52H Stratofortress vzlétl toho rána z Andersenovy letecké základny ke cvičnému letu. Když se nacházel přibližně 56 km severozápadně od guamského přístavu Apra Harbor, zaznamenalo řízení letového provozu jeho prudký pokles z výšky 610 m a poté zmizel z radaru ve chvíli, kdy se zřítil do vod Tichého oceánu. Všech šest členů posádky okamžitě zemřelo a letoun byl zcela zničen.\n\nOficiální vyšetřování amerického letectva dospělo k závěru, že havárie byla způsobena chybným nastavením stabilizátoru vodorovných ocasních řídících ploch. Vyšetřovací komise ovšem nebyla schopna přesně stanovit příčinu této chyby a vyvodila pouze teorii, podle které měla být tato porucha způsobena softwarovou závadou systému letadla.\n\n"}
{"id": "780147", "url": "https://cs.wikipedia.org/wiki?curid=780147", "title": "Antonín Javůrek", "text": "Antonín Javůrek\n\nAntonín Javůrek (13. června 1834 Vojnův Městec — 15. října 1887 Brno) byl český právník a hudební skladatel. Dlouhodobě působil jako advokát na Moravě (Místek, Slavkov u Brna, Napajedla, Brno). Psal písně a komické operety, působil jako sbormistr Besedy brněnské.\n\nNarodil se 13. června 1834 ve Vojnově Městci jako syn učitele. Studoval na gymnáziu v Mikulově a absolvoval právnickou fakultu Vídeňské univerzity. Nejprve pracoval jako aktuár u soudů v Dolním Rakousku, poté přijal místo jako advokátní koncipient u dr. Lachnita v Brně. Roku 1867 si otevřel vlastní advokátní kancelář v Místku, odkud se r. 1878 přestěhoval do Slavkova. Kvůli dlouhodobému plicnímu a srdečnímu onemocnění, se kterým se léčil v Luhačovicích a Gleichenbergu, se pak odstěhoval do Brna; krátce působil i v Napajedlích. Roku 1886 se pro nemoc vzdal advokacie. Zemřel 15. ledna 1887 v Brně.\n\nÚčastnil se kulturního života. Usiloval o rozvoj českého jazyka a hudby. Po smrti Pavla Křížkovského působil určitou dobu jako sbormistr brněnského filharmonického spolku Beseda. Zčásti spolupracoval s bratrem Norbertem, který byl rovněž skladatelem.\n\nRoku 1866 se oženil s Klotildou Hlávkovou, dcerou brněnského vlasteneckého továrníka Jana Hlávky. Měli spolu dva syny a jednu dceru.\n\nJavůrek byl známý jako hudební skladatel, zejména příležitostných a humorných písní a operet. K jeho dílům patří:\n\n"}
{"id": "780152", "url": "https://cs.wikipedia.org/wiki?curid=780152", "title": "Togo na letních olympijských hrách", "text": "Togo na letních olympijských hrách\n\nTogo na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "780153", "url": "https://cs.wikipedia.org/wiki?curid=780153", "title": "Javůrek (příjmení)", "text": "Javůrek (příjmení)\n\nJavůrek/Javůrková je příjmení těchto osobností:\n\n\n\n"}
{"id": "780163", "url": "https://cs.wikipedia.org/wiki?curid=780163", "title": "Tonga na letních olympijských hrách", "text": "Tonga na letních olympijských hrách\n\nTonga na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "780181", "url": "https://cs.wikipedia.org/wiki?curid=780181", "title": "Admiralty Head Light", "text": "Admiralty Head Light\n\nAdmiralty Head Light je maják ve státním parku Fort Casey nedaleko města Coupeville na Whidbeyho ostrově v americkém státě Washington. \n\nMys Admiralty Head, kde se maják vyskytuje, je východním vstupním bodem do úžiny Admiralty, a nejjihovýchodnějším bodem série holých útesů, které pokračují na sever k mysu Point Partridge, kde dosahují nejvyšších výšek.\n\nV roce 1858 zakoupily Spojené státy za 400 amerických dolarů 40 tisíc m² rozlehlý pozemek pro výstavbu majáku. Původní maják byl postaven v měsících předcházejících Americké občanské válce, a stal se tak jedním z prvních navigačních bodů na západě Severní Ameriky. Výbavou majáku byla Fresnelova čočka s dosahem 25 kilometrů, která vítala námořní dopravu do vod Pugetova zálivu. V roce 1890 byla postavena pevnost Fort Casey k ochraně úžiny Admiralty, maják byl přemístěn a půda byla přenechána armádě. Původní dřevěný maják byl tedy zbořen a na jeho místě stojí část pevnosti.\n\nNová štukovaný maják, postavený z cihel, byl vztyčen roku 1903, ale sloužil pouze do roku 1922. Jedná se o poslední cihlový maják od renomovaného německého architekta Carla Leicka. Později jej používala armáda k výcviku bojových psů.\n\nPět let po deaktivaci majáku, v roce 1927, byla svítilna majáku přemístěna na maják New Dungeness Light. Devítimetrový maják na mysu Admiralty byl později zrekonstruován správou státních parků státu Washington a nyní je sponzorován ve spolupráci Washington State University a místních environmentálních programů. Veřejnosti je otevřen po celý rok.\n"}
{"id": "780196", "url": "https://cs.wikipedia.org/wiki?curid=780196", "title": "Eva Josefíková", "text": "Eva Josefíková\n\nEva Josefíková (* 3. února 1990 Uherské Hradiště) je česká divadelní a filmová herečka a také studentka DAMU.\n\nPochází z Uherského Hradiště, kde také vystudovala tamní gymnázium. V roce 2001 se s rodiči přestěhovala do Vlčnova. Od roku 1999 navštěvovala literárně-dramatický obor na Základní umělecké škole v Uherském Hradišti. V současnosti žije v Praze, hrála ve Stavovském divadle a nyní v divadle Disk, zároveň dokončuje studium na DAMU v oboru Herectví činoherního divadla.\n\nHostovala také v Národním divadle v letech 2009–2010 v inscenaci \"Babička\" jako Barunka.\n\nPodle bulváru byla přítelkyní Jiřího Mádla.\n\n\n\n\n\n\n\n\n\n"}
{"id": "780209", "url": "https://cs.wikipedia.org/wiki?curid=780209", "title": "35. ročník udílení Zlatých glóbů", "text": "35. ročník udílení Zlatých glóbů\n\n35. ročník udílení Zlatých glóbů se konal 28. ledna 1978 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 10. ledna 1978. Miss Golden Globe byla pro tento rok herečka Elizabeth Stack, dcera herce Roberta Stacka a herečky Rosemarie Bowe. Držitelem Ceny Cecila B. DeMilla se stal Red Skelton.\n\nNejvíce nominací získal dramatický film \"Julie\" a to sedm. V cenu proměnil dvě z nich. Nejvíc cen, čtyři, vyhrála komedie \"Děvče pro zábavu\". Navržena byla na pět Glóbů.\n\nWoody Allen získal tři nominace za film \"Annie Hallová\" a to za režii, scénář a hlavní mužský herecký výkon. Neproměnil žádnou z nich. Byly to vůbec jeho první nominace v historii Zlatého glóbu. V kategorii ženský herecký výkon v komedii nebo muzikálu byly vítězky dvě, Diane Keaton a Marsha Mason. V hudebních kategoriích (hudba a píseň) získali nominace bratři Gibbové.\n\nV televizních kategoriích pro tento rok ubyly kategorie pro vedlejší herecké výkony v seriálu nebo televizním filmu.\n\nDruhý rok za sebou zvítězil Henry Winkler a Carol Burnett. Pro ni to byl dokonce už pátý Glóbus v průběhu kariéry a všechny je získala za svůj pořad \"The Carol Burnett Show\". V kategorii herec v komediálním seriálu byli vítězové dva, Henry Winkler a Ron Howard.\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "780212", "url": "https://cs.wikipedia.org/wiki?curid=780212", "title": "Tunisko na letních olympijských hrách", "text": "Tunisko na letních olympijských hrách\n\nTunisko na letních olympijských hrách startuje od roku 1960. Toto je přehled účastí, medailového zisku a vlajkonošů na dané sportovní události.\n"}
{"id": "780225", "url": "https://cs.wikipedia.org/wiki?curid=780225", "title": "Turkmenistán na letních olympijských hrách", "text": "Turkmenistán na letních olympijských hrách\n\nTurkmenistán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "780228", "url": "https://cs.wikipedia.org/wiki?curid=780228", "title": "Tuvalu na letních olympijských hrách", "text": "Tuvalu na letních olympijských hrách\n\nTuvalu na letních olympijských hrách startuje od roku 2008. Toto je přehled účastí, medailového zisku a vlajkonošů na dané sportovní události.\n"}
{"id": "780230", "url": "https://cs.wikipedia.org/wiki?curid=780230", "title": "Nickelodeon Kids' Choice Awards", "text": "Nickelodeon Kids' Choice Awards\n\nKids' Choice Awards je cena oceňující se především celebrity, seriály a hudební skupiny z Nickelodeonu a z Disney Channelu. Cena se uděluje v Hollywoodu ve městě Los Angeles. Vítězové jednotlivých kategorií získávají plastový raketoplán oranžové barvy, na kterém je bílý nápis Nickelodeon.\n\nSoutěž se vysílá od roku 1988 a byla inspirována soutěží The Big Ballot, která se konala v roce 1987.\n\nSoutěž vysílá stanice Nickelodeon vždy 31. března. Česká verze Nickelodeonu tuto soutěž vysílá vždy až 3. dubna s dabérem Janem Nedvědem který daboval v seriálu Big Time Rush Logana Hendersona. Všichni zúčastnění (diváci a nominovaní) jsou postříkáni nechutným zeleným slizem. Jde o jediné ocenění, kde se používá sliz i jakákoli jiná látka.\n\nKids' Choice cena se typicky předává v Jižní Kalifornii. Od roku 2011 se ceremoniály přesunuly do Galen Center v Los Angeles.\nVe všech kategoriích dostanou vítězové plastový raketoplán oranžové barvy, na kterém je bílý nápis Nickelodeon.\n\nOd roku 1988 se už moderování ujalo přes více jak 25 moderátorů. Rosie O'Donnell moderovala 7 ročníků. Od roku 2003 stanice vybírá na každý ročník jiného moderátora podle úspěchů u dětí. Jack Black je zatím jediný po Rosie O'Donnel, který show moderoval vícekrát: 2006, 2008 a 2011.\n\nV letech 1991 až 2000 se předávala zlatá cena \"Hall of Fame\", stříbrná \"Wannabe Award\" se předávala mezi lety 2001 až 2008, zelené \"Big Green Help\" Award v roce 2009, stříbrná třpytivá cena \"Big Help Award\" v letech 2010 až 2012 a \"Lifetime Achievement Award\" od roku 2014.\n\nZlatá verze rakety je předávaná na základě slávy a popularity, která je odlišuje od ostatních. Držitelé ceny jsou: Paula Abdul (1991), Arnold Schwarzenegger (1992), Robin Williams (1993), Boyz II Men (1994), Whitney Houston (1995), Tim Allen (1996), Will Smith (1997), Tia a Tamera Mowry (1998), Jonathan Taylor Thomas (1999) a Rosie O'Donnel (2000).\n\nStříbrná verze rakety se předává celebritám, které jsou vzory či inspirací pro děti. Držitelé ceny jsou: Tom Cruise (2001), Janet Jackson (2002), Will Smith (2003), Adam Sandler (2004), Queen Latifah (2005), Chris Rock (2006), Ben Stiller (2007) a Cameron Diaz (2008).\n\nPůvodně zelená verze a od roku 2012 stříbrná verze rakety se předává celebritám, které se snaží pomoci životnímu prostředí. Držitelé ceny jsou Leonardo DiCaprio (2009), Michelle Obama (2010), Justin Timberlake (2011) a Taylor Swift (2012)\n\nCena se předává celebirtám, které toho za svůj život udělali hodně pro stanici nebo pro děti. Držitelem ceny je Dan Schenider (2014).\n\nBěhem ceremoniálů mohou být celebrity polité slizem na pódiu nebo i mimo pódium. Polití je považováno za ocenění ne za ponížení. Moderátoři ceremoniálů jsou také polití, často na konci show. Od roku 1998 bylo politi například: Tom Cruise (2001), Mary-Kate a Ashley Olsen (2004), Justin Timberlake (2007), Jonas Brothers ( 2009), Katy Perry (2010), Taylor Lautner (2012), Josh Hutcherson (2013) Cody Simpson (2014), a Nick Jonas (2015).\n\nOd roku 2002 show začíná každoročním kaskadérským světovým rekordem. Kdy kaskadéři skáčou z džípů do zeleného slizu či kteří se koupou ve slizu poté, co do něj sjedou po skluzavce která je poháněna tekoucím slizem.\n"}
{"id": "780231", "url": "https://cs.wikipedia.org/wiki?curid=780231", "title": "Australian Open 2003 – mužská dvouhra", "text": "Australian Open 2003 – mužská dvouhra\n\nObhájcem titulu byl Švéd Thomas Johansson, který se grandslamu nezúčastnil.\n\nSoutěž mužské dvouhry vyhrál druhý nasazený Američan Andre Agassi, když v boji o titul porazil Němce Rainera Schüttlera po setech 6–2, 6–2, 6–1. Získal tak svůj osmý a zároveň poslední grandslamový titul v kariéře, jedenáct let po prvním triumfu ve Wimbledonu 1992.\n\nČtvrtfinálový zápas hraný mezi Andy Roddickem a Júnisem Al Ajnávím skončil poměrem setů 4–6, 7–6, 4–6, 6–4, 21–19 ve prospěch Američana. Stal se tak druhým nejdelším utkáním v otevřené éře tenisu a držel rekord nejvyššího počtu 83 odehraných gamů v jediném zápase od zavedení tiebreaku. Tento rekord překonal až zápas úvodního kola mužské dvouhry mezi Isnerem a Mahutem ve Wimbledonu 2010.\n\n\n"}
{"id": "780232", "url": "https://cs.wikipedia.org/wiki?curid=780232", "title": "David Kuh", "text": "David Kuh\n\nDavid Kuh (12. dubna 1819 Praha – 26. ledna 1879 Praha) byl pražský německý novinář a liberální politik německé národnosti a židovského původu. Vydával a redigoval deník \"Tagesbote aus Böhmen\", v němž prosazoval zájmy českých Němců a podporoval prosincovou ústavu. Vystupoval proti pravosti \"Rukopisu královédvorského\". Roku 1862 byl zvolen na Český zemský sněm, v letech 1872–73 zasedal i v Říšské radě. Byl zásadním protivníkem české politické reprezentace, velmi neoblíbeným mezi Čechy.\n\nNarodil se 11. dubna 1819 v pražské židovské rodině. Absolvoval gymnázium v Praze, poté pobýval v Prešpurku a studoval medicinu ve Vídni. Roku 1848 se stal novinářem v uherském německém listu. Za otištění básně, zaměřené proti banu Jelačićovi, byl téhož roku zatčen a jeden a půl roku vězněn – nejprve v Osijeku, poté v Terezíně.\n\nPo propuštění se vrátil do Prahy, kde založil deník \"Tagesbote aus Böhmen\". 25. výročí tohoto listu bylo roku 1877 široce oslavováno jeho příznivci. Byl členem řady německých sdružení.\n\nV 60. letech 19. století se zapojil i do zemské politiky. V červnu 1862 byl v doplňovací volbě zvolen do Českého zemského sněmu v kurii venkovských obcí (volební obvod Most, Hora Svaté Kateřiny a Jirkov). Mandát zde obhájil v řádných zemských volbách v Čechách v lednu 1867, stejně jako i v krátce poté konaných zemských volbách v březnu 1867. Zvolen byl opětovně i v následujících zemských volbách roku 1870 a zemských volbách v roce 1872. Na mandát rezignoval roku 1873. Profiloval se jako obhájce ústavy, němectví a liberalismu (tzv. Ústavní strana).\n\nRoku 1872 ho zemský sněm delegoval i do Říšské rady (celostátní zákonodárný sbor), kde reprezentoval kurii venkovských obcí v Čechách. Složil slib 7. května 1872. Uváděl se jako majitel tiskárny. Bytem Praha.\n\nZemřel náhle na mrtvici 26. ledna 1879 ráno v redakci svého listu. Nekrolog v německém deníku \"Bohemia\" ho ocenil jako vynikajícího a nadšeného bojovníka za prosincovou ústavu. Zanechal po sobě vdovu, dva syny a pět dcer.\n\nV mládí měl Kuh romanticky přátelský názor na Čechy, které, podobně jako jeho současníci Alfred Meißner a Moritz Hartmann, pokládal za téměř zaniklý národ. Ve Vídni byl jedním z organizátorů slovanského bálu. Během revolučního roku 1848 se ale jednoznačně postavil na stranu Němců. Do roku 1858 vystupoval umírněně a ve svém listu publikoval např. Řezáčovu obranu českého školství nebo články F. L. Riegra a Jana Palackého.\n\nRoku 1858 vyšla v \"Tagesbote\" série článků, v nichž anonymní pisatel zpochybňoval středověký původ \"Rukopisu královédvorského\" a vyslovil podezření, že padělatelem byl Václav Hanka. Článek vyvolal rozruch a vedl k Hankově žalobě na Kuha pro urážku na cti. Pražský zemský soud uznal Kuha 25. srpna 1859 vinným a odsoudil ho k dvouměsíčnímu vězení, ztrátě kauce a úhradě soudních nákladů; vrchní soud tento rozsudek 26. září 1859 potvrdil, nejvyšší soud ve Vídni ale nakonec žalobu zamítl a Kuha osvobodil.\n\nPo sněmovních volbách r. 1862 se jasně postavil na stranu odpůrců českého národního programu. Byl proto mezi Čechy velmi neoblíbený a terčem různých vtipů. Nekrolog v \"Národních listech\" ale na druhou stranu uznal, že byl vždy zásadový a svůj boj vedl férově a otevřeně.\n\n"}
{"id": "780233", "url": "https://cs.wikipedia.org/wiki?curid=780233", "title": "Tádžikistán na letních olympijských hrách", "text": "Tádžikistán na letních olympijských hrách\n\nTádžikistán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "780235", "url": "https://cs.wikipedia.org/wiki?curid=780235", "title": "Baltoji Ančia", "text": "Baltoji Ančia\n\nBaltoji Ančia je řeka 1. řádu na jihu Litvy v okrese Lazdijai (Alytuský kraj), levý přítok řeky Němen. Vytéká z jezera Ančia u vsi Jezdas. Teče zpočátku k jihu, míjí od západu jezírko Blūdelis, protéká jezerem Pastovys, protéká městem Kapčiamiestis, u vsi Volskai se stáčí k jihovýchodu a od soutoku s řekou Neviedė tvoří přehradní nádrž Baltosios Ančios tvenkinys (plocha 250 ha, hloubka 12 m), která vznikla přehrazením řeky u vsi Baltoji Ančia pro vodní elektrárnu. Za přehradou teče směrem jihozápadním až do soutoku s Němenem, do kterého se vlévá u vsi Svetijanskas, 11 km na jihozápad od města Druskininkai v místě, kde Němen tvoří státní hranici s Běloruskem. Úsek od přehrady až do ústí tvoří hranici mezi okresy Lazdijai a Druskininkai. Baltoji Ančia se do Němenu vlévá jako jeho levý přítok 465,6 km od jeho ústí do Kuršského zálivu Baltského moře. Obvyklá šířka říčního údolí je 300 - 500 m. Šířka koryta je v horním toku 8 - 12 m, na dolním toku 15 - 20 m. Rychlost toku je 0,3 - 0,5 m/s. \n\n"}
{"id": "780239", "url": "https://cs.wikipedia.org/wiki?curid=780239", "title": "Velvet Sky", "text": "Velvet Sky\n\nJamie Szantyr (* 2. června 1981) je americká profesionální wrestlerka nejlépe známa pro svoje působení v Total Nonstop Action (TNA) pod ringovým jménem Velvet Sky. Je bývalá TNA Women's Knockout šampionka a TNA Knockout Tag Team šampionka se svou partnerkou z The Beautiful People, Madison Rayne a Lacey Von Erich. Mimo TNA je známa jako Talia Madison a Miss Talia.\n\nPředtím než debutovala, byla Jamie trénována Jasonem Knightem a Kevinem Landry v House of Pain Pro-Wrestling. Po dokončení příprav začala pracovat jako manažerka a wrestlerka v nezávislém okruhu pod jmény Miss Talia, Talia Doll a Talia Madison. Zde si vytvořila známý tým T&A společně s April Hunter. Svůj první zápas o titul získala během svého působení v World Xtreme Wrestling o WXW titul a to po vítězství v Battle Royal 29. května 2004.\n\nTaké v roce 2005 a 2006 udělala několik zápasů v World Wrestling Entertainment. 24. února 2005 se objevila v epizodě WWE SmackDown. Na show WWE Heat porazila Victorii. V roce 2007 se účastnila i soutěže Diva Search ale byla vyřazena jako osmá. \n\nJako Talia Madison držela Defiant Pro Wrestling ženský titul který získala 8. dubna 2006 poté, co porazila Alere Little Feather a Nikki Roxx v třícestném utkání. Později toho roku debutovala v MXW a porazila Alere Little Feather v Brass City Battle. Také zápasila pro Extreme Wrestling jako Talia Madison kde měla hodně tag týmových zápasů. Titul získala s týmem The Simple Girls/The Madison Sisters se svou sestrou (pouze v části příběhu) Nikki Madison. Držela i světový ženský WEW titul (jako Talia Madison) když porazila 5. května 2007 Angel Orsini.\n\nKdyž Total Nonstop Action (TNA) oznámilo jejich účast žen v roce 2007 používala Jamie svoje ringové jméno Talia Madison a byla vyhlášena jako jedna z deseti wrestlerek při korunování první TNA Knockout šampionky na pay-per-view show Bound for Glory. Před touto show udělala svůj debut 5. října v epizodě TNA Today a 11. října na TNA Impact! kde stála u ringu při debutovém utkání Amazing Kong spolu s dalšími wrestlery. Týdny po tomto zápasu si změnila ringové jméno na Velvet Sky.\n\nV prosinci se Velvet spojila s Angelina Love a pojmenovaly svůj tým \"Velvet Love Entertaiment\", později \"The Beautiful People\". Poté co porazili ODB a Roxxi Laveaux se Angelina a Velvet pomocí Gail Kim utkaly proti Awesome Kong. 6. prosince jí pomocí Gail opět porazili.\n\n13. března Velvet a Angelina napadly Roxxi Laveaux a později ten samý večer i Gail Kim což znamenalo že se staly heel (záporný wrestler). Na show Lockdown se účastnil vůbec první zápas Queen of the Cage který vyhrála Laveaux a odpinovala Angelinu uvnitř klece. Angelina i Velvet se účastnily Royal-Ladder zápasu který vyhrála Gail Kim. Prohra toho zápasu znamenala, že si dotyčný musel oholit hlavu což měla udělat Angelina. Beautiful People udělali ale takový trik, že si na hlavu dali jen sáčky. Později museli být Beautiful People odstraněni z rosteru TNA kvůli zranění které utrpěli v nezávislém okruhu. 17. července v epizodě Impact! vyhrála Velvet svůj první Knockout titul ale následující týden ho zase ztratila a získala ho Taylor Wilde. \n\nThe Beautiful People se spojili s Cute Kip který se stal známý jako jejich \"módní návrhář\". Na show \"Bound for Glory IV\" se Beautiful People a Cute Kip utkali s ODB, Rhaka Khan a Rhino - zápas ale prohráli. V březnu 2009 získal tým nového člena - Madison Rayne a to mezitím, co byl Cute Kip z TNA propuštěn. Velvet společně s Angelinou porazili Awesome Kong a Taylor Wilde což pomohlo Angelině získat titul. Velvet jí také pomohla na show Slammiversary v zápasu proti Taře tím, že jí stříkala lak na vlasy do očí. Na show Hard Justice Velvet s Angelinou měly zápas proti ODB a Cody Deaner. Tyto dvě byly ale pro Beautiful People moc velký oříšek a Cody Velvet odpinovala a tak Angelina ztratila svůj titul.\nPo této ztrátě byla Madison Rayne z Beautiful People vyloučena a slibovala jim pomstu tím, že nezískají Tag Team tituly. Poslední ze čtyř zápasů se The Beautiful People utkaly proti Madison Rayne a tajemnému partnerovi. Tato záhadná partnerka byla nakonec Roxxi což bylo součástí jejího návratu do TNA. Nicméně, The Beautiful People zápas vyhrály a postoupily blíž k titulu.\n\nVzhledem k tomu, že byl zápas nahraný byla Angelina z TNA propuštěna kvůli vypršení kontraktu. V její poslední TNA Impact epizodě měla tag teamový zápas s Velvet proti Taře a Christy Hemme který vyhrály. 27. června 2010 řekla Velvet Sky, že si s TNA smlouvu prodloužila. \n\n28. dubna v epizodě Impact! porazila v zápase Angelina Love Velvet Sky. Tím začal jejich feud. Tento spor zdánlivě skončil 7. července. V červenci získala Velvet šanci na získání titulu v zápase proti šampionce Mickie James. Tento zápas se ale neuskutečnil protože byla Mickie předtím napadela Angelinou a Winter. Když se Velvet snažila dostat do bezpečí, byla zastavena vracející se ODB a Traci Brooks.\n\nDne 15. září porazila Velvet Angelinu v čtyřcestném zápasu k titulu na show Bound of Glory a o měsíc později se Velvet titul podařilo získat. Porazila Winter, Madison Rayne i Mickie James když jako rozhodčí nastoupila Traci Brooks. 20. října udělala proslov, kde děkovala svým fanouškům za podporu, během toho ale byla napadena vracející se Gail Kim. Gail Kim si od ní později vyhrála i titul. Tím skončila Velvetino 28 denní panování. Po vypršení kontraktu 24. června TNA opustila.\n\n18. června 2011 debutovala Velvet Sky v mexické společnosti Asistencia Asesoría y Administración a to na show TripleManía XIX kde se spojila s Angelinou Love, Mickie James a Sexy Star k poražení Cynthia Moreno, Faby Apache, Lolity a Mari Apache. Na tomto zápase se ale Velvet zranila a byla suspendována. Dne 8. září tato organizace oznámila že Velvet se vrátí na show Héroes Inmortales. Na této show měla tag teamový zápas s Jennifer Blake a Sexy Star proti Jennifer Blake, Faby Apache a Mari Apache.\n\nNa sportovní škole se Jamie věnovala roztleskávání, softballu, cross-country a fotbalu. Dříve byla ve vztahu s bývalou WWE superstar Gregorym Helmsem. V současné době randí se svým kolegou z TNA, Joshua Harter, lépe známým jako Chris Sabin.\n\nSpolu s A.J. Styles, Taylor Wilde a Angelinou Love vystupovala v show MTV, Made. 24. ledna 2009 se objevila jako soccerette na britském fotbalovém mistrovství.\n\nZakončovací chvaty\n\nJako manažerka\n\nTheme songy\n"}
{"id": "780250", "url": "https://cs.wikipedia.org/wiki?curid=780250", "title": "Jillian Hall", "text": "Jillian Hall\n\nJillian Faye Fletcher (* 6. září 1980 Ashland) je americká profesionální wrestlerka a zpěvačka nejvíce známá pro svoji účast ve World Wrestling Entertaiment pod ringovým jménem Jillian Hall nebo jednoduše Jillian. Také pracovala jako trenérka v Florida Championship Wrestling.\n\nPo jejím debutu v roce 1998, začala pracovat v nezávislém okruhu pod jménem Macaela Mercedes. Před tím, než začala v roce 2003 pracovat pro Ohio Valley Wrestling pod jménem Jillian Hall, získala mnoho šampionátů. Na show SmackDown debutovala jako \"opravářka\" pro frankci MNM. Po opuštění MNM se stala vizážistkou Johna \"Bradshaw\" Layfielda a dělala mu manažerku na US šampionatu na WrestleManii 22. V únoru 2007 se stala oficiální WWE divou a v červnu 2007 byla přesunuta do rosteru Raw kde se spojila s Melinou. V říjnu 2009 vyhrála svůj první WWE Divas šampionát ale ztratila ho tím, že jí též noci porazila nyní už znepřátelená Melina. Jillian byla z WWE po vypršení smlouvy propuštěna v listopadu 2010.\n\nJillian Hall vydala svoje první album jménem \"A Jingle with Jillian\" 11. prosince 2007 na iTunes na celostátní úrovni. Album obsahuje pět tradičních vánočních písní přezpívaných od Jillian. Album se umístilo na 20. místě v žebříčku UK Holidays Top 100 krátce po svém vydání.\n\nJako teenagerka byla Jillian roztleskávačka a gymnastka. Poté co abslovovala vysokou školu začala pracovat jako profesionální wrestlerka. Byla fanynka Ricka Martela. Je nejlepší kamarádka s bývalou WWE divou Melinou.\n\nJillian je rozvedená a z manželství má dceru. V roce 2009 se zasnoubila s profesionálním wrestlerem Johnem Tolandem se kterým se potkala na Ohio Valley Wrestling. Dne 10. září 2010 se vdala se svým novým přítelem Mikem Farolem v Las Vegas. V únoru 2011 oznámila, že spolu čekají první dítě. 9. března 2011 řekla, že po 14 týdnech svého těhotenství potratila.\n\n23. dubna 2012 byla v Orange County(Florida) zatčena z obvinění z domácího násilí.\n\n\n\n\n\n"}
{"id": "780254", "url": "https://cs.wikipedia.org/wiki?curid=780254", "title": "Maxim's", "text": "Maxim's\n\nMaxim's je luxusní restaurace v Paříži. Nachází se na ulici \"Rue Royale\" č. 3 v 8. obvodu.\n\nRestaurant otevřel 7. dubna 1893 číšník Maxime Gaillard. Poté podnik koupil Eugène Cornuché, který jej nechal v roce 1900 u příležitosti světové výstavy vyzdobit v secesním stylu. Podnik se orientoval na vyšší společnost a podnik navštěvovaly osobnosti jako např. Eduard VII., Marcel Proust, Georges Feydeau, Mistinguett, Jean Bugatti, Tristan Bernard nebo Jean Cocteau.\n\nOd roku 1932 byl podnik téměř 50 let v majetku rodiny Vaudable.\n\nBěhem německé okupace Paříže (1940–1944) podnik vedl berlínský restauratér Otto Horcher a patřil k oblíbeným podnikům německých důstojníků. V červnu 1940 jej navštívil Hermann Göring a opakovaně zde byl Albert Speer při svých četných návštěvách Paříže. Setkal se zde mj. i se sochařem Arno Brekerem.\n\nV roce 1979 bylo secesní zařízení restaurace zapsáno na seznam historických památek.\n\nOd roku 1981 podnik vede módní návrhář Pierre Cardin, který jej částečně upravil na muzeum.\n\nVedle hlavního podniku v Paříži otevřel Cardin také pobočky v Monte Carlu, Bruselu, Ženevě, Pekingu, Šanghaji a Tokiu.\n\nMuzeum se nachází v podlažích nad restaurací a představuje nejvýznamnější francouzskou soukromou sbírku období Belle Époque: přes 750 kusů nábytku a uměleckých předmětů na ploše 350 m ve dvoupodlažním bytě, kde jsou zastoupeni Louis Majorelle, Eugène Gaillard, Émile Gallé, Hector Guimard, Clément Massier, Tiffany, Henri de Toulouse-Lautrec aj.\n\n\n"}
{"id": "780255", "url": "https://cs.wikipedia.org/wiki?curid=780255", "title": "Juanes MTV Unplugged", "text": "Juanes MTV Unplugged\n\nJuanes MTV Unplugged je šesté album vydal zpěvák a skladatel Juanes, a první album nahráno zcela živě. Její datum vydání je naplánováno na 29. května 2012.1 je zaznamenána 1. února tohoto roku v Miami, byla Velká States.2 výroby alba vedl skladatel Juan Luis Guerra a zúčastnilo se jí Joaquín Sabina a Paula Fernandes v escenario.3 První singl z produkce byl propuštěn 05.3.2012 a skládá se z unreleased písně zaznamenané během koncertu s názvem \"La Señal\".\n\n\n\n"}
{"id": "780265", "url": "https://cs.wikipedia.org/wiki?curid=780265", "title": "Christmas Album", "text": "Christmas Album\n\nChristmas Album může být:\n"}
{"id": "780266", "url": "https://cs.wikipedia.org/wiki?curid=780266", "title": "Esopské války", "text": "Esopské války\n\nEsopské války byly dva konflikty mezi Nizozemci a indiánským kmenem Esopus, k nimž došlo v letech 1659-1663 v Novém Nizozemí. Války neskončily rozhodným vítězstvím ani jedné ze stran.\n\nPrvní válka vypukla v důsledku incidentu mezi Indiány a nizozemskými kolonisty z osady \"Wiltwijck\" (Wiltwijk, Wiltwyck, Wildwyck) na středním toku řeky Hudson (dnes Kingston, New York). Nizozemci oblast kolonizovali v roce 1651 a záhy začali mít problémy s místními Indiány ze skupiny Leni-Lenapů zvanými Esopové. Situace se nakonec uklidnila a v říjnu 1658 obě strany uzavřely dohodu o prodeji půdy. 20. září 1659 se však Indiáni najatí na práci na kukuřičném poli opili a během \"veselí\" došlo k hádkám a nedorozumění. Nizozemci, kteří byli vůči Indiánům krajně podezřívaví kvůli předcházejícím nesrovnalostem a také kvůli nedávno skončené \"broskvové válce\", domorodce napadli a nejméně jednoho zabili. Následovala indiánská pomsta v podobě ničení úrody, zabíjení dobytka a zapalování domů. Nizozemci odpověděli stejnou mincí. Vzájemné půtky nesoucí se ve stejném duchu trvaly necelých 10 měsíců. Nakonec došlo 15. července 1660 k uzavření míru. Esopové souhlasili s potvrzením držení půdy Nizozemci za mír a dodávky jídla.\n\nNapětí mezi oběma etniky však trvalo a především Esopové zjevně prahli po pomstě. V červnu 1663 vyzvali Nizozemci Indiány k uzavření smlouvy. Ti jim odpověděli, že je jejich zvykem jednat neozbrojeni v otevřených osadách. Nizozemci souhlasili a 7. června 1663 umožnili velkému množství Esopů vstup do opevněné osady \"Wiltwijck\". Část Esopů mezitím napadla sousední vesnici \"Nieu Dorp\" (nyní Hurley, New York) a když se zpráva o úspěšném útoku dostala mezi Indiány ve \"Wiltwijcku\", zaútočili tito také. Domorodci si přinesli zbraně skryté v oblečení a batozích. Nakrátko ovládli část města, kterou vydrancovali a zapálili několik domů. Nizozemští osadníci a vojáci je pak vytlačili za opevnění. Esopové během obou útoků zabili 21 osadníků a odvedli několik desítek žen, dětí a jednoho muže do zajetí.\nV červnu a červenci došlo k několika střetům, ale Nizozemcům se nepodařilo Esopy výrazně oslabit, neboť ti chytře využívali znalost terénu a po přepadu se vždy rychle vytratili. Nizozemci nicméně získali pomoc Mohawků a koncem července poplenili okolí hlavní esopské opevněné osady v horách na severu. V srpnu válka pokračovala ve stejném duchu - Nizozemci ničili indiánskou úrodu, k žádné větší bitvě nedošlo. V září 1663 se Nizozemcům konečně podařilo svést s Esopy bitvu. Výsledkem bylo více než 20 mrtvých členů kmene včetně náčelníka Papequanaehena, 13 zajatých a následné poničení jejich opevněné osady. Nizozemci měli 3 mrtvé a 6 zraněných. Tím válka de facto skončila, ačkoli Nizozemci provedli ještě jednu větší \"destrukční\" výpravu. Pravidelně pak posílali malé oddíly chránit zemědělce pracující na polích.\n\nPřesné údaje, kolik války stály životů na obou stranách, nejsou k dispozici. Jednalo se přinejmenším o mnoho desítek a možná i několik stovek lidí. Nizozemští osadníci ztratili poslední zbytky důvěry v Indiány a jednali s nimi už jen s krajní opatrností. V květnu 1664 byla v Novém Amsterdamu uzavřena formální mírová smlouva. Esopové museli propustit zajaté osadníky. Tento mír však byl labutí písní nizozemské kolonie. O několik měsíců později ji obsadili Angličané, přejmenovali ji na New York a rok poté uzavřeli s Esopy svou vlastní dohodu. Ta stanovovala pravidla při obchodu, prodeji půdy a řešení incidentů. Esopové byli postupně - mírovou cestou a \"právně v pořádku\" - Angličany připraveni o své území.\n\n\n\n"}
{"id": "780274", "url": "https://cs.wikipedia.org/wiki?curid=780274", "title": "Dolph Ziggler", "text": "Dolph Ziggler\n\nNicholas Theodore \"Nick\" Nemeth (* 27. července 1980) je americký profesionální wrestler, který působí v WWE. Je součástí rosteru SmackDown pod jménem Dolph Ziggler. Také je známý pro svoje působení v Spirit Squad jako Nicky v roce 2006.\n\nNemeth podepsal s WWE vývojovou smlouvu v roce 2004 a byl přiřazen do Ohio Valley Wrestling (OVW). Do Raw byl přesumut v roce 2005 jako manažer Kerwina White. Nicméně byl krátce potom poslán zase zpátky do OVW, kde nastoupil do týmu Spirit Squad. V Raw debutoval v lednu 2006 a předtím, než byl opět přidělen k OVW vyhrál světový tag teamový titul.\n\nV září 2007 byl poslán do Florida Championship Wrestling (FCW) kde vytvořil tým s Bradem Allenem. Jednou vyhrál šampionát FCW a jednou týmový s Gavinem Spearsem jako jeho partnerem. Do Raw se vrátil v září 2008 a v dubnu 2009 byl přesunut do SmackDownu. 28. července vyhrál poprvé mezikontinentální titul. Tento titul držel pět měsíců, až do ledna 2011. V březnu se vrátil do rosteru Raw a vyhrál šampionát Spojených států. US tittle držel 182 dní a obhájil ho proti Kofimu Kingstonovi, Alexy Rilleymu, Jacku Swaggerovi, Wadu Barrettovi, Zacku Ryderovi, Morrisonovi a pak ho na TLC 2011 proti, už zmiňovanému, Zacku Ryderovi. Mezitím co byl US championem, dostal i několik možností k zisku WWE titulu, ale ani jednou se mu to nepodařilo a to ani na Royal Rumble 2012, proti CM Punkovi a ani v elimination chamberu kleci s dalšími 4-my a hlavním championem CM Punkem.\n\nNicholas je fanoušek profesionálního wrestlingu už od pěti let a ve dvanácti letech se jím sám stal. Jeho mladší bratr, Ryan, podepsal vývojou smlouvu s WWE a zápasí v FCW pod jménem Briley Pierce. Nicholas je absolventem Kent State University, obor politologie. Před tím než začal působit ve WWE žil ve Phoenixu v Arizoně a byl přijat na právnickou fakultu Arizona State University. Umí plynně americkou znakovou řeč.\n\n3. listopadu 2009 se objevil společně s Mariou Kanellis a Eve Torres v epizodě Ber nebo neber. Pak hostoval v show Lopez Tonight - 9. srpna 2010.\n\nPravidelně se objevuje v YouTube show svého kolegy Zacka Rydera, \"Z! True Long Island Story\".\n\nDne 1. února 2012 debutoval v WWEFanNation \"WWE Download\" a je hostitelem řady YouTube show.\n\n\n\n\n\n\n"}
{"id": "780284", "url": "https://cs.wikipedia.org/wiki?curid=780284", "title": "Eve Torres", "text": "Eve Torres\n\nEve Marie Torres (* 21. srpna 1984) je americká tanečnice, modelka, profesionální wrestlerka, manažerka a herečka. Nejvíce je známa pro své působení ve WWE kde bylo třínásobná WWE Divas šampionka. Je také vítězkou první série reality show Stars Earn Stripes.\n\nSvoji kariéru začala jako modelka a tanečnice. Tancovala pro The Southern California Summer Pro League a v letech 2006-2007 i pro National Basketball Association. Také hostovala v několika televizních show jako Show Me The Money, Sunset Tan, Ber nebo neber, \"Good Day LA\", \"Vítejte v novém těle\", \"Attack of the Show\" a \"The Soup\".\n\nV roce 2007 se zúčastnila soutěže Diva Search ve které se jí dařilo dobře, protože soutěž vyhrála. V roce 2008 ve WWE začala působit jako zákulisní reportérka a taky hostovala v bikini a tanečních soutěžích. Později, v roce 2009, začala na plný úvazek pracovat jako profesionální wrestlerka. Byla zapojena do sporů s Michelle McCool, Laylou a Natalyou. Také dělala manažerku týmu Cryme Tyme. Poté, co byla přesunuta do rosteru Raw a dělala manažerku Chrisu Matthewsovi, získala v dubnu 2010 titul Divas. Držela ho po dobu 69 dnů, než ho v červnu ztratila. Svůj druhý Divas titul vyhrála poté, co dělala manažerku R-Truth a to na Royal Rumble 2011 v lednu. Toto panování trvalo do dubna 2011. Na Night of Champions 2012 získala svůj třetí titul, což je rekordní počet v historii, a držela ho do 20. výročí \"Raw\", kde byla poražena Kaitlyn.\n\nV prosinci 2012 Eve požádala Vince McMahona, zda by nemohla ze společnosti odejít. Tak se i stalo a to v lednu 2013, Eve se v současné době zaměřuje na práci v programu Gracie Women Empowered Self-defense.\n"}
{"id": "780294", "url": "https://cs.wikipedia.org/wiki?curid=780294", "title": "Michelle McCool", "text": "Michelle McCool\n\nMichelle Leigh McCool (* 25. ledna 1980) je americká profesionální wrestlerka která je nejvíce známá pro svoje působení ve WWE.\n\nPůvodně pracovala jako učitelka na střední škole v Palatce na Floridě. K WWE se připojila v roce 2004 po tom, co se účastnila soutěže Diva Search. Na televizních obrazovkách se ukazovala zejména jako osobní trenérka a příležitostná wrestlerka. Také se stala manažerkou týmu K. C. James a Idola Stevense. Na show \"Great American Bash\" se stala Divas šampionkou a titul si držela pět měsíců. Na další show, \"The Bash\", získala i Women's titul čímž se stala první divou, která držela dva tituly najednou.\n\n5. listopadu 2007 se objevila v šesti epizodách seriálu Family Feud a 6. února 2008 v epizodě Project Runway společně s Candice Michelle, Mariou Kanellis, Torrie Wilson, Kristal a Laylou El. S Johnem Cenou si zahrála v show Best Damn Sport Period. Navíc se v lednu 2009 objevila ve vydání magazínu Muscle&Fitness – spolu s Maryse a Eve.\n\nPřed tím než nastoupila na střední školu, hrála Michelle hodně softball. Později získala magisterský titul v oboru vzdělávání z Florida State University. Oba její rodiče pracovali ve vzdělání – její matka byla učitelka a otec dozorce. Má staršího bratra který je profesionální fotbalista.\n\nMichelle byla vdaná za Jeremy Louis Alexander, se kterým chodila na střední škole. Pár se rozvedl v roce 2006. Později si vzala svého kolegu, wrestlera Marka Calaway, lépe známý jako The Undertaker. Vzala si ho 26. června 2010 v texaském Houstonu.\n\nMichelle McCool je křesťanka. Její wrestlingové oblečení má na sobě křesťanský kříž. Při wrestlingu se několikrát zranila; v listopadu 2007 si během WWE tour zlomila nos při špatně provedeném chvatu od Victorii, dvakrát byla hostpitalizována, zlomila si žebra, zlomenou hrudní kost a nohu. Když se rozhodla WWE opustit řekla, že její noha byla zlomená dva měsíce.\n\nZakončovací chvaty\n\nManažeři\n\nTheme songy\n\nPro Wrestling Illustrated\n\nWorld Wrestling Entertainment\n\n"}
{"id": "780297", "url": "https://cs.wikipedia.org/wiki?curid=780297", "title": "Seira", "text": "Seira\n\nSeira je řeka 2. řádu na jihu Litvy v okresech Lazdijai a Druskininkai (Alytuský kraj), levý přítok řeky Baltoji Ančia.\n\nVytéká z jezera Seirijis (okres Lazdijai) u vsi Bukaučiai. Teče zpočátku klikatě k jihu, míjí od západu jezírko Tabalis, u obce Vaniūnai se stáčí k východu a vzápětí ostře k jihovýchodu, protéká jezerem Kraštas, za kterým se stáčí k jihu. U vsi Jovaišai se stáčí opět k jihovýchodu, později k jihozápadu. Od západu míjí město Liepalingis (zde teče směrem jižním), dále obtéká obloukem, vypouklým k východu ves Dulgininkai a u stejnojmenné vsi Dulgininkai je řečiště zaplaveno vodami přehradní nádrže Baltosios Ančios tvenkinys (plocha 250 ha, hloubka 12 m), která vznikla přehražením řeky Baltoji Ančia u vsi Baltoji Ančia pro vodní elektrárnu.\n\nŘeky Sagavas a Lankuva-Šarkiškė jsou někdy považovány za horní tok řeky Seira, v takovém případě by její celková délka dosahovala 48 km. Značná část jejího toku (asi polovina) tvoří hranici mezi okresy Lazdijai a Druskininkai. Dolní tok protéká lesním masivem Kapčiamiesčio giria. \n\n\n"}
{"id": "780303", "url": "https://cs.wikipedia.org/wiki?curid=780303", "title": "Hans Leo Hassler", "text": "Hans Leo Hassler\n\nHans Leo Hassler (pokřtěn 26. října 1564 Norimberk – 8. června 1612 Frankfurt nad Mohanem) byl německý protestanský skladatel a varhaník na rozhraní pozdní renesance a raného baroka, starší bratr skladatele Jakoba Hasslera. Narodil se v Norimberku a zemřel ve Frankfurtu nad Mohanem.\n\nHans Leo Hassler, pokřtěn v Norimberku 26. října 1564, byl synem varhaníka Isaaka Hasslera, narozeného v Jáchymově asi v roce 1530. Otec byl i jeho prvním učitelem. V roce 1584 byl Hans Leo Hassler prvním z mnoha dalších německých skladatelů, který odešel do Itálie, aby zde pokračoval ve studiu hudby. Přišel do Benátek v době rozkvětu Benátské hudební školy, jejíž skladatelé pěstovali vícesborová díla. Vliv této školy se šířil už i do Německa. Hassler byl s tímto slohem částečně obeznámen prostřednictvím svého německého učitele Leonharda Lechnera. V Benátkách se Hassler spřátelil s Giovanni Gabrielim a spolu studovali u Andrea Gabrieliho, Giovanniho strýce skladbu a hru na varhany. Po smrti Andrea Gabrieliho se v roce 1585 vrátil Hassler zpět do Německa. Jako varhaník Octaviana II. Fuggera působil pak v Augsburgu. Zde se stal slavným jako skladatel a varhaník navzdory tomu, že jako protestant působil převážně v katolickém okolí.\n\nHassler nebyl jen varhaník, rozuměl i stavbě varhan. Tak byl např. pozván v roce 1596 spolu s 53 dalšími varhaníky, aby posoudil nový nástroj s 59 rejstříky v Schlosskirche v Groningen. I později byl často zván k posuzování nových varhan. Jeho technické nadání ho přimělo i k další činnosti – výrobě mechanických hracích strojků – varhan. Jedny jeho mechanické varhany byly prodány i císaři Rudolfu II., který také bratry Hasslerovy, Hanse, Jacoba a Casspara, povýšil roku 1595 do šlechtického stavu.\n\nV roce 1602 se Hans Leo Hassler vrátil do svého rodného města, Norimberku, tentokrát jako kapelník, ředitel městské hudby a císařský dvorní služebník. V roce 1604 si vzal roční dovolenou ,aby se oženil s Cordulou Clausovou, dcerou obchodníka z Ulmu, kde také nějaký čas působil. O čtyři roky později se přestěhoval do Drážďan, kde působil jako varhaník a kapelník na saském dvoře. V té době se u něho již začala rozvíjet vážná choroba, tuberkulóza, na kterou i zemřel v červnu 1612 na cestě do Frankfurtu nad Mohanem, kde se měl se saským dvorem zúčastnit korunovace císaře Matyáše. V jeho skladatelském i varhaním díle dále pokračovali Michael Praetorius a Heinrich Schütz.\n\nHassler byl jeden z prvních skladatelů, kteří přinesli inovace benátského stylu na sever od Alp. Svými písněmi přinesl do Německa villanelly, canzonetty a taneční písně Gastoldiho a Vecchiho. Byl prvním z velkých skladatelů, který podnikl italskou cestu a přinesl do německé hudby prvky italské a také zavedl trend dokončování hudebních studií v Itálii. Hudebníci nizozemské školy jako Orlando di Lasso působili v Německu už léta a představovali tedy starší školu (prima prattica), plně rozvinutý jemný sloh renesanční polyfonie. V Itálii se vynořily nové prvky ve skladbě, které později vytvořily barokní sloh. Skladatelé jako Hassler a později Schütz provozovali concertato styl - střídání více sborů, vnesli citovou vřelost italských Benátek do přísné německé hudby a vytvořili tak první kroky k baroknímu slohu mimo Itálii.\n\nAčkoli Hassler byl protestant, napsal mnoho mší, dohlížel a zodpovídal jako ředitel za hudbu v katolických chrámech. Když byl ve službách Octaviana Fuggera, dedikoval mu dvě sbírky, \"Cantiones sacrae\" a knihu mší pro 4-8 hlasů. Díky tomu, že dostával objednávky od svých katolických zaměstnavatelů, ačkoli on sám byl protestant, jeho skladby jsou dovednou směsicí těchto dvou náboženských stylů, takže jeho skladby mohly být provozovány jak v katolických tak i luterských kostelích. Během pobytu v Augsburku Hassler složil pouze dvě díla určená pro luterskou církev. Později v Norimberku složil na zakázku města roku 1608 \"Psalmen simpliciter\", a pro saský dvůr komponoval \"Psalmen und christliche Gesänge mit vier Stimmen auf die Melodeien fugweis komponiert\".\n\n"}
{"id": "780307", "url": "https://cs.wikipedia.org/wiki?curid=780307", "title": "Micky Dolenz", "text": "Micky Dolenz\n\nGeorge Michael \"Micky\" Dolenz, Jr. (* 8. března 1945) je americký rockový zpěvák, hudebník, skladatel a herec, nejvíce známý jako člen skupiny The Monkees.\n\nDolenz se narodil v Cedars of Lebanon Hospital, Los Angeles Kalifornie, jako syn herce George Dolenze a Janelle Johnsonové.\n\nDolenz zahájil svou kariéru v roce 1956, kdy účinkoval v dětské show \"Circus Boy\" pod jménem Mickey Braddock. Hrál sirotka, který na začátku 20. století pracoval v jednom cirkuse jako ošetřovatel slonů. Představení se hrálo tři roky a poté se objevil ještě v několika televizních představeních.\n\nHrál na kytaru a zpíval s několika různými skupinami, včetně jedné zvané The Missing Links. Dolenz chodil do Ulysses S. Grant High School ve Valley Glen, Los Angeles, Kalifornie a absolvoval v roce 1962. Když navštěvoval univerzitu v Los Angeles, byl angažován pro roli bubeníka v televizním seriálu \"The Monkees\".\n\n"}
{"id": "780315", "url": "https://cs.wikipedia.org/wiki?curid=780315", "title": "Ivan Valentovič", "text": "Ivan Valentovič\n\nIvan Valentovič (* 15. dubna 1954, Trnava, Československo) je slovenský lékař a politik strany SMER. V letech 2006 až 2008 působil ve funkci ministra zdravotnictví Slovenska.\n\nPo absolvování Lékařské fakulty Univerzity Komenského v Bratislavě nastoupil v roce 1980 na Kliniku tělovýchovného lékařství Fakultní nemocnice v Bratislavě, kde působil jako sekundární lékař. V roce 1986 nastoupil na ministerstvo zdravotnictví, kde pracoval nejprve jako odborný referent, později jako vedoucí oddělení organizace a řízení zdravotnictví. V letech 1992 až 1994 pracoval v Národní pojišťovně na pozici náměstka ředitelky.\n\nBěhem lékařské praxe dosáhl atestace z vnitřního lékařství, fyziatrie, léčebné rehabilitace, balneologie, sociálního lékařství a organizace zdravotnictví. Absolvoval devítiměsíční kurz WHO pro řídící pracovníky ve zdravotnictví a studijní pobyty v Indianopolisu a Fort Worthu v USA, v Drážďanech v Německu a školení na \"CMC Graduate School of Bussines\" v Čelákovicích v České republice.\n\nV letech 1994 až 1998 pracoval ve Vzájemná životní pojišťovně nejprve jako ředitel sekce pojištění, v roce 1997 postoupil do funkce ředitele zdravotní pojišťovny. Od roku 1998 působil ve zdravotní pojišťovně Apollo, kde pracoval jako náměstek generálního ředitele. Odtud v roce 2004 přešel do společné zdravotní pojišťovny, kde usedl do křesla generálního ředitele, později předsedy představenstva.\n\nPo parlamentních volbách v roce 2006 ho premiér Robert Fico nominoval na pozici ministra zdravotnictví do svého prvního kabinetu. Z funkce odstoupil na vlastní žádost 3. června 2008 z osobních důvodů, vystřídal ho Richard Raši. Na návrh vlády byl v červnu 2008 jmenován předsedou dozorčí rady Úřadu pro dohled nad zdravotní péčí.\n"}
{"id": "780323", "url": "https://cs.wikipedia.org/wiki?curid=780323", "title": "War Relocation Authority", "text": "War Relocation Authority\n\nWar Relocation Authority (WRA) byla agentura federální vlády Spojených států amerických odpovědná za internaci a stěhování japonských Američanů během druhé světové války.\n\nSoučástí této instituce bylo oddělení WRA Photographic Section (WRAPS) zaměstnávající řadu fotografů, kteří pořizovali obrazovou dokumentaci ze života lidí v internačních táborech. Na fotografiích se podílela řada významných autorů, jako například Dorothea Lange, Hikaru Iwasaki, Clem Albers, Tom Parker, Charles E. Mace, Ansel Adams, Joe McClelland nebo Francis Stewart.\n\nNa fotografie dohlížel stát, například snímky Dorothey Langeové byly tak zřetelně kritické, že je armáda zabavila. Dnes jsou její fotografie internace dostupné v Národním Archivu na internetové stránce \"Still Photographs Division\" a v Bancroftově Knihovně Kalifornské Univerzity Berkeley.\n\nJako většina fotožurnalistů své doby používali fotoaparát formátu 4\"x5\". Nejpopulárnějším typem byl Speed ​​Graphic, který byl vybaven dálkoměrem, hledáčkem a někdy také rychlým měničem filmu.\n\nJaponští Američané a Japonci byli umístěni v deseti stálých táborech:\n\n\nTisíce fotografických negativů je spravováno v archivu National Archives and Records Administration, spadají do kategorie public domain a některé jsou k dispozici na úložišti obrázků Wikimedia Commons.\n\n\n"}
{"id": "780337", "url": "https://cs.wikipedia.org/wiki?curid=780337", "title": "ICD (rozcestník)", "text": "ICD (rozcestník)\n\nZkratka ICD může mít různé významy:\n\n\n"}
{"id": "780345", "url": "https://cs.wikipedia.org/wiki?curid=780345", "title": "I Feel So Far Away: Anthology 1974-1998", "text": "I Feel So Far Away: Anthology 1974-1998\n\nI Feel So Far Away: Anthology 1974-1998 je kompilační dvojalbum, složené z nahrávek Maureen Tuckerové. Album vyšlo 27. března 2012 pod značkou Sundazed Records. Album obsahuje jak písně skupiny The Velvet Underground, tak i její sólové skladby. Album obsahuje i skladbu „Last Night I Said Goodbye to My Friend“, kterou v roce 1996 skupina The Velvet Underground zahrála při uvádění do Rock and Roll Hall of Fame a věnovala jí zesnulému kytaristovi Sterlingu Morrisonovi.\n"}
{"id": "780346", "url": "https://cs.wikipedia.org/wiki?curid=780346", "title": "Kaitlyn", "text": "Kaitlyn\n\nCeleste Beryl Bonin (* 7. října 1986) je americká modelka a profesionální wrestlerka. Dříve působila ve společnosti WWE pod jménem Kaitlyn. Je bývalá WWE Divas šampionka.\n\nSvůj fitness debut udělala Celeste v roce 2006, v 19 letech. V roce 2007 vyhrála amatérskou kulturistickou soutěž National Physique Committee (NPC). Také se umístila na v top pětce v žebříčku Musclemania Superbody. Následující rok byla jmenována Miss listopadu pro kalendář Hardfitness.\n\nZakončovací chvaty\n\n\nManažeři\n\nWorld Wrestling Entertaiment\n\nWrestling Observer Newsletter\n"}
{"id": "780355", "url": "https://cs.wikipedia.org/wiki?curid=780355", "title": "Nové Nizozemí", "text": "Nové Nizozemí\n\nNové Nizozemí (nizozemsky \"Nieuw Nederland\", latinsky \"Nova Belgica\" či \"Novum Belgium\") byla kolonie Spojených nizozemských provincií v Severní Americe. Jeho existence trvala v rozmezí let 1614–1664 (formálně do 1667) a pak ještě krátce v letech 1673–1674. Zahrnovalo oblast části dnešních států severovýchodu USA New York, New Jersey, Delaware a Connecticut. Malé nizozemské opěrné body existovaly krátce i v dnešních státech Pensylvánie a Rhode Island. Hlavní město kolonie byl Nový Amsterdam, základ dnešního města New York. Pro nizozemské osídlení bylo charakteristické následující: 1) malá ale kompaktní populace, kterou tvořili nejen Holanďané ale i Valoni, hugenoti, Afričané a později i Angličané z Nové Anglie, 2) rozsáhlé obchodní aktivity s Indiány (kožešiny), 3) podnikání Nizozemské západoindické společnosti, 4) dobré vztahy s Indiány na severu kolonie (Irokézové, Mohykáni), 5) špatné vztahy s domorodci na středním a dolním toku Hudsonu (Kieftova válka, Broskvová válka, Esopské války). Nové Nizozemí bylo zpočátku populačně nepatrnou kolonií, ale od konce 30. let 17. století přece jen posilovalo a v roce 1655 obsadilo Nové Švédsko. V roce 1664 žilo v kolonii asi 9 000 osadníků. Angličané využili populační a vojenské převahy a v roce 1664 Nové Nizozemí obsadili (druhá anglo-holandská válka). Ačkoli kolonie přešla ještě v letech 1673–1674 zpět do nizozemských rukou, záhy se stala natrvalo anglickou.\n"}
{"id": "780356", "url": "https://cs.wikipedia.org/wiki?curid=780356", "title": "Natalya", "text": "Natalya\n\nNatalie Katherine \"Nattie\" Neidhart-Wilson (* 27. května, 1982) je kanadsko-americká modelka a profesionální wrestlerka. Aktuálně pracuje pro WWE v rosteru SmackDown pod jménem Natalya.\n\nNatalie je dítě třetí generace rodiny Hartových (legendární wrestlingová rodina). Trénovaly ji její strýčkové Ross a Bruce Hartovi. V letech 2000 a 2001 pracovala pro společnost Matrats a to předtím, než v roce 2003 debutovala v Stampede Wrestling. Mezi lety 2004 a 2005 zápasila v Anglii a v Japonsku – pod jménem Nattie Neidhart. V červnu 2005 vyhrála ženský titul Stampede Pacific a následující rok, v říjnu 2006 i SuperGirls šampionát.\n\nV lednu 2007 podepsala smlouvu s WWE a byla přidělena do vývojového střediska Deep South Wrestling a později do Ohio Valley Wrestling a Florida Championship Wrestling (FCW). Při svém působení ve FCW dělala manažerku svému bratranci, DH Smith, a příteli TJ Wilson. V hlavním rosteru debutovala v dubnu 2008 kde se spojila s Victorií. Další rok byla přesunuta do ECW a stala se manažerkou debutujícího Tysona Kidda. Později se tito dva připojili k Davidovi Hartovi Smithovi a vytvořili \"The Hart Dynasty\". Společně debutovali ve SmackDownu. V dubnu 2010 vyhráli Hart Dynasty Unified WWE Tag Team Championship a byli přesunuti do Raw. V září se Natalya rozhodla zápasit sama za sebe, což se jí vyplatilo a v listopadu se stala Divas šampionkou. Následující duben se vrátila do Smackdownu.\n\nNatalie je dcera wrestlera Jima \"The Anvil\" Neidharta a Ellie Hart která je dcera Stu Harta, což dělá Natalii třetí generací Hartovic rodiny. Má dvě sestry; nejstarší je Jennifer, šéfkuchařka a gurmánka a mladší je Kristen (přezdívána \"Muffy\"). Neidhart cituje svého dědečka, Stu, jako svojí inspiraci jak jako wrestlera, tak jako člověka. Současní wrestleři z její rodiny jsou také její bratranci Harry Smith a Teddy Hart. S Harrym jsou dobří přátelé, vyrůstali nějakou dobu společně. Od listopadu 2001 má Natalie vztah s Tysonem Kiddem. Po podepsání smlouvy s WWE pracovala chvíli v restauraci, aby doplnila své příjmy.\n\nChodila na střední školu Vincenta Masseye. Nattie vlastní dům v Calgary ale bydlí v Tampě na Floridě. Je vyškolená v bojovém umění Jiu-jitsu.\n\nZakončovací chvaty\n\nJako manažerka\n\nPřezdívky\n\nTheme songy\n"}
{"id": "780361", "url": "https://cs.wikipedia.org/wiki?curid=780361", "title": "Vladimír Šamberk", "text": "Vladimír Šamberk\n\nVladimír Šamberk, křtěný Ferdinand Vladimír (14. května 1869 Praha – zřejmě 1930, USA) byl český herec a malíř.\n\nByl jedním ze tří dětí herce Františka Ferdinanda Šamberka (Schambergera) a herečky Julie Šamberkové. Mládí prožil s matkou v Německu, takže jeho čeština byla poznamenána přízvukem.\nV roce 1891 hostoval v pražském Národním divadle. V roce 1892 nastoupil angažmá ve vídeňském Volkstheatru. Po dalším hostování v Praze (1893) byl v roce 1896 angažován v Národním divadle v Praze, odkud však po dvou letech sám odešel.\n\nOdcestoval do USA a vystupoval v herecké společnosti F. Ludvíka . Později se stal členem souboru Irwing Place Theatre v Chicagu. V roce 1903 přijel do Prahy, kde vystupoval pohostinsky v divadle Uranie. V roce 1904 vystupoval v Pištěkově aréně na pražských Vinohradech, kde uvedl Schillerovy \"Loupežníky\" jako western .\n\nPo návratu do USA se živil portrétováním historických osobností a současně byl profesorem kostýmního malířství na malířské akademii v Chicagu. V roce 1926 byl pozván do Prahy, aby na žádost amerických Čechů portrétoval presidenta T. G. Masaryka .\n\nV Praze v roce 1926 pohostinsky vystoupil v Divadle Na Slupi a v roce 1928 v Tylově divadle v Nuslích.\nZemřel okolo roku 1930 v USA .\n\n\n\n"}
{"id": "780362", "url": "https://cs.wikipedia.org/wiki?curid=780362", "title": "Palliardi (rodina)", "text": "Palliardi (rodina)\n\nPalliardi byla rodina italských barokních architektů a sochařů, kteří působili v 18. století v českých zemích a zejména v Praze. Stavěli a zdobili jak kostely, tak zámky, paláce a měšťanské domy. Měli obvykle několik křestních jmen, která se v rodině navíc opakovala, a tak je přisouzení jednotlivých děl nejisté. \n\n\n\n"}
{"id": "780363", "url": "https://cs.wikipedia.org/wiki?curid=780363", "title": "Linie (délková míra)", "text": "Linie (délková míra)\n\nLinie je délková míra, která má rozměr 1/40 palce = 0,635 mm a která byla používána v knoflíkářské výrobě pro určení rozměru knoflíků. \"Rondel\" (korpus ze kterého se vysoustruží knoflík) o rozměru 12 linií má průměr 7,62 mm. Dále se v knoflíkářských výrobnách počítaly počty knoflíků na „tucty“ a „veletucty“.\n"}
{"id": "780364", "url": "https://cs.wikipedia.org/wiki?curid=780364", "title": "Lisa Marie Varon", "text": "Lisa Marie Varon\n\nLisa Marie Varon (za svobodna Sole, nar. 10. února, 1971) je americká profesionální wrestlerka, kulturistka a fitness modelka tureckého původu. Nejvíce známá je pro svoje působení ve World Wrestling Entertainment pod ringovým jménem Victoria a v Total Nonstop Action Wrestling pod jménem Tara. V současné době drží již popáté TNA Women's Knockout titul.\n\nZačínala ve fitness soutěžích. V roce 1997 vyhrála soutěž ESPN2. O dva roky později se umístila na druhém místě ve fitness akci v New Yorku na mezinárodní kulturistické federaci.\n\nProstřednictvím náhodného setkání podepsala Lisa smlouvu s World Wrestling Federation (WWF). Sama říká, že jí k tomuto rozhodnutí inspirovala wrestlerka Chyna. Tři roky se věnovala vývojových střediskům WWF a na plný úvazek začala pracovat pod jménem Victoria. Její první televizní vystoupení bylo na akci WrestleMania 16. Debutovala v červnu 2002, čtyři měsíce po tom vyhrála WWE Women's šampionát. To se stalo dvakrát za její kariéru. V TNA byla Knockout šampionka čtyřikrát a jednou TNA Knockout tag týmová šampionka společně s Brooke Tessmacher, což jí dělá šestinásobnou šampionkou.\n\nZakončovací chvaty\n\nJako manažerka\n\nPřezdívky\n\nTheme songy\n"}
{"id": "780369", "url": "https://cs.wikipedia.org/wiki?curid=780369", "title": "Gorila (rozcestník)", "text": "Gorila (rozcestník)\n\nGorila může být:\n\n\n\n"}
{"id": "780371", "url": "https://cs.wikipedia.org/wiki?curid=780371", "title": "Měl", "text": "Měl\n\nMěl je směsný odpad na dně úlu resp. pod obsazeným včelím dílem. Tvoří se činností včel při budování a ošetřování plástů. Obsahuje rozkousané zbytky voskových víček po otevírání zimních glycidových zásob a veškeré biologické zbytky z včelstva včetně mrtvých včel. \n\nV zimních měsících, kdy je včelstvo staženo do chomáče, spad měli vytváří na podložce úlu kontury obsazených plástových uliček. Jejich počet dává včelaři přibližnou představu o síle včelstva (viz obrázek).\n\n\"Odběr zimní měli\" je důležitý úkon při ošetřování včelstva v zimě. Veškerá zimní měl smetená na konci ledna se posílá do laboratoře k vyšetření a stanovení míry napadení kleštíkem včelím. \n\n\n"}
{"id": "780373", "url": "https://cs.wikipedia.org/wiki?curid=780373", "title": "Camp Chehalis", "text": "Camp Chehalis\n\nCamp Chehalis (nebo také Fort Chehalis) byla pevnost u ústí řeky Chehalis do Grayovy zátoky nedaleko dnešního města Hoquiam a v americkém státě Washington. Byla postavena roku 1860 vojenskou jednotkou vedenou kapitánem Mauricem Maloneym, třemi dalšími důstojníky a 52 poddůstojníky. Jednotka pevnost opustila v červnu 1861 na žádost tehdejšího guvernéra Washingtonu Henryho M. McGilla. V srpnu téhož roku pevnost obnovila jednotka druhého poručíka C. D. Emoryho z 9. pěšího pluku americké armády. Přítomnost armády měla zdejším osadníkům a původním obyvatelům zajistit pocit bezpečí.\n"}
{"id": "780375", "url": "https://cs.wikipedia.org/wiki?curid=780375", "title": "Soutěž fasád města Paříže", "text": "Soutěž fasád města Paříže\n\nSoutěž fasád města Paříže (francouzsky \"Concours de façades de la ville de Paris\") byla architektonická soutěž, kterou vyhlašovalo město Paříž na počátku 20. století. V soutěži byly každoročně hodnoceny nejhezčí fasády domů, které byly nově postaveny.\n\nSoutěž se konala pravidelně každý rok od 1898 do konce 30. let s přerušením během první světové války. Ocenění obdrželo vždy několik domů dokončených během roku. \n\nSoutěž byla založena po vytyčení ulice Rue Réaumur roku 1897. Město Paříž se inspirovalo podobnou soutěží pořádanou v Bruselu na konci 19. století. Soutěž měla původně podpořit vznik originálních staveb pouze v této ulici, ale nakonec byla rozšířena na celou Paříž.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "780378", "url": "https://cs.wikipedia.org/wiki?curid=780378", "title": "Fort Casey", "text": "Fort Casey\n\nFort Casey je pevnost na Whidbeyho ostrově v americkém státě Washington. Úžina Admiralty, kterou chrání, byla kdysi považována za tak strategicky výhodnou pro obranu pevniny, že ji chránily kromě Fort Casey další dvě pevnosti, a to Fort Flagler na ostrově Marrowstone a Fort Worden v nynějším městě Port Townsend. Tyto tři pevnosti byly postaveny v 90. letech 19. století, byly vybaveny velice silnými zbraněmi, a tak na ústí úžiny vytvářely tzv. ohnivý trojúhelník. Tehdejší strategie byla postavena na teorii, že tři pevnosti chránící tak úzký průliv zmaří jakýkoli pokus o invazi po moři. Nyní se v pevnosti nachází 1,89 km² rozlehlý námořní park. Ve státním parku ochraňujícím pevnost se nachází rovněž maják Admiralty Head Light. Parkem také prochází pět kilometrů z dlouhé národní stezky Pacific Northwest Trail.\n\nPevnost byla navržena jako část masivního modernizačního programu amerických pobřežních pevností, který měla na starosti tzv. Endicottova komise. Stavba začala roku 1897 a o čtyři roky později byly nainstalována a zprovozněna velká sklápěcí děla, která byla viditelná pouze v případě potřeby střelby. Prakticky hned po jejich uvedení do provozu se však staly zastaralými, a to kvůli vynálezu letadla v roce 1903. Následující rozvoj vojenského využití letadel znamenal neschopnost pevnosti bránit se leteckému útoku. Navíc nabraly i bojové lodě na přesnosti své střelby, což umožnilo větší mobilitu při námořních bitvách, v porovnání s 19. stoletím. Většina z děl a minometů byla za druhé světové války přepravena do Evropy, kde je armáda používala jako mobilní těžké dělostřelectvo na vlacích.\n\nV roce 1935 byla pevnost deaktivována, před druhou světovou válkou však proběhly nezbytné úpravy a pevnost byla opět uvedena do provozu.\n\nDvě z 25centimetrových pobřežních dělostřeleckých baterií, které měla pevnost dříve k dispozici, byly v polovině 60. let minulého století navráceny z jejich poslední aktivní služby v pevnosti Fort Wint na dnešním umístění námořní základny Subic Bay na Filipínách. Byly na nich jasně viditelné jizvy způsobené japonským bombardováním Filipín na začátku 2. světové války. Společně s nimi se vrátila dvě 76milimetrová děla, také z pevnosti Fort Wint.\n"}
{"id": "780379", "url": "https://cs.wikipedia.org/wiki?curid=780379", "title": "Gene Daniels", "text": "Gene Daniels\n\nGene Daniels byl americký fotograf.\n\nBěhem 70. let se podílel na projektu DOCUMERICA americké agentury pro ochranu životního prostředí. Fotografoval také pro program Los Angeles Reactive Pollutant Program.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "780381", "url": "https://cs.wikipedia.org/wiki?curid=780381", "title": "Efraim Israel", "text": "Efraim Israel\n\nHap Béla (\"Efraim Israel\", * 23. června 1944 Budapešť) je izraelský bohemista a překladatel z maďarštiny, češtiny, francouzštiny, hebrejštiny a němčiny do tří prvních z těchto jazyků.\n\nStudoval obory latina a francouzština na budapešťské Universitě Loránda Eötvöse, kterou absolvoval r. 1968. V témže roce se začal učit češtině a studoval ji postgraduálně na téže universitě.\nMezi roky 1969 a 1985 působil jako redaktor v budapešťském cizojazyčném nakladatelství Corvina. Roku 1985 emigroval do Izraele, kde pracoval do odchodu do důchodu na tamějším ministerstvu financí.\n\n\n\nDále překlady z děl K. J. Erbena, J. Arbese, L. Fukse, Oty Pavla, Jar. Seiferta, Vl. Holana, Vít. Nezvala, Ladislava Nováka, O. Březiny, Goethe aj.\n\n"}
{"id": "780382", "url": "https://cs.wikipedia.org/wiki?curid=780382", "title": "Australian Open 2003 – smíšená čtyřhra", "text": "Australian Open 2003 – smíšená čtyřhra\n\nObhájcem titulu byl zimbabwsko-slovenský pár Kevin Ullyett a Daniela Hantuchová, který v semifinále nestačil na Paese s Navrátilovou.\n\nSoutěž vyhrála indicko-americká dvojice startující na divokou kartu Leander Paes a Martina Navrátilová, která v boji o titul zdolala australsko-řecký pár Todd Woodbridge a Eleni Daniilidouová po setech 6–4, 7–5. Navrátilová tak získala ve čtyřiceti šesti letech první titul ve smíšené čtyřhře na Australian Open a celkově pak padesátý sedmý z grandslamu.\n\n\n"}
{"id": "780383", "url": "https://cs.wikipedia.org/wiki?curid=780383", "title": "Lavirottův dům", "text": "Lavirottův dům\n\nLavirottův dům též Dům Alexandra Bigota (francouzsky \"Immeuble Lavirotte\", \"Immeuble d'Alexandre Bigot\") je secesní obytný dům v Paříži. Nachází se na adrese \"Avenue Rapp\" č. 29 v 7. obvodu.\n\nŠestipodlažní dům postavil v letech 1899-1901 francouzský architekt Jules Lavirotte (1864-1929) na náklady keramika Alexandra Bigota (1862-1927), který keramickou výzdobu fasády pojal jako reklamu svých výrobků. Na sochařské výzdobě se podíleli Théobald-Joseph Sporrer, Firmin Michelet, Alfred Jean Halou a Jean-Baptiste Larrivé.\n\nBudova byla v roce 1901 oceněna v Soutěži fasád města Paříže.\n\nFasáda a střecha vedoucí na ulici jsou od roku 1964 chráněny jako historická památka. Budova je rovněž zahrnuta mezi \"Dědictví 20. století\" Francouzského ministerstva kultury.\n\n"}
{"id": "780384", "url": "https://cs.wikipedia.org/wiki?curid=780384", "title": "Dopravní podnik města Ústí nad Labem", "text": "Dopravní podnik města Ústí nad Labem\n\nDopravní podnik města Ústí nad Labem, a. s. je dopravce provozující městskou hromadnou dopravu v Ústí nad Labem. Společnost byla založena 1. ledna 1997 jako nástupce zrušeného státního podniku Dopravní podnik města Ústí nad Labem. Zakladatelem a jediným akcionářem je město Ústí nad Labem.\n\nPodnik zajišťuje zejména provoz hromadné dopravy ve městě Ústí nad Labem a jeho blízkém okolí, k čemuž disponuje vozovým parkem autobusovým a trolejbusovým. Od listopadu 2010 je rovněž provozovatelem lanové dráhy a dopravy na lanové dráze na Větruši. V oblasti přepravy osob zajišťuje i smluvní dopravu v ústecké aglomeraci.\n\nK dalším aktivitám Dopravního podniku patří mj. provoz autoškoly, stanice technické kontroly, čerpací stanice s CNG a odtahové služby pro potřeby Statutárního města Ústí nad Labem. \n\nDopravní podnik provozoval k 1. lednu 2016 celkem 18 autobusových a 13 trolejbusových linek.\n\n\n\nDPMÚL do roku 2014 zajišťoval kromě městské dopravy také provoz na příměstských autobusových linkách (č. 1, 4, 6, 12). Linku 1 získal DP v roce 2011, kdy si Ústecký kraj doobjednal dopravu kvůli vysoké poptávce mezi městy Krupka, Chlumec, Chabařovice a Ústí nad Labem. Linka 4 byla Ústeckým krajem objednána v letech 2006–2007 místo dopravy linkové. Linka 6 zajišťovala přepravu cestujících od roku 1994, kdy nahradila linku ČSAD. Linka 12 byla zajišťována od konce 60. let 20. století, kdy byla zrušena tramvajová doprava do okolí Ústí nad Labem. Výše zmíněné linky nebyly v roce 2015 u DPMÚL objednány.\n\nDopravní podnik města Ústí nad Labem dle výroční zprávy z roku 2012 skončil ve ztrátě 22 miliónů korun, předchozí roky byly s vyrovnaným rozpočtem. Po půjčce 204 miliónů korun s úrokem 96 miliónů (dotováno EU) na obnovu nejstarších trolejbusů se finanční situace podniku zkomplikuje.\n\nDeset procent výkonů v současnosti podniku platí Ústecký kraj, zbylých 90 % dotuje Statutární město Ústí nad Labem.\n\n"}
{"id": "780391", "url": "https://cs.wikipedia.org/wiki?curid=780391", "title": "Hotel Céramic", "text": "Hotel Céramic\n\nHotel Céramic (francouzsky \"Céramic Hôtel\") je hotel v Paříži postavený v secesním slohu. Nachází se na adrese \"Avenue de Wagram\" č. 34 v 8. obvodu.\n\nBudovu ze železobetonu dokončil v roce 1904 francouzský architekt Jules Lavirotte (1864-1929). Keramickou výzdobu vytvořil Alexandre Bigot (1862-1927) a autorem soch je Camille Alaphilippe (1874-1934).\n\nBudova byla v roce 1905 oceněna v Soutěži fasád města Paříže.\n\nFasáda a střecha vedoucí na ulici jsou od roku 1964 chráněny jako historická památka.\n\n"}
{"id": "780392", "url": "https://cs.wikipedia.org/wiki?curid=780392", "title": "Ostravský mrakodrap", "text": "Ostravský mrakodrap\n\nOstravský mrakodrap, místně známý jen jako Věžák, je výšková budova na Ostrčilově ulici 2691/4 v Ostravě. Jedná se o experimentální bytový dům s 22 podlažími a s celkovou výškou 68 metrů.\n\nJeho stavba probíhala v letech 1965–1968. Zpočátku sloužil svému původnímu účelu, avšak brzy začalo do bytů zatékat, proto v letech 1976–1978 proběhla rekonstrukce, po níž se začala budova užívat jako kancelářský objekt. Jde o nejvyšší ostravský dům a třetí nejvyšší ostravskou stavbu (po Nové radnici a věži Bolt Tower).\nOd roku 2013 je celý mrakodrap opuštěný a nepřístupný kvůli nevyhovujícím protipožárním opatřením a dalším technickým problémům.\n\nKvůli svým technickým problémům (např. znatelné výkyvy ve větru, nemožnost hasebního zásahu ve vyšších patrech apod.) je budova občas označována jako Věžák hrůzy. Tento stav chce změnit vedení městského obvodu Moravská Ostrava a Přívoz. Dle jejich plánu se odstraní horních dvanáct podlaží a ve zbývajících deseti se vybudují byty pro seniory a mladé lidi. Jinou variantou je demolice budovy.\n\n\n"}
{"id": "780399", "url": "https://cs.wikipedia.org/wiki?curid=780399", "title": "Vyčius", "text": "Vyčius\n\nVyčius je řeka 2. řádu ve střední Litvě, pravý přítok řeky Jiesia, teče v okrese Kaunas. Pramení v městečku Piliuona. Zpočátku teče klikatě ve směru celkově severozápadním. Po soutoku s říčkou Miltupis se stáčí do směru celkově západního, který si udrží až do soutoku s řekou Jiesia. Celý tok probíhá asi 10 km jižně od města Kaunas ve stejnojmenném okrese. Horní tok je v lese Dumbravos miškas. Zbylá většina toku je ve volné krajině, mezi poli a loukami. 2 km před ústím je hráz rybníka Vyčiaus tvenkinys. \n\n\n"}
{"id": "780400", "url": "https://cs.wikipedia.org/wiki?curid=780400", "title": "Seznam členů Revolučního národního shromáždění", "text": "Seznam členů Revolučního národního shromáždění\n\nToto je seznam členů Revolučního národního shromáždění, které fungovalo jako nejvyšší zákonodárný sbor Československa od roku 1918 do voleb v roce 1920.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n\n"}
{"id": "780401", "url": "https://cs.wikipedia.org/wiki?curid=780401", "title": "Dům Les Chardons", "text": "Dům Les Chardons\n\nDům Les Chardons (francouzsky \"Immeuble Les Chardons\") je secesní obytný dům v Paříži. Nachází se v 16. obvodu na rohu ulic \"Rue Claude-Chahu\" č. 9 a \"Rue Eugène-Manuel\" č. 2.\n\nBudovu ze železobetonu dokončil v roce 1903 francouzský architekt Charles Klein. Keramickou výzdobu fasády v zelené a žluté barvě vytvořil Émile Müller a železné prvky firma Dondelinger.\n\nBudova byla v roce 1903 oceněna v Soutěži fasád města Paříže.\n\nFasáda se střechou vedoucí na ulici, vstupní vestibul a schodiště se zábradlím z tepaného železa jsou od roku 1986 chráněny jako historická památka.\n\n"}
{"id": "780402", "url": "https://cs.wikipedia.org/wiki?curid=780402", "title": "Šilupis", "text": "Šilupis\n\nNázev Šilupis může znamenat:\n\n\n"}
{"id": "780404", "url": "https://cs.wikipedia.org/wiki?curid=780404", "title": "Tieto Towers", "text": "Tieto Towers\n\nTieto Towers (původní název měl být IQ Ostrava Office Park) je označení pro dvojici výškových kancelářských budov poblíž ostravského náměstí Republiky. Místní obyvatelé jim přezdívají ostravská dvojčata či ostravské mrakodrapy.\n\nProjekt se původně jmenoval IQ Ostrava Office Park a měl být hotov již v roce 2009. Vyšší z budov měla mít 24 pater a výšku 90 metrů. Developerská firma CTP však v roce 2008 stavbu odložila kvůli hospodářské krizi. V roce 2011 CTP získala jako nájemce firmu Tieto a mohla tak stavbu zahájit. Tieto upřednostnila projekt CTP před budovou na Českobratrské ulici od společnosti Skanska a objektem Nová Karolina Park od PasserInvest Group.\n\nSkelety obou propojených budov jsou postaveny a úplně dokončeny by věže měly být v září 2012. Celková plocha k pronájmu bude 22 tisíc m² kancelářských prostor, přičemž Tieto zabere zhruba tři čtvrtiny. Vyšší z budov je vysoká 53 metrů a má třináct nadzemních podlaží, nižší budova je vysoká 42 metrů a má deset nadzemních podlaží. Ve dvou podzemních podlažích se nacházejí garáže. Tieto plánuje, že do nových budov sestěhuje až na pár výjimek všechny své zaměstnance, kteří tak opustí ostatní ostravské objekty (např. Varenská Office Center). Celkové investice CTP do budov by se měly pohybovat okolo 1,2 miliardy korun.\n\nLidé z blízkého Polyfunkčního domu mají na stavbu rozdílné názory. Někteří míní, že se zlepší úroveň okolí, jiní však soudí, že kancelářských prostor je v Ostravě dost a že lepší by byl park.\n\nSpolečnost Tieto budovu slavnostně otevřela 20. října 2012.\n"}
{"id": "780405", "url": "https://cs.wikipedia.org/wiki?curid=780405", "title": "Okres Mrągowo", "text": "Okres Mrągowo\n\nOkres Mrągowo (polsky \"Powiat mrągowski\") je okres v polském Varmijsko-mazurském vojvodství. Rozlohu má 1065,23 km² a v roce 2006 zde žilo 50 046 obyvatel. Sídlem správy okresu je město Mrągowo.\n\nMěstská:\n\nMěstsko-vesnická:\n\nVesnické:\n\n"}
{"id": "780406", "url": "https://cs.wikipedia.org/wiki?curid=780406", "title": "Motorola Defy", "text": "Motorola Defy\n\nMotorola Defy je chytrý telefon založený na platformě Android od společnosti Motorola. Motorola Defy zaplňuje nepočetný segment telefonů odolných proti prachu, vodě, pádům a škrábancům díky odolné konstrukci, krytům konektorů a sklu Gorilla glass chránícímu displej. Stupeň krytí telefonu je IP67. Původní konstrukce telefonu s typovým označením MB525, byla koncem roku 2011 vylepšena a uvedena na trh jako Defy+ (MB526).\n\nMotorola Defy je dotykový telefon klasické konstrukce se čtyřmi senzorovými tlačítky na přední straně. Telefon má rozměry 107 x 59 x 13 mm (výška – šířka – tloušťka) a hmotnost 118g. Je vybaven TFT LCD displejem s kapacitní dotykovou vrstvou o úhlopříčce 3,7\" a rozlišení 480 x 854bodů (WVGA) při jemnosti 265DPI.\n\nKonektivita telefonu zahrnuje čtyři GSM pásma: 850, 900, 1800 a 1900MHz, tři pásma WCDMA: 850, 1700 a 2100MHz, WiFi (IEEE 802.11b-1999, IEEE 802.11g-2003, IEEE 802.11n-2009) a Bluetooth A2DP. Obsah paměťové karty lze zpřístupnit přes microUSB konektor jako USB mass storage\n\nTelefon je poháněn procesorem Texas Instruments OMAP 3610 s taktem 800MHz a grafickým akcelerátorem PowerVR SGX 530. K dispozici je 512 MB RAM a 2GB vnitřní pamětí (1,2GB k dispozici). Energii dodává Li-Ion baterie BF5X s napětím 3,7V a kapacitou 1540mAh\nZařízení dále disponuje slotem na paměťovou kartu formátu MicroSDHC s kapacitou až 32GB, 5MPx fotoaparátem s automatickým ostřením a přisvětlovací LED diodou a GPS modulem.\n\nTelefon oficiálně pohání operační systém Android 2.1 (Eclair) aktualizovatelný na verzi 2.2 (Froyo) s rozhraním MotoBlur. Oficiální OS je pouze v anglickém jazyce.\n\nModernizovaná verze Defy Plus (MB526) je vybavena od výrobce systémem Android 2.3.5 (Gingerbread) s rozhraním MotoBlur s výchozí anglickou lokalizací (US, UK, ES, Fr a It).\n\nK dispozici jsou také alternativní verze operačního systému, například MIUI, CyanogenMod 7.1 (Android 2.3 – Gingerbread) a CyanogenMod 9 (Android 4 – ICS)\n\nMotorola Defy dostala nástupce v podobě Defy+ (MB526), Defy Mini (XT320) a Defy MB 535 (pro Asijský trh)\n\nDefy na oficiálním webu Motoroly\nSpecifikace telefonu na GSMArena.com\nStránka telefonu na Wiki XDA-Developers.com\n"}
{"id": "780407", "url": "https://cs.wikipedia.org/wiki?curid=780407", "title": "Autopilot Off", "text": "Autopilot Off\n\nAutopilot Off je americká punk rocková hudební skupina, která vznikla v Orange County ve státě New York v roce 1996. Ve čtyřčlenné sestavě jsou Chris Hughes (kytara), Chris Johnson (zpěv, kytara), Phil Robinson (bicí) a Rob Kucharek (basová kytara). Dříve byla známá pod názvem Cooter. Kapela dodnes vydala dvě studiová alba a čtyři EP alba. Mezi lety 2005 až 2010 byla kapela nečinná.\n\nDnešní kapela Autopilot Off byla založena v roce 1996 v Orange County ve státě New York pod názvem Cooter. V 90. letech si postupně získávala popularitu vystupováním na koncertech slavnějších kapel jako jsou MxPx, Goldfinger, Sum 41, Yellowcard nebo H2O. V roce 1999 vydali svoje první studiové album s názvem \"Looking Up\" pod vydavatelstvím Fastmusic. V roce 2000 se dostali do sporu s kapelou The Cooters z Mississippi, protože ta vlastní ochrannou známku na tento název. Spor došel až k soudu, který dal za pravdu kapele z Mississippi a nařídil Newyorské skupině změnu jména. Kapela si zvolila nové jméno Autopilot Off. Vydavatelství Fastmusic se s Mississippskou kapelou soudilo dál až k federálnímu soudu, kde ovšem prohrálo.\n\nAutopilot Off po prohraném procesu podepsali smlouvu s vydavatelstvím Island Records. S ním znovu vydali své první studiové album pod svým novým jménem. Také vydali eponymní EP album v roce 2002.\n\nV roce 2004 vydala skupina svoje druhé studiové album s názvem \"Make a Sound\". To se umístilo na 119. příčce žebříčku Billboard 200. Z alba pochází singl „What I Want“, na kterém spolupracoval Tim Armstrong ze skupiny Rancid. Další skladba s názvem „Clockwork“ s objevila v soundtracku k videohrám NHL 2004 a SSX3.\n\n26. srpna 2005 kapela na svých stránkách oznámila pozastavení činnosti na neurčitou dobu.\n\nV květnu roku 2011 se na facebooku objevila stránka kapely, na které skupina zveřejnila svoji fotku se slovy „TwoTousandEleven (2011)“. Vznikly tak spekulace, že se kapela vrací. Ty byly potvrzeny v červnu roku 2011, když skupina oznámila práci na novém hudebním materiálu.\n\n\n"}
{"id": "780408", "url": "https://cs.wikipedia.org/wiki?curid=780408", "title": "Restaurant Julien", "text": "Restaurant Julien\n\nRestaurant Julien je secesní restaurace v Paříži. Nachází se v 10. obvodu na adrese \"Rue du Faubourg-Saint-Denis\" č. 16.\n\nV roce 1787 se zde nacházel hostinec \"Cheval Blanc\" (U Bílého koně), který se později stal jednou z prvních koncertních kaváren. V letech 1902-1905 budovu a restauraci přestavěl její majitel, francouzský architekt Édouard Fournier v secesním slohu. Malované skleněné panely v jídelním sále vytvořil Louis Trézel.\n\nFasáda se střechou vedoucí na ulici a interiér jsou od roku 1997 chráněny jako historická památka.\n\n"}
{"id": "780409", "url": "https://cs.wikipedia.org/wiki?curid=780409", "title": "Varenská Office Center", "text": "Varenská Office Center\n\nVarenská Office Center (dříve Dům vodohospodářů) je kancelářská výšková budova na Varenské ulici v Ostravě. V patnácti nadzemních a dvou podzemních podlažích se nachází celkem 8 000 m² kancelářských ploch a 500 m² skladů a garáží, výška je 50 m. Budovu v roce 2007 zrekonstruovala společnost ECM Real Estate Investments.\n\nBudova se objevila v 1. díle Československého seriálu Velké sedlo (1985).\n\n"}
{"id": "780413", "url": "https://cs.wikipedia.org/wiki?curid=780413", "title": "Australian Open 2003 – mužská čtyřhra", "text": "Australian Open 2003 – mužská čtyřhra\n\nSložení finálových dvojic bylo shodné jako v předchozí sezóně 2002. Obhájci titulu a první nasazení Mark Knowles s Danielem Nestorem prohráli ve finále s francouzskými turnajovými osmičkami Michaëlem Llodrou a Fabricem Santorem po setech 6–4, 3–6, 6–3.\n\n\n"}
{"id": "780416", "url": "https://cs.wikipedia.org/wiki?curid=780416", "title": "Kanton Aigrefeuille-d'Aunis", "text": "Kanton Aigrefeuille-d'Aunis\n\nKanton Aigrefeuille-d'Aunis (fr. \"Canton d'Aigrefeuille-d'Aunis\") je francouzský kanton v departementu Charente-Maritime v regionu Poitou-Charentes.\n\n"}
{"id": "780417", "url": "https://cs.wikipedia.org/wiki?curid=780417", "title": "Kanton Saint-Hilaire-de-Villefranche", "text": "Kanton Saint-Hilaire-de-Villefranche\n\nKanton Saint-Hilaire-de-Villefranche (fr. \"Canton de Saint-Hilaire-de-Villefranche\") je francouzský kanton v departementu Charente-Maritime v regionu Poitou-Charentes. Skládá se z 10 obcí.\n\n"}
{"id": "780418", "url": "https://cs.wikipedia.org/wiki?curid=780418", "title": "Richard Matvichuk", "text": "Richard Matvichuk\n\nRichard Matvichuk (* 5. února 1973 v Edmontonu, Alberta) je bývalý kanadský hokejový obránce a trenér.\n\nSvou juniorskou kariéru zahájil v západní juniorské lize WHL, za klub Saskatoon Blades, ve kterém odehrál tři sezóny v letech 1989/92.\nBěhem tohoto období byl v roce 1991 draftován týmem Minnesota North Stars v prvním kole z 8. místa. V první sezóně jako nováček v nejprestižnější hokejové lize NHL odehrál 53 zápasů, v nichž vstřelil dva góly a na další tři přihrál. Po sezóně se klub přestěhoval do Dallasu a nesl tak jméno Dallas Stars, Matvichuk a zbytek týmu odešel do Dallasu Stars. Stejně jak v Minnesota North Stars odehrál pár zápasů v záložním celku Kalamazoo North Stars hrající v lize International Hockey League. Od sezóny 1995/96 hrál pravidelně za klub Dallas Stars.\n\nS Dallasem Stars vybojoval v sezóně 1998/99 nejcennější hokejovou trofej NHL Stanley Cup. Po téměř dvanácti let strávených v klubech Minnesota North Stars a Dallas Stars, podepsal 12. července 2004 čtyřletou smlouvu s klubem New Jersey Devils jako volný hráč, během čtyřleté smlouvy si vydělal 7,2 mil. dolarů. Během následné sezóny 2004/05 neodehrál žádný zápas kvůli výluce v NHL. Během výluky podepsal smlouvu se slovenským klubem HC Slovan Bratislava, ale za klub nikdy nenastoupil. Za New Jersey Devils odehrál pouze dvě sezóny v letech 2005-07. Kvůli zranění páteře vynechal většinu sezóny 2006/07, v ročníku stihl odehrát jeden zápas v základní části a devět zápasů v playoff. Poslední sezónu v závěru své kariéry odehrál na farmě New Jersey Devils v Lowell Devils, poté ve věku 35 let ukončil kariéru.\n\nBěhem jedenácti let strávených v týmu Dallas Stars hrál nejčastěji po boku s druhým obráncem Derianem Hatcherem, se kterým vytvořili obrannou dvojici, proti které bylo velmi těžké hrát. V roce 2010 byl Derian Hatcher uveden do hokejové síně slávy.\n\n\n\n"}
{"id": "780419", "url": "https://cs.wikipedia.org/wiki?curid=780419", "title": "Kanton Saint-Genis-de-Saintonge", "text": "Kanton Saint-Genis-de-Saintonge\n\nKanton Saint-Genis-de-Saintonge (fr. \"Canton de Saint-Genis-de-Saintonge\") je francouzský kanton v departementu Charente-Maritime v regionu Poitou-Charentes. Skládá se ze 16 obcí.\n\n"}
{"id": "780421", "url": "https://cs.wikipedia.org/wiki?curid=780421", "title": "Kanton La Rochelle-1", "text": "Kanton La Rochelle-1\n\nKanton La Rochelle-1 (fr. \"Canton de La Rochelle-1\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780422", "url": "https://cs.wikipedia.org/wiki?curid=780422", "title": "Kanton La Rochelle-2", "text": "Kanton La Rochelle-2\n\nKanton La Rochelle-2 (fr. \"Canton de La Rochelle-2\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780424", "url": "https://cs.wikipedia.org/wiki?curid=780424", "title": "Kanton La Rochelle-3", "text": "Kanton La Rochelle-3\n\nKanton La Rochelle-3 (fr. \"Canton de La Rochelle-3\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780425", "url": "https://cs.wikipedia.org/wiki?curid=780425", "title": "Kanton La Rochelle-4", "text": "Kanton La Rochelle-4\n\nKanton La Rochelle-4 (fr. \"Canton de La Rochelle-4\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780426", "url": "https://cs.wikipedia.org/wiki?curid=780426", "title": "Kanton La Rochelle-5", "text": "Kanton La Rochelle-5\n\nKanton La Rochelle-5 (fr. \"Canton de La Rochelle-5\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle a čtyři další obce.\n\n"}
{"id": "780427", "url": "https://cs.wikipedia.org/wiki?curid=780427", "title": "Kanton La Rochelle-6", "text": "Kanton La Rochelle-6\n\nKanton La Rochelle-6 (fr. \"Canton de La Rochelle-6\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780428", "url": "https://cs.wikipedia.org/wiki?curid=780428", "title": "Kanton La Rochelle-7", "text": "Kanton La Rochelle-7\n\nKanton La Rochelle-7 (fr. \"Canton de La Rochelle-7\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle.\n"}
{"id": "780429", "url": "https://cs.wikipedia.org/wiki?curid=780429", "title": "Kanton La Rochelle-8", "text": "Kanton La Rochelle-8\n\nKanton La Rochelle-8 (fr. \"Canton de La Rochelle-8\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle a dvě další obce.\n\n"}
{"id": "780432", "url": "https://cs.wikipedia.org/wiki?curid=780432", "title": "Žoržeta Čolakova", "text": "Žoržeta Čolakova\n\nDoc. Dr. Žoržeta Čolakova ( , * 1959) je bulharská bohemistka.\n\nOd r. 1984 učí dějiny české literatury a dějiny slovanských literatur na Plovdivské univerzitě. V r. 1993 оbhájila disertační práci na Karlově univerzitě, která byla knižně vydána (\"Český surrealismus 30. let. Struktura básnického obrazu\", Praha : Karolinum, 1999). Výsledkem jejích dlouholetých badatelských zájmů o české avantgardě je její habilitační práce (, Plovdiv : Makros 2000, 1993). Je autorkou více než 60 článků, které byly publikovány v odborných sbornících a časopisech v Česku, Francii, Rumunsku, Slovensku, Polsku, Rakousku, Bulharsku.\n\nPřednášela na různých evropských univerzitách: na Karlově univerzitě, Masarykově univerzitě, Univerzitě v Aix-en-Provence, Sorbonně (Paris-4), Univerzitě v Toruni.\n\nTrvale se zabývá překladem poezie především české, ale také francouzské. Knižně byly vydány v jejím překladu Máchův \"Máj\" (1993, 2000) a \"Testamenty\" Vladimíra Křivánka (1997). Časopisecky vyšly její překlady básní Nezvalových, Seifertových, Bieblových, Březinových, Sovových aj.\n\nV r. 2004 založila časopis \"Slovanské dialogy\", který je orgánem Filologické fakulty Plovdivské univerzity. Od této doby až po dnes je jeho šéfredaktorkou.\n\nZastávala různých administrativních funkcí na Plovdivské univerzitě: vedoucí katedry slavistiky (2003–2008 a od r. 2011), proděkanka pro vědu a výzkum (2007–2010). Od r. 2011 je prorektorkou Plovdivské univerzity.\n"}
{"id": "780434", "url": "https://cs.wikipedia.org/wiki?curid=780434", "title": "Seznam svazů alpínské a subalpínské vegetace v Česku", "text": "Seznam svazů alpínské a subalpínské vegetace v Česku\n\nSeznam svazů alpínské a subalpínské vegetace v Česku je zpracován (včetně pojetí syntaxonů) dle publikace Chytrý a kol. (2007) a představuje přehled svazů (typů rostlinných společenstev) řazených do alpínské a subalpínské vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR. Také rovnítko mezi českým názvem a vědeckým je víceméně přesné pouze na úrovni Česka nebo většinou ještě i střední Evropy. Nemusí to být přesné z celosvětového pohledu, např. v Severní Americe, Jižní Americe nebo východní Asii existují acidofilní alpínské trávníky odlišného druhového složení.\n\nZde jsou uvedeny pouze ty jednotky z této třídy, které se týkají subalpínského a alpínského stupně. Ostatní jednotky viz seznam travinné a keříčkové vegetace v Česku.\n\nZde jsou uvedeny pouze ty jednotky z této třídy, které se týkají subalpínského a alpínského stupně. Ostatní jednotky viz seznam skalní a suťové vegetace v Česku.\n\nZde jsou uvedeny pouze ty jednotky z této třídy, které se týkají subalpínského a alpínského stupně. Ostatní jednotky viz seznam prameništní a rašeliništní vegetace v Česku.\n\nZde jsou uvedeny pouze ty jednotky z této třídy, které se často vyskytují i v subalpínském a alpínském stupni. Ostatní jednotky viz seznam prameništní a rašeliništní vegetace v Česku.\n\nZde jsou uvedeny pouze ty jednotky z této třídy, které se často vyskytují i v subalpínském a alpínském stupni. Ostatní jednotky viz seznam prameništní a rašeliništní vegetace v Česku.\n\n"}
{"id": "780436", "url": "https://cs.wikipedia.org/wiki?curid=780436", "title": "Zápas na Letních olympijských hrách 1968 – muži, volný styl do 57 kg", "text": "Zápas na Letních olympijských hrách 1968 – muži, volný styl do 57 kg\n\nZápas ve volném stylu v bantamové váze na Letních olympijských hrách 1968 v Mexiku probíhal od 17. do 20. října. O medaile se utkalo 21 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\n"}
{"id": "780437", "url": "https://cs.wikipedia.org/wiki?curid=780437", "title": "Secese v Paříži", "text": "Secese v Paříži\n\nSecese v Paříži má významné zastoupení v architektuře tohoto města. K nejznámějším projevům stylu patří vstupy do pařížského metra od architekta Hectora Guimarda.\n\nPaříž není secesní architekturou tak proslavená jako např. města Nancy a jeho významná secesní škola nebo Brusel se svými secesními paláci Victora Horty, nicméně je přesto bohatá na secesní architekturu. Francouzský termín pro secesi \"art nouveau\" (nové umění) byl ostatně odvozen od obchodu obchodníka s uměním Samuela Binga (1838-1905) otevřeného v Paříži v roce 1895 v ulici Rue Chauchat č. 19.\n\nSecese je přítomna ve městě v rozmanitých podobách. Tento styl se projevil a dochoval v interiérech slavných restaurací (např. \"Maxim's\", \"Julien\" nebo \"La Fermette de Marbeuf\"), na některých hrobech na hřbitově Père Lachaise, u výstupů z metra, výkladních skříní obchodních domů i na dobových inzertních plakátech. Nelze opomenout ani architektonické prvky na fasádách bytových domů, vil a dalších staveb, které se nacházejí ve většině pařížských obvodů. Z let 1896-1900 pochází Pont Alexandre III.\n\nTvůrci secesní architektury v Paříži byli mnozí všeobecně uznávaní umělci. Nejznámějším a nejplodnějším architektem byl Hector Guimard, tvůrce slavných vstupů do metra, které se staly jedním ze symbolů Paříže, nebo Jules Lavirotte, mj. autor hotelu Céramic. Zatímco Guimard byl velmi aktivní v 16. obvodu, Lavirottovy stavby se nacházejí převážně v 7. a 8. obvodu. Mnoho domů obdrželo ocenění v Soutěži fasád města Paříže.\n\nV grafickém umění se proslavil český malíř Alfons Mucha, který žil v Paříži v letech 1887-1906 a maloval téměř výhradně ženy na plakátech nebo reklamách, obvykle pro určitou značku nebo představení pařížských kabaretů.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "780439", "url": "https://cs.wikipedia.org/wiki?curid=780439", "title": "Kanton La Rochelle-9", "text": "Kanton La Rochelle-9\n\nKanton La Rochelle-9 (fr. \"Canton de La Rochelle-9\") je francouzský kanton v departementu Charente-Maritime v regionu Poitou-Charentes. Kanton tvoří část města La Rochelle a tři další obce.\n\n"}
{"id": "780440", "url": "https://cs.wikipedia.org/wiki?curid=780440", "title": "Kanton Royan-Est", "text": "Kanton Royan-Est\n\nKanton Royan-Est (fr. \"Canton de Royan-Est\") je francouzský kanton v departementu Charente-Maritime v regionu Poitou-Charentes. Jeho střediskem je město Royan, jehož část tvoří.\n\n"}
{"id": "780441", "url": "https://cs.wikipedia.org/wiki?curid=780441", "title": "Millennium Tower", "text": "Millennium Tower\n\nMillennium Tower je název několika různých mrakodrapů:\n"}
{"id": "780442", "url": "https://cs.wikipedia.org/wiki?curid=780442", "title": "Liekė", "text": "Liekė\n\nLiekė je říčka 1. řádu ve střední Litvě v okresech Šakiai a Kaunas, levý přítok Němenu. Většina toku je v okrese Šakiai, jen malá část dolního toku tvoří hranici mezi těmito okresy a ještě menší část je na území okresu Kaunas. Pramení v lese Gerdžių miškas, jihozápadně od vsi Jančiai. Klikatí se v celkovém směru východoseverovýchodním. U vsi Zizai protéká rybníkem Zizų tvenkinys. Před soutokem s potokem Liekaitis protéká dvěma malými rybníčky. Do řeky Němen se vlévá 182,4 km od jeho ústí do Kuršského zálivu Baltského moře. V blízkosti soutoku s Němenem jsou dvě hradiště: Šėtijų piliakalnis a Jadagonių piliakalnis. Průměrný spád je 2,67 cm/km. Šířka koryta je 3 - 6 m. Úsek erozního údolí dolního toku od Zizů až do ústí spadá do geomorfologické přírodní rezervace \"Liekės geomorfologinis draustinis\".\n\n"}
{"id": "780443", "url": "https://cs.wikipedia.org/wiki?curid=780443", "title": "Zápas na Letních olympijských hrách 1968 – muži, volný styl do 63 kg", "text": "Zápas na Letních olympijských hrách 1968 – muži, volný styl do 63 kg\n\nZápas ve volném stylu v pérové váze na Letních olympijských hrách 1968 v Mexiku probíhal od 17. do 20. října. O medaile se utkalo 23 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "780447", "url": "https://cs.wikipedia.org/wiki?curid=780447", "title": "František Polák (režisér)", "text": "František Polák (režisér)\n\nFrantišek Polák (* 18. dubna 1943) je český televizní scenárista, dramaturg a režisér, působící prakticky výhradně v České televizi.\n\nJe absolventem Státní konzervatoře v Praze, obor instrumentální oddělení a skladba. Jeho původní povolání je hudebník – trumpetista, je také autorem hudby k několika písním – \"Setkání\" (zpěv Hana Zagorová & Drupi), \"Když jdou na mužskýho léta\" (titulní píseň seriálu \"Doktor z vejminku\", zpěv Waldemar Matuška), a také televizním pořadům - patrně nejznámější je muzikál \"Revue za šest korun\" (1985) .\n\nV roce 1976 se stal hudebním dramaturgem v tehdejší Československé televizi a podílel se např. na pořadech \"Televizní klub mladých\" nebo \"Televarieté\". Jeho první vlastní velký pořad byl \"Ring volný\" (1979), jehož principem bylo před publikum přivést dvojici složenou z herce/herečky a zpěváka/zpěvačky. Tehdy se poprvé na obrazovkách objevily dvě komediální dvojice: Oldřich Kaiser & Jiří Korn, Karel Černoch & Jiří Wimmer. Možná právě pro ně vymyslel Polák (později velmi slavný) pořad \"Možná přijde i kouzelník\" (1982 – 1991). Drobnou zajímavostí je to, že ve 12. dílu tohoto pořadu (1988) se F. Polák objevil osobně – ale ne sám za sebe, byl namaskován jako Louis Armstrong. V následujícím 13. dílu (1989) bylo předvedeno, jak toto maskování probíhalo.\n\nKdyž se v tomto pořadu po roce 1989 začali objevovat i amatérští \"baviči\", rozhodl se Polák s ostatními tvůrci \"v nejlepším přestat\" a namísto zrušeného pořadu inicioval vznik nové estrády pod názvem \"Šance\" (1992 – 2000). Princip byl v tom, že na pódium přicházeli profesionálové i amatéři ve snaze zaujmout diváky a televizní diváci pak skutečně hlasovali o tom, co se jim líbilo nejvíce. V \"Šanci\" se také poprvé objevil vynikající pěvecký imitátor Vladimír Hron (na kterého Poláka upozorníl zpěvák Stanislav Procházka ml.), jenž si pak vysloužil vlastní revuální pořad \"Jsou hvězdy, které nehasnou\" (2001 – 2004) a navazující \"Abeceda hvězd\" (2004 – 2006) – tím se F. Polák také částečně vrátil do minulosti, neboť to byl právě on, kdo napsal scénář pilotního dílu televizní estrády \"Abeceda\" (1985 – 1991). Dalším objevem pořadu \"Šance\" byl i imitátor Petr Jablonský, který se objevil i v Polákově estrádě \"Silvestr 1999 aneb Paráda z Kavčích hor\".\n\nF. Polák je autorsky nebo režisérsky podepsán pod více než 200 televizními pořady.\n\nJeho manželkou je televizní režisérka Milena Poláková, která se podílela na mnoha pořadech, které F. Polák napsal nebo režíroval.\n\n"}
{"id": "780450", "url": "https://cs.wikipedia.org/wiki?curid=780450", "title": "Kostel svatého Václava (Opava)", "text": "Kostel svatého Václava (Opava)\n\nKostel svatého Václava je bývalý dominikánský kostel v Opavě. Vznikl na místě starší sakrální stavby v souvislosti se založením dominikánského kláštera v Opavě opavským knížetem Mikulášem I. Jeho výstavba probíhala ve dvou etapách více než 40 let a dokončený kostel vysvětil v roce 1336 olomoucký biskup Jan VII. Volek. Zasvěcení kostela svatému Václavu bylo zvoleno na přání zakladatele pro zdůraznění příslušnosti opavských knížat k rodu Přemyslovců. V současnosti je v majetku města Opavy a je využíván k pořádání společenských, kulturních a osvětových akcí jako jsou koncerty, výstavy, umělecké performance, společenská setkání, shromáždění a svatební obřady. Společně s dominikánským klášterem je chráněn jako kulturní památka České republiky pod rejstříkovým číslem 34629/8-1307.\n\nVznik kostela je spojen se založením dominikánského kláštera v Opavě, který založil 1. září 1291 opavský kníže Mikuláš I. Opavský v severní části města nedaleko městských hradeb. Podle archeologického průzkumu kostel vznikl na místě postiženém kolem poloviny 13. století požárem. Kostelu pravděpodobně předcházela nevelká sakrální stavba jejíž část byla zahrnuta do novostavby kostelní kaple sv. Dominika. Výstavba kostela probíhala pravděpodobně ve dvou etapách. V první etapě (asi 1291–1305) byl vystavěn chór, sakristie a kaple svatého Dominika. Druhá etapa výstavby pak probíhala po roce 1318, kdy na aktivity svého otce navázal nový opavský kníže Mikuláš II. Dokončený kostel vysvětil 1. listopadu 1336 olomoucký biskup Jan VII. Volek. Zasvěcení kostela svatému Václavu bylo zvoleno na přání zakladatele pro zdůraznění příslušnosti opavských knížat k rodu Přemyslovců. Kostel byl postaven jako orientovaná trojlodní bazilika z lomového kamene. Kostelu chyběla věž, tak jak to bývalo u staveb žebravých řádů obvyklé. Po dokončení se stal druhým největším kostelem středověké Opavy hned po farním kostele Panny Marie. Těsně před dokončením kostela byla kostelní kaple svatého Dominika vyzdobena freskami, jejichž autorem byl blíže neznámý malíř Mikuláš.\n\nVelký požár Opavy v roce 1461 poškodil především krovy kostela. Obvodové zdivo a klenby kostela stejně jako sakristie nebyly výrazněji poškozeny. Po požáru získal kostel nový pozdněgotický krov krytý břidlicí. V roce 1490 však kostel znovu vyhořel. Při opravě probíhající v letech 1491–1503 byla vybudována v kostele nová klenba a vznikl zde hrobky významných šlechtických rodů (Šípů z Bránice) nebo osobností (Jan Trnka z Ratibořan s manželkou). Také v dosud nezastavěném prostoru mezi severovýchodním rohem kostela a klášterem byla postavena kaple sv. Kříže (později nazývaná Moravská kaple).\n\nV roce 1585 a znovu v roce 1594 byl klášter s kostelem vydrancován rozvášněným davem opavských protestantů. Na konci 16. století nechal tehdejší převor kláštera Felix z Vilna vymalovat kostel, opravit část krovů a střech a nechal také zhotovit nový ze dřeva vyřezaný hlavní oltář. Před rokem 1599 vznikla v kostele nová kaple s rodovou hrobkou Mošovských z Moravičína. Kaple vznikla vydělením z původní gotické kaple svatého Dominika. Její prostor byl překlenut renesanční valenou klenbou, omítnut a vydlážděn. Na počátku 17. století věnoval opavský měšťan Matěj Žurek finanční obnos a stavební materiál ke stavbě věže kostela svatého Václava, jejíž stavba byla pravděpodobně realizována ten samý rok, kdy kostel dar přijal. Dokládá to zpráva, ve které se píše o přepadení kostela luterány v roce 1609 a také o tom, že luteráni „odřezali provazy od zvonů kostela svatého Václava“. Tyto zvony musely být umístěny právě na této nově postavené věži. Podle veduty Opavy z doby kolem roku 1700 se jednalo o hranolovou dvoupatrovou věž s renesančním cimbuřím, která stála asi 10 metrů od severozápadního nároží kostela. Když v roce 1621 obsadila Opavu vojska Jana Jiřího Krnovského, byl kostel svatého Václava přeměněn na konírnu.\n\nPři velkém požáru města v roce 1689 zůstal kostel (podobně jako kostel sv. Jiří) ušetřen. Na tzv. \"Požárním obraze Opavy\" z konce 17. století je znázorněn kostel sv. Václava s přilehlým dominikánským klášterem ještě ve své gotické podobě, minimálně dotčený následnou renesancí a barokem. Kostel je zde znázorněn s úzkými vysokými okny a mohutnými opěráky, a také s vysokou sedlovou střechou s cibulovitě zakončeným sanktusníkem. Před západním průčelím kostela se nachází kamennou zdí ohraničený hřbitov, v jehož jihozápadní části vidíme loretánskou kapli se stanovou střechou. Severozápadně od kostela je umístěna vysoká hranolová věž zvonice s vysokým oknem. Na počest vítězství císařské armády nad Turky v bitvě u Slankamenu se v kostele konaly slavnostní bohoslužby. Na počátku roku 1692 se opavský rychtář a příznivec kláštera Jindřich Baltazar Kurtz zavázal zbudovat na dominikánském hřbitově u kostela loretánskou kapli ke cti Panny Marie. V kapli měla vzniknout rodinná kurtzovská krypta.\n\nŠpatný stavební stav kostela vedl převora Petra Dirpauera, že přizval k jeho prohlídce opavské stavitele a zednické místry. Pravděpodobně na základě jejich doporučení byly v rpce 1712 zahájeny opravy kostela.\nStřecha byla pokryta novou šindelovou krytinou opavským tesařem Jiřím Glomnerem. Šindelová krytina byla položena s o polovinu větší hustotou než doposud. Dřívější řidší kladení šindele totiž asi vedlo k zuatékání vody do kostela a poškození klenby. Stavební práce, které spočívaly především v opravě gotické klenby v celém kostele a nahrazení úzkých gotických oken v presbytáři širšími barokními realizoval opavský zednický mistr Šimon Cedulka. Následně byl interiér kostela novými oltáři. V severní boční lodi byl roku 1714 postaven oltář sv. Tomáše Akvinského a v jižní boční lodi v roce 1717 oltář Sedmibolestné Panny Marie.\n\nPo nástupu nového převora Tomáše Pompa v roce 1732 přistoupili dominikáni k další přestavbě kostela. Staré klenby byly nahrazeny novými a v letech 1733–1734 je vyzdobil výjevy ze života svatého Václava a dominikánských světců vratislavský malíř Ignác Depée. Na výzdobě s ním spolupracovali Michal Schwegele a tovaryš Kašpar František Sambach. Výmalbou změny v interiéru kostela naskončily. Už v závěru roku 1733 uzavřel převor Pomp smlouvu s opavským sochařem Janem Jiřím Lehnerem na zhotovení nové kazatelny a dvou bočních oltářů sv. Anny a sv. Barbory. Už na začátku příštího mroku obdržel Lehner další zakázku na zhotovení nového hlavního oltáře sv. Václava a bočního oltáře Přátelství Krista. Převorova spokojenost s Lehnerovou prací vedla k tomu, že ten v kostele pracoval až do roku 1737 a postupně zde zhotovil i dalších devět oltářů: Úzkost Krista na hoře olivetské, Boletné matky Boží, sv. Valentina, sv. Vincence, sv. Trojice, Tajného utrpení Krista, sv. Hedviky, sv. Kateřiny Sienské a sv. Floriána. V letech 1733–1734 byl kostel vydlážděn kameníkem Františkem Hanelem z Holešova u Těšína. V roce 1736 se přestavby dočkaly i varhany, které přebudoval opavský varhanář Václav Thiel.\n\nV důsledku velkoryse pojaté barokizace kostela upadl dominikánský klášter do dluhů, které nevyřešil ani odprodej klášterního stříbra v roce 1739. V roce 1756 bylo zadlužení kláštera vyčísleno na 23 155 zlatých. Situaci dále zhoršil velký požár města 25. srpna 1758 při kterém byly zničeny střechy na kostele a oheň také značně poškodil hlavní oltář i tři boční oltáře. V roce 1760 byl zrušen hřbitov před kostelem a v kostele bylo zakázáno pochovávat zemřele pokud sami nebyli členy dominikánského řádu. Požárem poškozené fresky na klenbách kostela restauroval v roce 1765 Josef Matyáš Lassler. Protože fresky v jižní lodi byly asi značně poničeny, byla zde malba z klenby seškrabána a nahrazena jednoduchými kartušemi s výjevy ze života svatého Dominika. Snad v téže době byly vymalovány i dvě pole barokní klenby v kostelní kapli svatého Dominika, a také christologické scény z takzvané Moravské kaple. Obnova kostela po požáru byla dokončena v roce 1765. V letech 1771–1774 byly do kostela pořízeny nové varhany od Fridricha Viléma Schäfflera z Břehu za 1150 zlatých. Stavba nových varhan ale vedla jen k dalšímu zadlužení kláštera.\n\nV rámci josefínských reforem původně nebylo uvažováno se zrušením kláštera, protože se uvažovalo s využitím řádových kněží v duchovní správě východního Opavska pro jejich dobrou znalost němčiny, češtiny i polštiny. Pro stále trvající zadlužení však převor Siegel spolu s podpřevorem Müllerem požádali v březnu 1786 moravskoslezské gubernium v Brně o zrušení kláštera a vyrovnání dluhů z následné dražby. Dekret o zrušení kláštera byl vydán 17. června 1786 a o dva měsíce byl sepsán inventář kostela, který zaznamenal například 19 bohatě zdobených oltářů. Poslední mše se v kostele sloužila 20. října 1786 a po jejím skončení převzal kostel správce Schreiber. Dražba inventáře vynesla pouhých 617 zlatých, a proto byl zbývající inventář předán Náboženskému fondu. Dne 20. února 1788 předalo gubernium kostel s klášterem k využití vojsku. Nejdříve sloužil kostel jako vojenské skladiště a v roce 1794 se do něj nastěhoval pluk husarů. V roce 1802 získala kostel za 800 zlatých vojenská správa.\n\nVojenská správa v roce 1824 přistoupila k opavě kostela. Zaroveň při probíhající rekonstrukci odstranila množství stavebních detailů, které se jí jevily zbytečné nebo překážely provozu skladiště. Byl zbořen ozdobný barokní štít nad průčelím kostela, některé portaly byly zazděny, jiné pak nově prolomeny nebo zvětšeny. Byly zasypány všechny hrobky a krypty a také zlikvidovány všechny náhrobky s výjimkou náhrobku manželů Dorschových. Náhrobky byly použity k různým účelem, některé byly zazděny do zdiva různých staveb, náhrobek Václava Leopolda Šípa z Bránice, pak byl použit jako poklop na kanál. V letech 1823–1824 byla zbourána před kostelem stojící kostelní věž i v sousedství stojící loretánská kaple. V průběhu 50. let 19. století pak byla střecha kostela nově pokryta břidlicí. V druhé polovině 19. století také došlo ke zboření polygonálního závěru presbytáře kostela, který byl nahrazen zdí s novými okny, které lépe odpovídaly přepatrovanému chrámovému prostoru.\n\nPři bojích v dubnu 1945 kostel vyhořel. Těžce poškozený kostel opustila vojenská správa v roce 1949 a \"Jednota pro obnovu kostela svatého Václava\" se snažila, aby byl kostel navrácen svému původnímu účelu. Tyto snahy ukončila likvidace \"Jednoty\" v roce 1952. Kostel pak sloužil jako skladovací prostory obchodního domu. Žádost Městského národního výboru v Opavě o rekonstrukci kostela a o jeho následné kulturní využití byla Krajským národním výborem v Ostravě zamítnuta. Zamítnuta byla i žádost Okresního národního výboru v Opavě o zrušení památkové ochrany zchátralého kostela s klášterem v roce 1964. Naopak Ministerstvo školství a kultury vyzvalo k architektonickému zabezpečení celého areálu což se realizovalo v přípravě rekonstrukce kláštera pro potřeby domu umění. V tomto záměru měl kostel sloužit jako výstavní síň nebo koncertní sál.\n\nV rámci přípravy na opravu klášterního komplexu s kostelem začal v kostele v roce 1967 archeologický průzkum vedený Vlastou Šikulovou. První etapa průzkumu skončilo v roce 1982, druhá probíhala v letech 1986–1987. V letech 1975–1986 probíhalo s přestávkami v kostele konzervování nástropních maleb, při kterém byla zajištěna malba ve středu kleneb. Práce provedli Karel Stretti, Petr Kuthan a Vladimír Doležal.\n\nV letech 2005–2006 proběhla restaurátorská konzervace interiéru kostela svatého Václava podle projektu architektů Mikoláše Hulce a Daniela Špičky. Práce respektovaly všechny dosavadní vrstvy výmaleb a omítek s výjimkou nevhodných zásahů v průběhu statického zajištění kostela v 70. letech 20. století. Restaurátorské práce provedla restaurátorka Josefína Pekárková. Na klenbách se v fragmentech dochovala barokní fresková výzdoba.\n\nVšechny práce na rekonstrukci byly dokončeny na začátku října 2006 a opravený kostel tak mohl být 8. října 2006 slavnostně otevřen. Po znovuotevření v kostele probíhají hudební koncerty a divadelní představení, konají se zde výtvarné akce a výstavy. Kostel se stal oblíbeným místem pro konání svateb. Dne 6. září 2014 byl v rámci slavnostního zahájení Dnů evropského dědictví v prostorách kostela odhalen obraz Zavraždění svatého Václava. Obraz namaloval v roce 1844 vídeňský malíř Anton Petter a byl původně určen pro olomouckou katedrálu. Nebyl v ní však z rozhodnutí olomouckého arcibiskupa Maxmiliána Somerau-Beckha nikdy umístěn. Teprve v roce 2011 byl znovuobjeven na půdě kroměřížského zámku a došlo k dohodě o jeho dlouhodobém zapůjčení do kostela sv. Václava v Opavě.\n\n\n"}
{"id": "780452", "url": "https://cs.wikipedia.org/wiki?curid=780452", "title": "Karel Žďárský (konstruktér)", "text": "Karel Žďárský (konstruktér)\n\nKarel Žďárský (* 23. července 1937 Miskolezy) je český strojař, technik a konstruktér zemědělských strojů, nástrojů a nástaveb.\n\nŽďárského od dětství zajímala zemědělská technika, kterou využíval při práci jeho otec - sedlák. Podařilo se mu v roce 1955 vystudovat Zemědělskou technickou školu v Litomyšli, ale ke studiu na vysoké škole nebyl připuštěn. Po absolvování základní vojenské služby nastoupil nejprve do STS Jaroměř, v roce 1960 přešel do Jednotného zemědělského družstva ve východočeských Dolanech u Jaroměře jako mechanizátor - konstruktér, u čehož zůstal až do roku 1992. \n\nPostupně navrhl množství úprav a inovací tehdy používaných zemědělských strojů, až nakonec dospěl k rozhodnutí řešit věc koncepčně a postavit nový specializovaný stroj pro polní práce. Po konzultacích s odborníky zpracoval projekt zemědělského kolového traktoru s kloubovým podvozkem, a během jediného roku za pomoci nadšených spolupracovníků postavil speciální víceúčelový zemědělský tahač ŠT 180 s využitím maximálního počtu dílů ze sériových nákladních vozů LIAZ 706 MT.\n\nV roce 1992 založil K. Žďárský spolu se svým synem a dvěma dalšími společníky \"FARMET spol. s r.o., Česká Skalice\" (IČ 46507744), podnikající mj. v oboru výroby a oprav zemědělských strojů nebo stavby strojů s mechanickým pohonem. Zmíněný syn Ing. Karel Žďárský (nar. 5. 11. 1964, původní profesí kybernetik) je dnes také jediným akcionářem a současně generálním ředitelem současné \"Farmet a. s., Česká Skalice\" (IČ 46504931), která má cca 200 zaměstnanců a specializuje se zemědělskou techniku: dlátové kypřiče, diskové i radličkové podmítače, secí stroje, lisy pro zpracování olejnatých semen atd.\n\nRoku 2008 udělila Karlu Žďárskému Agrární komora České republiky čestnou medaili za mimořádný osobní přínos pro zemědělské odvětví.\n\n"}
{"id": "780458", "url": "https://cs.wikipedia.org/wiki?curid=780458", "title": "SO-4", "text": "SO-4\n\nBerlandieri x Riparia SO-4 (zkratka SO-4) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" x \"Vitis riparia\". Konečná selekce této podnožové odrůdy révy byla provedena v německém Oppenheimu.\n\n\"Vitis berlandieri\" je původní druh révy, pocházející z jižní části severoamerického kontinentu, divoce rostoucí především v Texasu, v Novém Mexiku a v Arkansasu. Je znám především svou tolerancí vůči vysokému obsahu vápníku v půdě. Když evropské vinice koncem 19. století napadl révokaz, zavlečený z Ameriky a bylo nutné začít roubovat evropské odrůdy původu \"Vitis vinifera\" na americké podnože, bylo zpočátku obtížné najít révu, která by dobře prospívala v půdách, bohatších na vápník. To \"Vitis berlandieri\" sice splňuje, ale na druhé straně se špatně přizpůsobuje roubování. Proto se různé podnože, odolné révokazu a tolerantní vůči obsahu vápníku v půdě, získávají křížením druhů \"Vitis berlandieri\" a \"Vitis riparia\", někdy s podílem genů \"Vitis rupestris\" nebo \"Vitis vinifera\".\n\n\"Vitis riparia\" je původní druh révy, rozšířený na východním pobřeží severoamerického kontinentu od kanadské provincie Québec do Texasu, ale divoce rostoucí i v některých vnitrozemských státech, jako například Montana, Severní Dakota či Nebraska. Je to odolná a dlouhověká rostlina, schopná dosáhnout až do vrcholků nejvyšších stromů. Její tmavomodré plody byly používány již původními obyvateli Ameriky k výrobě želé, džemu a pravděpodobně i alkoholických nápojů. Výhodou tohoto druhu révy při šlechtění podnoží je vysoká odolnost vůči mrazu, houbovým chorobám, tolerance vůči révokazu a přizpůsobivost různým půdním typům. Geny \"Vitis riparia\" nese i poměrně značné množství hybridních moštových odrůd.\n\nPodnožová odrůda révy \"Berlandieri x Riparia SO-4\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech, jsou často vícekrát rozvětvené (na rozdíl například od K 5BB). Růst je středně bujný až slabší. Včelka je bělavě růžová, silně bíle vlnatě ochmýřená. Vrcholek letorostu je slabě bíle vlnatě ochmýřený, bronzově zelený až červenavě hnědozelený s narůžovělými okraji. Letorost je žebernatý, silný, s dlouhými internodii (14 cm), tmavočervený na osluněné straně, s tmavě fialovými uzly, hnědozelený na zastíněné straně, mírně ochmýřený, často ohnutý. Jednoleté réví je středně silné, mírně zploštělé, světle šedé, na uzlech čokoládově hnědé, očka jsou středně velká, zaoblená.\n\nPrvní dva mladé lístky jsou bronzově zbarvené, středně silně pavučinovitě ochmýřené, často celokrajné, s podehnutými okraji, další listy jsou třílaločnaté s mělkými výkroji, zelené s lehkým bronzovým nádechem, ochmýření postupně slábne. Dospělý list je středně velký až velký, klínovitý až skoro čtvercového tvaru, nečleněný, tří- až pětilaločnatý s mělkými výkroji, na líci tmavozelený, hladký až mírně vrásčitý, slabě obrvený, na rubu světle zelený, hladký, řapíkový výkroj je široce otevřený, ve tvaru „U“ až lyrovitý, většinou s oblým dnem, ale vyjíměčně i se zaostřeným dnem, řapík je silný, jemně obrvený, u řapíkového výkroje růžovofialový, je kratší než střední žíla listu.\n\nKvětenství je malé, vytvořené ze samčích, vždy sterilních květů, hrozny odrůda nevytváří.\n\n\"Berlandieri x Riparia SO-4\" je odrůda révy, speciálně vyšlechtěná jako podnož, interspecifický kříženec \"Vitis berlandieri\" x \"Vitis riparia\". Odrůdu vyšlechtil Hans-Christian Rodrian v německém Oppenheimu (Dienstleistungszentrum Ländlicher Raum Rheinpfalz) selekcí z podnože \"Teleki 4B\", tedy z materiálu maďarského šlechtitele Sigmunda Telekiho. Telekimu zaslal semenáčky v roce 1886 francouz Resseguier, který je autorem původního křížení. \n\n\"SO-4\" patří k nejdůležitějším a nejrozšířenějším podnožím nejen v Německu, ale též například v Rakousku, v Maďarsku, ve Francii, v USA, v Kanadě, Austrálii, na Novém Zélandu a v mnoha dalších vinařských zemích. Do Státní odrůdové knihy České republiky byla odrůda zapsána roku 1979. V ČR byla roku 2010 vysazena na 10 ha podnožových vinic, které byly průměrného stáří 10 let, patří zde mezi nejčastěji používané podnože. Registrován je u nás klon PO-07, udržovateli odrůdy v ČR jsou Ampelos – Šlechtitelská stanice vinařská Znojmo, Ing. Alois Tománek a Šlechtitelská stanice vinařská Polešovice. \n\nSpontánní mutací odrůdy \"SO-4\" a následnou selekcí vznikla v Německu nová podnož s názvem \"Binova\" (též \"Binowa\"), která má jednopohlavní gynoidní květenství, je tolerantnější na různé druhy půd, snese vyšší obsah aktivního vápníku v půdě, je odolnější k chlorózám a taktéž vhodná pro odrůdy, náchylné ke sprchávání. Roku 1999 se v Německu pěstovala na 2 ha podnožových vinic.\n\nNázev odrůdy vznikl kombinací názvů obou rodičovských druhů révy. Používané synonymum \"SO-4\" je pracovním názvem odrůdy, zkratkou názvu \"Selektion Oppenheim 4\", vytvořeného dle místa selekce odrůdy. Další, lokálně používaná synonyma jsou \"Оппенгейм СО-4, Берландиери x Рипариа СО4, СО-4, селекции Оппенгейма-4\" (vše Rusko), \"SO 4, Oppenheim 4, Oppenheim SO4\".\n\nVegetační cyklus od rašení do opadu listů je 179 dní při sumě aktivních teplot (SAT) 3270 °C. Réví vyzrává na 80-90 %. Růst je středně bujný až slabší, naštěpované odrůdy na ni rostou středně bujně. Zakořeňování je velmi dobré, proniká do půdy do hloubky 2 m. Odolnost vůči mrazu je dobrá (-27 °C), vůči suchu střední až slabší, odolnost vůči houbovým chorobám, révokazu na kořenovém systému a háďátku je dobrá, vůči révokazu na listech nižší. Podnož je používána zejména pro střední vedení. \n\nOdrůda snáší přibližně do 18 % aktivního Ca v půdě, je tedy průměrně odolná. Nesnáší suché, kyselé a zasolené půdy, není vhodná do lehkých a málo úrodných půd ani do půd vysýchavých, je vhodná do hlinitých a písčitohlinitých půd s dostatkem vody, do humózních, stejnoměrně vlhkých půd. \n\nOdrůda vyzrává poměrně brzy a tím podporuje zrání hroznů a vyzrávání dřeva, zvyšuje výnos hroznů a zkracuje jejich nástup do plodnosti. Afinita k odrůdám Vitis vinifera je dobrá. Je vhodná pro odrůdy, náchylné ke sprchávání a pro bujně až velmi bujně rostoucí jakostní odrůdy, jako například \"Neuburské\", \"Ryzlink rýnský\", \"Sylvánské zelené\", \"Tramín červený\", \"Veltlínské zelené\", \"Děvín\", \"Chardonnay\", \"Pálava\", \"Sauvignon\", \"Frankovka\", \"Alibernet\", \"Svatovavřinecké\" a.j.\n\n\n"}
{"id": "780460", "url": "https://cs.wikipedia.org/wiki?curid=780460", "title": "Rudolf Weiser", "text": "Rudolf Weiser\n\nRudolf Weiser (13. prosince 1885, Přerov – 1968) byl český, německy hovořící architekt.\n\nVystudoval Německou vysokou školu technickou v Praze. Poté pokračoval ve studiu u Oskara Strnada a na vídeňské uměleckoprůmyslové škole a v letech 1916-1919 na vídeňské akademii (Akademie der bildenden Künste Wien) u Friedricha Ohmanna.\n\n\n"}
{"id": "780462", "url": "https://cs.wikipedia.org/wiki?curid=780462", "title": "Geraldine Somerville", "text": "Geraldine Somerville\n\nGeraldine Margaret Agnew-Somerville (* 19. května 1967, hrabství Meath, Irsko) je britská herečka. Její nejznámější role jsou seržantka Jane Penhaligon v seriálu \"Bedna\" a Lily Potter ve filmové sérii \"Harry Potter\".\n\nNavštěvovala School of Music and Drama v Londýně. Hrála v divadle a objevovala se v televizi v seriálech \"Hercule Poirot\" a \"Casualty\" (1993). Poté vzala roli v seriálu Bedna, kde hrála od roku 1993 až 1995 a stala se jednou z hlavních postav seriálu.\n\nHrála Lady Stockbridge v \"Gosford Park\" a matku Harryho Pottera v filmové sérii \"Harry Potter\". V květnu 2007 si zahrála spisovatelku Daphne du Maurier v dramatu BBC, \"Daphne\".\n\nV prosinci 1995 si vzala Williama Osbourna-Younga. Mají spolu tři děti; její nejstarší syn Casper se narodil v květnu 2002, její mladší syn Arthur se narodil v roce 2004 a její nejmladší dcera Rose v roce 2007.\n\n"}
{"id": "780463", "url": "https://cs.wikipedia.org/wiki?curid=780463", "title": "T 5C", "text": "T 5C\n\nBerlandieri x Riparia T 5C (zkratka T 5C) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" x \"Vitis riparia\". Konečnou selekci této podnožové odrůdy révy provedl v Maďarsku roku 1922 Alexander Teleki.\n\n\"Vitis berlandieri\" je původní druh révy, pocházející z jižní části severoamerického kontinentu, divoce rostoucí především v Texasu, v Novém Mexiku a v Arkansasu. Je znám především svou tolerancí vůči vysokému obsahu vápníku v půdě. Když evropské vinice koncem 19. století napadl révokaz, zavlečený z Ameriky a bylo nutné začít roubovat evropské odrůdy původu \"Vitis vinifera\" na americké podnože, bylo zpočátku obtížné najít révu, která by dobře prospívala v půdách, bohatších na vápník. To \"Vitis berlandieri\" sice splňuje, ale na druhé straně se špatně přizpůsobuje roubování. Proto se různé podnože, odolné révokazu a tolerantní vůči obsahu vápníku v půdě, vyrábí křížením druhů \"Vitis berlandieri\" a \"Vitis riparia\", někdy s podílem genů \"Vitis rupestris\" nebo \"Vitis vinifera\".\n\n\"Vitis riparia\" je původní druh révy, rozšířený na východním pobřeží severoamerického kontinentu od kanadské provincie Québec do Texasu, ale divoce rostoucí i v některých vnitrozemských státech, jako například Montana, Severní Dakota či Nebraska. Je to odolná a dlouhověká rostlina, schopná dosáhnout až do vrcholků nejvyšších stromů. Její tmavomodré plody byly používány již původními obyvateli Ameriky k výrobě želé, džemu a pravděpodobně i alkoholických nápojů. Výhodou tohoto druhu révy při šlechtění podnoží je vysoká odolnost vůči mrazu, houbovým chorobám, tolerance vůči révokazu a přizpůsobivost různým půdním typům. Geny \"Vitis riparia\" nese i poměrně značné množství hybridních moštových odrůd.\n\nPodnožová odrůda révy \"Berlandieri x Riparia T 5C\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Středně dlouhé úponky révy umožňují této rostlině pnout se po pevných předmětech. Růst je v podnožové vinici je bujný, ale slabší, než u odrůdy K 5BB. Vrcholek letorostu je mírně ohnutý, pouze slabě ochmýřený, málo pigmentovaný, světle zelený. internodia jsou červená na osluněné straně, zelená na zastíněné straně, pupeny jsou málo pigmentované. Jednoleté réví je mírně zploštělé, světle až tmavěji hnědé, pruhované.\n\nMladé lístky jsou měďnatě žluté, málo pigmentované, na rubu mírně pavučinovitě ochmýřené. Dospělý list je velký, hladký až mírně svraskalý, okrouhlý, nečleněný až tří- až pětilaločnatý s mělkými výkroji, světle zelený, na rubu slabě plstnatý, řapíkový výkroj je ve tvaru „V“ až lyrovitý s oblým dnem, otevřený až lehce překrytý, často asymetrický.\n\nKvětenství je malé, vytvořené ze samčích, vždy sterilních květů, hrozny odrůda nevytváří. Jednopohlavní, pětičetné květy v řídkých hroznovitých květenstvích jsou žlutozelené.\n\n\"Berlandieri x Riparia T 5C\" je odrůda révy, speciálně vyšlechtěná jako podnož, interspecifický kříženec \"Vitis berlandieri\" x \"Vitis riparia\". Konečnou selekci této podnožové odrůdy révy provedl v Maďarsku roku 1922 Alexander Teleki ze semenáčků, které zaslal v roce 1886 francouz Euryale Rességuier, který je autorem původního křížení, jeho otci, který se jmenoval Sigmund Teleki.\nOdrůda byla dále podrobena klonové selekci například v Geisenheimu (Heinrich Birk). \n\nV Německu byla odrůda roku 1999 pěstována na 1 ha podnožových vinic, využívána je též v Maďarsku, v rakousku a na Slovensku. Do Státní odrůdové knihy České republiky byla odrůda zapsána roku 1983. V ČR byla roku 2010 vysazena na 9 ha podnožových vinic, které byly průměrného stáří 21 let, patří zde ke třetí nejčastěji používané podnoži. Registrován je u nás od roku 1979 klon PO-3/7, udržovateli odrůdy v ČR jsou Šlechtitelská stanice vinařská Polešovice, Ing. Alois Tománek a ŠSV Velké Pavlovice.\n\nNázev odrůdy vznikl kombinací názvů obou rodičovských druhů révy. Používané synonymum \"T 5C\" je pracovním názvem odrůdy. Další, lokálně používaná synonyma jsou \"T 5 C, 5C, 5 C, Берландиери x Рипариа Телеки 5 Ц\", (Rusko) \"Geisenheim, 5 C Teleki, Berlandieri x Riparia T 5 C, Geisenheim 5C\".\n\nVegetační cyklus od rašení do opadu listů je 175-190 dní při sumě aktivních teplot (SAT) 2900-3000 °C. Réví vyzrává na 78-80 %. Růst je bujný, naštěpované odrůdy na ni rostou středně bujně až slabě, bujné odrůdy tak oslabuje v růstu. Zakořeňuje ve středních hloubkách, zato velmi dobře a hustě. Odolnost vůči mrazu je většinou dobrá, odolnost vůči suchu je vyšší, než u odrůdy K 5BB, ale i tak pouze průměrná, odolnost proti révokazu je velmi dobrá, odolnost vůči houbovým chorobám je dobrá. Je citlivější na chlorózu. Není vhodná pro vyšší tvary a velké zatížení keřů, hodí se zejména pro střední vedení. \nOdolnost vůči aktivnímu vápníku v půdě je vyšší, než u odrůdy K 5BB, i tak snáší pouze přibližně do 17 % aktivního Ca v půdě. Je vhodná zejména pro půdy hlinité, nevhodná je pro půdy příliš písčité, jílovité, studené a zamokřené.\n\nAfinita k odrůdám Vitis vinifera je dobrá. Je vhodná zejména pro bujněji rostoucí odrůdy a pro odrůdy, citlivé na sprchávání květenství, zejména pro odrůdy rodiny \"Pinot\", \"Ryzlink rýnský\", \"Tramín červený\", \"Pálava\", \"Sauvignon\", \"Cabernet Moravia\", \"Cabernet Sauvignon\", \"Svatovavřinecké\", \"Frankovka\" a \"Modrý Portugal\".\n\n\n"}
{"id": "780464", "url": "https://cs.wikipedia.org/wiki?curid=780464", "title": "Dušan Porubský", "text": "Dušan Porubský\n\nDušan Porubský (2. června 1876 Trenčín – 9. dubna 1924 Trenčín) byl slovenský a československý novinář.\n\nPřed rokem 1918 působil jako novinář a byl vězněn za články kritizující národnostní politiku v Uhersku. Podílel se na vydávání listu \"Slovenský týždenník\", v němž působil Milan Hodža. Po roce 1918 přispíval do četných periodik v Bratislavě a v letech 1919-1924 zasedal v bratislavském obecním zastupitelstvu. Působil rovněž ve funkci ministerského rady. \n\nV lednu 1919 ho ministr Vavro Šrobár pověřil založením Slovenské tiskové kanceláře, která vznikla v Žilině. Založil ji spolu s Andrejem Djuračkou. V únoru 1919 se přestěhovala do Bratislavy. Ta pak fungovala jako územní pobočka ČTK a Porubský stál v jejím čele do roku 1922. Až do své smrti roku 1924 předsedal bratislavské pobočce \"Syndikátu československých novinářů\".\n\nV Revolučním národním shromáždění se uvádí v databázi poslanců jakýsi \"Dušan Podubský\", který se na 1. schůzi parlamentu 14. listopadu 1918 popisuje jako navržený zapisovatel, ale již na následující 2. schůzi se konstatuje, že „odpadl“.\n\n"}
{"id": "780469", "url": "https://cs.wikipedia.org/wiki?curid=780469", "title": "Uganda na letních olympijských hrách", "text": "Uganda na letních olympijských hrách\n\nUganda na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "780471", "url": "https://cs.wikipedia.org/wiki?curid=780471", "title": "Zápas na Letních olympijských hrách 1968 – muži, volný styl do 70 kg", "text": "Zápas na Letních olympijských hrách 1968 – muži, volný styl do 70 kg\n\nZápas ve volném stylu v lehké váze na Letních olympijských hrách 1968 v Mexiku probíhal od 17. do 20. října. O medaile se utkalo 26 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "780472", "url": "https://cs.wikipedia.org/wiki?curid=780472", "title": "Vanuatu na letních olympijských hrách", "text": "Vanuatu na letních olympijských hrách\n\nVanuatu na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "780474", "url": "https://cs.wikipedia.org/wiki?curid=780474", "title": "Východní Timor na letních olympijských hrách", "text": "Východní Timor na letních olympijských hrách\n\nVýchodní Timor na letních olympijských hrách startuje od roku 2004. Toto je přehled účastí, medailového zisku a vlajkonošů na dané sportovní události.\n"}
{"id": "780476", "url": "https://cs.wikipedia.org/wiki?curid=780476", "title": "Černá Hora na letních olympijských hrách", "text": "Černá Hora na letních olympijských hrách\n\nČerná Hora na letních olympijských hrách startuje od roku 2008. Toto je přehled účastí, medailového zisku a vlajkonošů na dané sportovní události.\n"}
{"id": "780477", "url": "https://cs.wikipedia.org/wiki?curid=780477", "title": "Emanuel Barša", "text": "Emanuel Barša\n\nEmanuel Barša (23. ledna 1910 Husovice – 8. dubna 1971 Brno) byl český a československý politik Komunistické strany Československa a poslanec Sněmovny lidu Federálního shromáždění na počátku normalizace.\n\nPocházel z dělnického prostředí. Od roku 1929 byl členem KSČ. Studoval na gymnáziu v Brně, Kroměříži a Boskovicích. Jako delegát se účastnil 7. sjezdu KSČ. Působil v československém Komsomolu a Jednotě proletářské tělovýchovy. Zastával funkci tajemníka Výboru na pomoc demokratickému Španělsku.Za druhé světové války byl hned 1. září 1939 zatčen a vězněn v Buchenwaldu. Politicky se angažoval po roce 1945. Po zavedení krajského zřízení se stal místopředsedou KNV v Brně. Později pracoval ve Státním úřadu důchodového zabezpečení v Praze a zastával post prvního ředitele Státní filharmonie Brno. V 60. letech byl předsedou Městského výboru Svazu protifašistických bojovníků.\n\nBěhem pražského jara a po invazi vojsk Varšavské smlouvy do Československa patřil ke konzervativnímu, protireformnímu křídlu KSČ. Jeho politická kariéra vyvrcholila na počátku normalizace. Od dubna 1969 zastával funkci vedoucího tajemníka Městského výboru KSČ v Brně a zasedal v předsednictvu Krajského výboru KSČ v Jihomoravském kraji. Po federalizaci Československa usedl do Sněmovny lidu Federálního shromáždění. Mandát nabyl až dodatečně v prosinci roku 1969. V parlamentu setrval do své smrti v roce 1971.\n\nV oficiální posmrtné vzpomínce ve Federálním shromáždění se jeho politická orientace popisuje následovně: „\"V politickom boji a v období skúšok, ktorými prešla strana v rokoch 1968 a 1969, vystupoval súdruh Barša nekompromisne v boji proti pravicovému oportunizmu a dôsledne obhajoval čistotu marxisticko-leninských idejí\".“\n\nJako soudce z lidu se v 50. letech 20. století podílel na odsouzení dvou lidí v babickém procesu k trestu smrti. Když počátkem 21. století deník Mladá fronta DNES upozornil, že na čestném pohřebišti brněnského hřbitova je umístěn hrob tohoto muže, vznikla okolo toho publicita. Potomek Barši pak požádal o přemístění ostatků.\n\n"}
{"id": "780480", "url": "https://cs.wikipedia.org/wiki?curid=780480", "title": "Čarodějnické procesy ve Slezsku", "text": "Čarodějnické procesy ve Slezsku\n\nČarodějnické procesy ve Slezsku je označení pro sérii inkvizičních procesů, k nimž došlo na území Niského knížectví ve Slezsku v letech 1622-1684. Podobně jako většina ostatních procesů s čarodějnicemi se i tyto vyznačovaly perzekvováním nevinných lidí z pomstychtivosti a touhy po majetku a přiznáními vynucenými na základě psychického a fyzického týrání. Oběti těchto justičních vražd pocházely z Frývaldova (Jeseníku), Cukmantlu (Zlatých Hor), Nisy (Nyse) a Hlucholaz (Głuchołazy). Události, které proběhly v několika vlnách, nelze příliš dobře zmapovat, protože většina pramenů byla v pozdějších letech zničena.\n\nNiské knížectví patřilo k územím, kde došlo v 17. století k násilné rekatolizaci. V průběhu třicetileté války mířily do oblasti spousty katolických uprchlíků z protestantských říšských knížectví. Někteří z nich měli zajisté zkušenosti s čarodějnickými procesy, neboť v protestantských zemích hořely hranice s čarodějnicemi již mnoho desítek let. Věděli tedy, že se jedná o jeden ze způsobů, jak lze poměrně snadno přijít k majetku vyhlídlých obětí. Nešlo však zdaleka jen o otázku majetku. Víra v čarodějnice, černokněžníky a magii, byla mezi lidmi v 17. století stále hluboce zakořeněná a často stačil jen nepatrný impuls, aby nenávist a obava před těmito „bytostmi“ vyústila v bezohlednou snahu je najít a zničit.\n\nBezprostřední příčinou, která zažehla slezské procesy, bylo obvinění jesenické ženy Barbory Schmiedové svým vlastním manželem 27. června 1622. Muž (obecní pastýř) tvrdil, že mu manželka podávala otrávený sýr a způsobila hynutí skotu svým čarodějnickým uměním. Žena byla ihned zatčena a za použití mučení podrobena prvnímu výslechu. Za tímto účelem byl sestaven soudní tribunál v čele s biskupským advokátem Janem Grosserem a městskými soudci Kašparem Schmidtzem a Melchiorem Wildenem. Barbora Schmiedová se pomocí útrpného výslechu „přiznala“ a jmenovala dalších pět spoluvinic. Mezi nimi byla i manželka jesenického radního Uršula Hegerová. Ty jmenovaly další osoby a tím se rozběhl klasický řetězec obvinění, mučení, doznání, další obvinění. Barbora Schmiedová byla upálena 3. července 1622, další následovaly krátce poté. Podle záznamů v soudních aktech bylo v první fázi procesů vyšetřováno 35 lidí. Už v tomto období se vlna čarodějnické inkvizice rozšířila z Jeseníku a okolí i na Zlatohorsko.\n\nDruhá vlna procesů se zvedla r. 1636 a postihla především oblast Zlatohorska a Niska. Nevíme přesně, proč došlo k obnovení procesů, je však jisté, že k hlavním podněcovatelům nové inkviziční vlny patřil i biskupský prokurátor dr. Martin Lorenz z Nisy. Procesy se brzy rozrostly do té míry, že v září 1639 vydala nisská zemská vláda povolení ke stavbě spalovacích pecí „k spravedlivému popravování ďábelských přívrženců, čarodějnic a zloduchů“. Patrně se již nikdy nepodaří zjistit skutečný počet obviněných osob, které byly v druhé vlně procesů v letech upáleny jako čarodějnice. Podle neúplných údajů zemské vlády se jich uvádí 26, což však bude jen zlomek skutečného počtu obětí. Nepřímé důkazy hovoří možná až o 242 mrtvých v letech 1639–1651.\n\nV roce 1651 začala další vlna procesů. Zasáhla především Jeseník, ale i Nisu, Hlucholazy a Zlaté Hory. Ze 14.(23.) května 1651 je zachován jeden z mála písemných rozsudků nad slezskou „čarodějnicí“. Stojí v něm mj. \"„...Uršula Schnurzelová, v Širokém Brodě narozená, hrubě proti přikázáním božím se prohřešila, od Boha, jeho matky a všech milých svatých odpadla, naproti tomu však tělem i duší prokletému pekelníku Rolandu se oddajíc, s ním mnohokráte tělesně obcovala, velebnou svátost znesvětila, též mnoha lidem čarováním uškodila, dobytku pak maso na pečínku vyřezávala, Ďábelskému umění jiné vyučíc, dalších mnoha skutků ohavných při svém dvacetiletém čarodějnictví se dopustila...“\" Během června až září 1651 následovalo několik hromadných poprav, při nichž bylo zabito mnoho desítek lidí (přesný počet nelze určit). V tomto období se poprvé na scéně objevuje pozdější losinský a šumperský inkvizitor Jindřich František Boblig z Edelstadtu (dnešní Zlaté Hory), který byl v případě jesenických procesů zatím pouze přísedícím, ale jinak pilným a učenlivým žákem inkvizitora Ferdinanda Zachera z Nisy. Vratislavský biskup Karel Ferdinand se pokoušel zmírnit brutalitu soudů, ale jeho napomenutí nebylo bráno v potaz.\n\nPo roce 1652 následovala třicetiletá přestávka, během níž nevíme ani o jednom procesu. V roce 1653 se na nějaký čas vytrácí i Boblig, který přesídlil do Olomouce. Je však nepravděpodobné, že by v tomto období nedošlo k žádnému soudu s čarodějnicí, spíše se jedná o absenci pramenů. Poslední známé jesenické rozsudky pocházejí z let 1683–1684. 14. listopadu 1683 byl vynesen rozsudek nad Kašparem Gottwaldem a v únoru 1684 nad Annou Stenzelovou a její dcerou Rozinou. Všichni tři pocházeli z Domašova. V protokolu se uvádí: \"„Ježto se Rozina ve svém trojnásobném výslechu dobrovolně přiznala a stále na výpovědi trvá, že jsouc svedena matkou, strašnému a hroznému zločinu čarodějnictví se oddala, na vidlích proletíc komínem k ďábelským schůzkám na pastvisko vyjížděla, kde podle čarodějnických obyčejů tančila.“\" Je pravděpodobné, že v té době plály hranice i na jiných místech Niského knížectví i v jiných slezských knížectvích. Roku 1653 je uváděn rozsudek nad dvěma ženami z Opavy a roku 1667 bylo upáleno 16 osob na Ratibořsku. V Opavě se také odehrál jeden pozoruhodný případ, kdy byla z čarodějnictví obviněna 104letá stařenka Justina Fleischerová. Ta nařčení rezolutně odmítla a nakonec byla svěřena do péče jezuitů, kteří došli ke stejnému závěru – žena je nevinná. Pravděpodobně poslední známý slezský proces se odehrál roku 1740 ve Stínavě nad Odrou. Nebezpečí však nebylo zcela zažehnáno ani v následujících obdobích. Ještě roku 1775 se pokoušeli obyvatelé z okolí Nisy rozpoutat nové pronásledování žen obviněných z čarování, ale tento pokus byl později odhalen jako pouhé udavačství.\n\nPřesná čísla počtu obětí slezských procesů nejsou známa, protože v 19. století byla část protokolů zničena. Nicméně se uvádí, že v Jeseníku přišlo o život 165 osob, ve Zlatých Horách 85, v Nise 49, v Hlucholazích 22 a v Ratiboři 16. Několik dalších bylo upáleno v jiných městech. Je možné, že dalších 22 bylo popraveno v Mikulovicích, není však jisté, zda toto číslo není již zahrnuto v jesenických počtech. Jen v roce 1651, který byl z tohoto pohledu nejkrvavějším, bylo v niském knížectví zabito okolo 200 lidí. Celkem si tato série slezských procesů vyžádala minimálně 350 mrtvých, nicméně pokud se vezmou v úvahu horní odhady, mohl by se počet obětí vyšplhat i výrazně přes 500.\n\n\n"}
{"id": "780484", "url": "https://cs.wikipedia.org/wiki?curid=780484", "title": "LE-K/1", "text": "LE-K/1\n\nLE-K/1 (zkratka K1) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) (\"Schwarzmann\" × \"Ortlíbské žluté\") × \"Svatovavřinecké\". Podnož byla vyšlechtěna v České republice, v Lednici na Moravě.\n\n\"Schwarzmann\" je podnožová odrůda révy, interspecifický kříženec dvou amerických druhů révy \"Vitis riparia\" a \"Vitis rupestris\", vyšlechtěný roku 1891, soukromým šlechtitelem Františkem Schwarzmannem v Bzenci na Moravě. Jedná se o první českou podnožovou odrůdu. Růst je středně bujný, naštěpované odrůdy na ni rostou středně bujně až slaběji. Zakořeňuje poměrně hluboce. Afinita k odrůdám původu \"Vitis vinifera\" je dobrá. Je vhodná zejména pro bujněji rostoucí odrůdy \"Tramín červený\", \"Neuburské\", \"Sauvignon\", \"Ryzlink rýnský\", \"Rulandské modré\", \"Frankovka\" a.j. Odolnost vůči mrazu je dobrá, vůči houbovým chorobám, suchu a révokazu je odrůda též dobře odolná. Je vhodná zejména pro půdy hlinité, lehčí a dobře záhřevné, ale dobře roste i na půdách písčitých. Nesnáší půdy zasolené, nelze ji použít na půdách vápenitých, snáší pouze přibližně do 10 % aktivního Ca v půdě. Podnož je vhodná pro nízká a střední vedení. Dnes je využívána pouze lokálně, v okolí Bzence. Není zapsána ve Státní odrůdové knize České republiky.\n\n\"Ortlíbské žluté\" (dle VIVC \"Knipperlé\") je raná moštová odrůda révy vinné pocházející z Alsaska, dle genetických výzkumů z roku 1998 spontánní kříženec odrůd \"Pinot\" a \"Gouais blanc\". Byla v Alsasku značně rozšířená až do konce 19. století, před révokazovou kalamitou. Zásluhu na jejím šíření měl od roku 1756 školkař Johann Michael Ortlieb z Reichensweru (Riquewihr), po kterém také nese svůj častý synonymní název. Pro svou nízkou odolnost a proto i kolísavé výnosy je nyní před vymizením, najdeme ji vzácně v Alsasku, v Německu a v Jižním Tyrolsku, je sice například připuštěnou součástí cuvée vín AOC Alsace, ale byla zde pěstována roku 2006 pouze na 0,2 ha. Dávala jednodušší, měkčí a pitelná, aromatická vína odrůdového charakteru s vyšším alkoholem, extraktívní, s nižší aciditou, proto byla často užívána do cuvée pro snížení kyselosti.\n\nPodnožová odrůda révy \"LE-K/1\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst v podnožové vinici je velmi bujný.\n\nList je středně velký až velký, hladký, tří- až pětilaločnatý s mělkými výkroji, řapíkový výkroj je lyrovitý, otevřený, žilnatina v okolí řapíku je nafialovělá.\n\nKvětenství je řídké. Jednopohlavní (gynoidní) pětičetné květy v hroznovitých květenstvích jsou žlutozelené, potřebují k opylení pyl z jiných odrůd.\n\n\"LE-K/1\" je odrůda révy, speciálně vyšlechtěná jako podnož, interspecifický kříženec odrůd \"Schwarzmann\" × \"Ortlíbské žluté\") × \"Svatovavřinecké\". Podnož byla vyšlechtěna v České republice, v Lednici na Moravě, ve spolupráci šlechtitelů Prof. Viléma Krause a Ing. Václava Křivánka.\n\nDo Státní odrůdové knihy České republiky byla odrůda zapsána roku 1979. V ČR byla roku 2010 vysazena na 0,6 ha podnožových vinic, které byly průměrného stáří 20 let. Udržovatelem odrůdy v ČR je Ampelos - Šlechtitelská stanice vinařská Znojmo. Název odrůdy byl původně pracovním názvem odrůdy, místy používaným synonymem je \"LE K 1\".\n\nVýnos řízků v podnožové vinici je vysoký. Růst je velmi bujný, naštěpované odrůdy na ni rostou bujně až středně bujně. Zakořeňování je dobré. Odrůda vyzrává poměrně brzy a tím podporuje zrání hroznů a vyzrávání dřeva. Vytváří bohatý zával kalusového dřeva. Odolnost vůči mrazu je většinou dobrá, vůči suchu střední až vyšší, odolnost vůči révokazu je nižší, proti plísni révové (\"Plasmopara viticola\") je odolná, proti padlí révovému (\"Uncinula necator\") středně odolná. Podnož je používána spíše pro vysoká vedení.\n\nRoste dobře i v horších půdních podmínkách, snáší sucho, ale nelze ji použít na půdách vápenitých, snáší pouze přibližně do 7 % aktivního Ca v půdě. Je vhodná zejména pro půdy písčité, štěrkovité a kamenité.\n\nAfinita k odrůdám \"Vitis vinifera\" je dobrá, nedostatkem je nižší odolnost vůči révokazu, proto by se měla používat zejména na písčitých a štěrkovitých půdách, díky dobré odolnosti vůči suchu v horní části svahů. Je vhodná pro plodné odrůdy a odrůdy s velkým hroznem, například \"Veltlínské zelené\", \"Müller Thurgau\", \"Ryzlink rýnský\", \"André\", \"Frankovka\", \"Svatovavřinecké\", \"Zweigeltrebe\", dobře na ni plodí i \"Ryzlink vlašský\".\n\n\n"}
{"id": "780486", "url": "https://cs.wikipedia.org/wiki?curid=780486", "title": "Julius Rauscher", "text": "Julius Rauscher\n\nJulius Rauscher (4. dubna 1859 Zborovice – 17. března 1929 Bratislava) byl český hudební skladatel a pedagog.\n\nOba jeho rodiče byli hudebníci, takže základní hudební vzdělání získal v rodině. Již ve 14 letech hrál ve vojenské kapele a od roku 1880 navštěvoval hudební školu \"Concordie\" v Kroměříži. Studoval v Praze u Zdeňka Fibicha a stal se členem orchestru Národního divadla. Složil státní zkoušky ze hry na housle, na klavír, na varhany a ze zpěvu. V roce 1889 hostoval nejprve jako dirigent v Gdaňsku a poté pracoval jako vychovatel v hraběcí rodině v Chomutově a v rodině Děpolda hraběte Černína z Chudenic v Dymokurách. Ještě téhož roku se stal učitelem na hudební škole \"Žerotín\" v Olomouci. V roce 1894 odešel do Innsbrucku, kde vyučoval na pedagogickém ústavu. Vrátil se roku 1905 a stal se profesorem na učitelském ústavu v Kroměříži. V Kroměříži již setrval až do odchodu na odpočinek v roce 1922.\n\nKromě pedagogické činnosti se zasloužil o rozvoj hudebního života Kroměříže. Byl sbormistrem pěveckého spolku Moravan a ředitelem jeho hudební školy. S tímto sdružením provedl i kantátu \"Svatební košile\" Antonína Dvořáka a Prodanou nevěstu Bedřicha Smetany. Založil \"Rauscherovo (Kroměřížské) kvarteto\". Po odchodu do důchodu často zajížděl na Slovensko a zabýval se moravskými a slovenskými písněmi.\n\nNejvýznamnější díla skladatele jsou z oblasti instruktivní a pedagogické:\n\nKomponoval rovněž drobnější skladby komorní a písně:\n\n\n"}
{"id": "780491", "url": "https://cs.wikipedia.org/wiki?curid=780491", "title": "Modern Times (album, Jefferson Starship)", "text": "Modern Times (album, Jefferson Starship)\n\nModern Times je studiové album skupiny Jefferson Starship, vydané v dubnu 1981. Album produkoval Ron Nevison a vyšlo u Grunt Records. Na albu se po tříleté přestávce podílela i zpěvačka Grace Slick.\n\n"}
{"id": "780493", "url": "https://cs.wikipedia.org/wiki?curid=780493", "title": "Havárie bombardéru B-2 na Andersenově letecké základně", "text": "Havárie bombardéru B-2 na Andersenově letecké základně\n\nHavárie bombardéru B-2 na Andersenově letecké základně se udála dne 23. února 2008 na ostrově Guam. Strategický bombardér Northrop B-2 Spirit krátce po svém vzletu z Andersenovy letecké základny ztratil vztlak na křídlech a začal i přes značnou snahu pilotů o jeho záchranu výrazně klesat. Letoun poté poklesl již natolik, že levým křídlem zavadil o vzletovou dráhu a oběma pilotům nezbylo než se katapultovat. Stroj se posléze zřítil na ranvej, explodoval, zcela shořel a stal se tak prvním zničeným strojem B-2 Spirit v historii. Oba piloti z havárie vyvázli jen s lehčími zraněními. Tento konkrétní stroj, náležející k 509. bombardovacímu křídlu z Whitemanovy letecké základny ve státě Missouri, měl v době havárie nalétáno více než 5000 provozních hodin. Na Andersenově základně byl toho času umístěn v rámci krátkodobého operačního nasazení.\n\nPodle vyšetřovací zprávy byly hlavní příčinou havárie prudké deště ve dnech předcházejících havárii. Do trupu letadla totiž prosáklo značné množství vody, která posléze poškodila senzory důležité pro správné fungování letových systémů, a ty pak do centrální řídící jednotky zasílaly chybné telemetrické údaje. Jednotka důležitá pro výpočet výšky, rychlosti, náklonu aj. tedy při startu tohoto B-2 nastavila naprosto chybné parametry, které těsně po vzletu „donutily“ letadlo stoupat více než bylo třeba, letoun kvůli tomu ztratil rychlost a vztlak a postupně přešel do pádu ( je tato situace označována slovem „stall“) vyústivšímu v havárii.\n\n"}
{"id": "780497", "url": "https://cs.wikipedia.org/wiki?curid=780497", "title": "Dětřich", "text": "Dětřich\n\nDětřich je mužské křestní jméno německého původu vzniklé z Dietrich, což znamená „vládce lidu“. Podle českého kalendáře má svátek 15. prosince.\n\nDívčí forma tohoto jména je Dětřiška.\n\nDětří, Dětříšek, Dětřa\n\n\nVěkový rozdíl mezi nejmladším žijícím nositelem tohoto jména a nejstarším, je sedmdesát šest let. Pozoruhodnější je ale věkový rozdíl mezi nejmladším, a druhým nejmladším, ten je celých padesát čtyři let. O dalších dvanáct let se prodlužuje rozdíl na třetího nejmladšího, a to na rovných šedesát šest let. V tabulce je kompletní přehled věkových rozdílů třinácti doposud žijících nositelů tohoto jména. Je zde znázorněn rok narození, počet žijících z tohoto roku, a samotný věkový rozdíl. Stav je platný k 31.12.2013.\n"}
{"id": "780506", "url": "https://cs.wikipedia.org/wiki?curid=780506", "title": "Adnet", "text": "Adnet\n\nAdnet je obec v Rakousku ve spolkové zemi Salcbursko v okrese Hallein.\n\nŽije zde obyvatel 3442 (2011).\n\nPrvní písemná zmínka o obci pochází z roku 741.\n\n\n"}
{"id": "780515", "url": "https://cs.wikipedia.org/wiki?curid=780515", "title": "Australian Open 2003 – ženská dvouhra", "text": "Australian Open 2003 – ženská dvouhra\n\nObhájkyní titulu byla třetí nasazená Američanka Jennifer Capriatiová, která vypadla v úvodním kole.\n\nVítězkou soutěže se stala nejvýše nasazená Američanka Serena Williamsová, když v boji o titul porazila starší sestru a turnajovou dvojku Venus Williamsovou po setech 7–6, 3–6, 6–4. Jednalo se o její čtvrtý vítězný grandslam v řadě a zkompletovala tak nekalendářní Grand Slam, označovaný také jako „Serena Slam“.\n\n\n"}
{"id": "780524", "url": "https://cs.wikipedia.org/wiki?curid=780524", "title": "Töölö", "text": "Töölö\n\nTöölö je čtvrť v Helsinkách ve Finsku. Leží poblíž olympijského stadionu. Nachází se tam mnoho hotelů a pro turisty je to atraktivní místo k odpočinku.\nČtvrť patří k těm bohatším místům jak v Helsinkách, tak celém Finsku.\n"}
{"id": "780525", "url": "https://cs.wikipedia.org/wiki?curid=780525", "title": "Černá Hora na zimních olympijských hrách", "text": "Černá Hora na zimních olympijských hrách\n\nČerná Hora na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "780526", "url": "https://cs.wikipedia.org/wiki?curid=780526", "title": "Počáteční záliv", "text": "Počáteční záliv\n\nPočáteční záliv (\"angl. Commencement Bay\") je částí Pugetova zálivu v americkém státě Washington. Na březích zálivu se nachází město Tacoma a na jeho jihovýchodním konci leží přístav Port of Tacoma. Hranice mezi zálivem a Pugetovým zálivem se nachází mezi mysem Vzdoru a Brownovým mysem. Záliv se stal domovem jednoho z nejaktivnějších komerčních přístavů světa. Největším zdrojem sladké vody pro záliv je řeka Puyallup, mezi další patří potoky Hylebos Creek a Puget Creek.\n\nZáliv svůj název získal v roce 1841, kdy jej navštívila Wilkesova expedice. Poručík Charles Wilkes jej tak pojmenoval, jelikož právě zde začal jeho průzkum jižní části Pugetova zálivu.\n\nPrvní Evropané osídlili pobřeží zálivu v polovině devatenáctého století, kdy zde Švéd Nicolas Delin postavil vodní pilu, v místě ústí jednoho z potoků. Okolo pily se vytvořila malá obec, která byla však evakuována při válce u Pugetova zálivu v roce 1855 a už se nevrátila.\n\nV roce 1873 oznámila železnice Northern Pacific Railway, že západní konec její transkontinentální trasy se bude nacházet na pobřeží zálivu. V roce 1883 byla železnice dostavěna právě až sem, což v Tacomě způsobilo ohromné zrychlení rozvoje. Železniční zázemí se nacházelo vedle wattových pobřeží při ústí řeky Puyallup, téměř dva kilometry od centra Tacomy. Kolem stanice bylo brzy vybudováno nové město, zvané New Tacoma, které se však brzy s původní Tacomou spojilo. Železnice poskytovala osadníkům velké dotace půdy na pobřeží zálivu, časem však tuto půdu koupilo město samotné.\n\nZáliv byl až do roku 1901 rozdělen okresní hranicí do dvou okresů, a to do okresu Pierce, kde se nyní nachází celý, a do okresu King jemuž náležela půda východně od ústí řeky Puyallup.\n\nPo většinu 20. století se na pobřeží zálivu, nedaleko mysu Vzdoru, nacházela velká tavírna společnosti ASARCO, která ale již není v provozu. Kolem bývalé tavírny se nachází městečko Ruston. Odpad z tavírny byl odváděn přímo do zálivu, což způsobilo vytvoření dlouhého poloostrova. Nyní existuje federálně dotovaný projekt k vyčištění tohoto místa.\n\nKanál They Foss, který vybíhá ze zálivu nedaleko centra Tacomy, byl takto dotován už roku 1983, čištění probíhá tedy už několik desetiletí. V roce 1991 oznámila Agentura pro ochranu životního prostředí, že kanál sv. Pavla, kdysi jedna z nejznečištěnějších částí zálivu, se stal prvním federálně dotovaným námořním projektem, který zahrnoval čištění vody.\n"}
{"id": "780530", "url": "https://cs.wikipedia.org/wiki?curid=780530", "title": "Marian Janušek", "text": "Marian Janušek\n\nMarian Janušek (* 29. února 1960, Bratislava, Československo) je slovenský politik za Slovenskou národní stranu, v letech 2006–2009 působil ve funkci ministra výstavby a regionálního rozvoje, v roce 2017 odsouzený v kauze \"nástěnkového tendru\".\n\nPo gymnaziálních studiích získal vysokoškolské vzdělání na Vysoké škole dopravy a spojů v Žilině, když získal absolutorium na Fakultě provozu, ekonomiky, dopravy a spojů v oboru stavba, údržba a rekonstrukce tratí. Po absolvování VŠDS pracoval do prosince 1989 jako samostatný odborně-technický pracovník investiční výstavby v \"Povážských chemických závodech š.p. Žilina\", později zajišťoval stavební dozor na pracích realizovaných podniky \"Váhostav, š.p. Žilina\" a \"Železničné staviteľstvo, š.p. Žilina\".\n\nV lednu 1995 se stal zástupcem přednosty Okresního úřadu v Ostravě, do jehož kompetence patřily odbory dopravy a silničního hospodářství, životního prostředí, katastru, zdravotnictví, školství a kultury, veterinářství, pozemků, zemědělství a lesnictví a obyvatelstva. V únoru 2002 se stal zástupcem přednosty městského úřadu v Žilině, od prosince 2002 byl zástupcem starosty.\n\nDne 4. července 2006 byl jmenován do funkce ministra výstavby a regionálního rozvoje v první vládě Roberta Fica. Odstoupil 15. dubna 2009 v důsledku tzv. \"nástěnkového tendru\", při kterém měly být zakázky na ministerstvu svěřovány firmám, které měly blízko k předsedovi SNS Jánu Slotovi. Sporný tendr na resortu výstavby byl vypsán na právní a poradenské služby při čerpání eurofondů. Případné pochybení ohledně tendru kontroloval Úřad pro veřejné zakázky a Nejvyšší kontrolní úřad. Zakázku za 3,6 miliardy korun resort vypsal pouze na nástěnku na chodbě ministerstva a získalo ji konsorcium, ve kterém byly i firmy \"Zamedia\" a \"Avocat\", spojované právě s Jánem Slotou. V roce 2017 byl Janušek odsouzen soudem v Pezinku na 12 let odnětí svobody, po odvolání mu byl v roce 2018 trest snížen na 11 let.\n"}
{"id": "780534", "url": "https://cs.wikipedia.org/wiki?curid=780534", "title": "Nieda", "text": "Nieda\n\nNieda je řeka 2. řádu na jihu Litvy v Dzūkiji, v okrese Lazdijai (Alytuský kraj), pravý přítok řeky Baltoji Ančia. Vytéká z jezera Niedus, které je průlivem spojeno s jezerem Veisiejis. Přítok tohoto jezera jménem Zapsė je někdy považován za horní tok řeky Nieda, v takovém případě by její celková délka byla přes 26 km. Výtok z jezera Niedus je rozšířený, protože po roce 1956, kdy byla na řece postavena hráz vodní elektrárny v Kapčiamiestisu, stoupla hladina řeky asi o 3 m a horní tok se prakticky spojil s jezerem Niedus, jehož hladina také stoupla o 2,5 - 3 m, stejně jako s ním spojeného jezera Veisiejis, průliv mezi nimi se rozšířil a jezero Veisiejis se spojilo s dříve oddělenými jezery Uosis, Dumblis a Naudoris. Značná část toku probíhá městem Kapčiamiestis a to jak nad elektrárnou, tak pod elektrárnou, která je v ulici Eigulių. Celkový průběh toku je ve směru jihovýchodním, mírně meandrující. Vlévá se do řeky Baltoji Ančia na jižním okraji města Kapčiamiestis, 23,2 km od jejího soutoku s Němenem.\n\nProtože hlavním zdrojem vod této řeky jsou jezera Niedulis, Veisiejis a jejich přítoky, jsou tyto přítoky uvedeny také zde.\n\n"}
{"id": "780536", "url": "https://cs.wikipedia.org/wiki?curid=780536", "title": "Augustin Fibiger", "text": "Augustin Fibiger\n\nAugustin Fibiger (20. listopadu 1868 Bakov nad Jizerou č.p.11– 8. května 1936 Litoměřice) byl český římskokatolický kněz litoměřické diecéze, sekretář litoměřického biskupa, konzistorní rada a tajný papežský komoří, představitel národní samosprávy Československa po roce 1918 a náboženský publicista.\n\nByl synem Augustina Fibigera, starosty a měšťana Bakova nad Jizerou a Marie Magdalény Fibigerové. Jednalo se o českého vlasteneckého kněze. Po svém vysvěcení působil v duchovní správě nejprve jako kaplan v Varnsdorfu a Liberci. Po té byl sekretářem litoměřického biskupa Schöbela, a i nový biskup Josef Gross jej povolal za svého sekretáře. V Litoměřicích proslul tím, že vždy ve výroční den úmrtí Karla Hynka Máchy sloužil mši svatou za tohoto básníka s mohutnými národními konsekvencemi u českého obyvatelstva. Jeho litoměřický dům na \"Große Wenzelsgasse 10\"() se stal centrem litoměřických katolických spolků, zvláště těch, které usilovaly o českou národnostní myšlenku. Stal se také prvním starostou katolického sdružení Orel v Litoměřicích.\nDětství prožívá ve středočeském maloměstě Bakově nad Jizerou. Tam jeho rodina vlastnila dům na náměstí č.p. 11 (). Byl prvorozeným synem starosty a kováře Augustina Fibigera, který měl se svou ženou Marii ještě mladší dceru Annu a syna Václava. Školní docházku absolvoval v letech 1875-1880 v obecné chlapecké škole v Bakově nad Jizerou (), kde patřil k nejnadanějším žákům. Po té pokračoval v jednoroční školní docházce v měšťanské škole v České Lípě, aby se zdokonalil v německém jazyce. Jeho výborné školní výsledky, byly otcem odměněny tím, že umožnil jeho další studium na osmiletém gymnaziu v Mladé Boleslavi (). Tato volba, se projeví jako správná, Fibiger zde v letech 1881-1889 opět dosáhl výtečných výsledků. Jako student, rád sledoval otce při jednání rady města a vedl s ním dlouhé diskuse o státní správě. Otec ho i jako budoucího úředníka pověřuje drobnými úkoly ve správě města. Tyto zkušenosti záhy zúročí. Po absolvování gymnasia, které ukončí v roce 1889 s vyznamenáním, se rozhodne pokračovat ve studiu. Rozpočet rodiny však zdaleka neodpovídá požadavkům na další studium. Jako nabídka z čistého nebe přichází možnost studia v Římě na bohoslovecké fakultě. Po delším váhání, rodiče svolili ke studiu. V říjnu roku 1889 nastupuje na vlak, který ho odvezl, za věděním do věčného města. Řím mladého chlapce přímo uchvátil. Teplý vzduch a ty vůně tak jiné než znal ve své domovině. Ubytoval se v klášteře Trinitářu na \"Via Sitina 73\" (), kam alumni přesídlili, teprve před rokem z lombardského papežského semináře svatých Ambrože a Karla (\"San Carlo al Corso\"), kde bydleli bohoslovci (v letech 1887–1888). Tím se stal chovancem \"Collegio Boemo\" – Bohemicum, kde začal studovat filozofii a teologii. Začaly mu nové povinnosti. V prvé řadě musel zvládnout italštinu, která je zde komunikačním jazykem a všechny úkoly, spojené se studiem. Do Bakova poslal mnoho dopisů, kde popisuje krásy duchovních i světských památek Říma a dalších italských měst. Zároveň z dopisů vyzařuje stesk po rodině. Den 24. září 1892 byl donucen studia přerušit, z důvodu nástupu vojenské služby. Po omilostnění císařem Františkem Josefem I. je propuštěn z armády a 31. prosince 1892 se vrátil do koleje k dokončení studii. 31. prosince 1893 byl vysvěcen na jáhna Svá studia v Římě završil 14. května 1894 vysvěcením na kněze. Z koleje odešel 25. června 1894.\nOd 1. srpna 1894 nastupuje svou dráhu v duchovní zprávě, jako kaplan chrámu sv. Petra a Pavla\n(), který je nejstarším varnsdorfským kostelem, byl postaven na místě původního kostelíka ze 13. století. Základní kámen nového, tedy dnešního kostela, byl položen v roce 1766. Zde Fibiger působil, až do října 1896. Další jeho farností se stává Liberec, kde sloužil, jako kaplan v arciděkanském kostele svatého Antonína Velikého (). Jedná se římskokatolický gotický kostel, jehož historie sahá až do roku 1579. V dubnu 1902 je povolán do Litoměřic jako tajemník biskupa Emanuela Jana Křtitele Schöbela (* 12.2.1824 – † 28.11.1909), který byl římskokatolickým knězem německé národnosti, 14. biskupem litoměřickým a 41. velmistrem Řádu křížovníků s červenou hvězdou. Fibiger je zároveň dómským kazatelem až do roku 1915. V roce 1905 je jmenován přísedícím a radou biskupské konzistoře, v 1908 tajným papežským komořím - monsignore II stupně a sekretářem biskupské konsistoře.\nBiskup Schöbel, umírá vyčerpán usilovnou prací a stářím († 28.11.1909). Na biskupský stolec potvrdil Pius X. dne 18.3.1910 Josefa Jindřicha Grosse (* 10.10.1866 – † 20.1.1931), který byl římskokatolickým knězem německé národnosti a 15. biskupem litoměřickým. Tento německý biskup velmi pozvedl, prostřednictvím spolku \"Schulverein\", místní školství. Pověstné bylo jeho lpění na ceremonii. Je věrný stoupenec habsburské dynastie. Biskup Gross v září 1910 opět povolal Fibigera za svého tajemníka.\n\nPřestože, jeho nadřízený, biskup Gross byl německé národnosti, toleroval Fibigerovi české vlastenecké aktivity a to dokonce i v době I. světové války. Zvláště nebezpečné bylo, když se stal zpravodajem tzv. Maffie – českého odbojového protirakouského hnutí, podporovaného z exilu Tomášem Garrigue Masarykem. S tím se znal již z období před I, světovou válkou. Tomáš Garrigue Masaryk dokonce na jeho doporučení trávil se svojí rodinou, dovolenou v jeho rodném městě Bakově nad Jizerou č.p.54 () a to po dva roky 1895 a 1896.\nObdobí I. světové války nebylo pro Augustina Fibigera, ani pro český národ jednoduché. Mnoho mladých mužů den co den umíralo na bojištích, nebo se léčilo ze zranění i mnoho jeho přátel padlo, nebo bylo nezvěstných.\nV roce 1916 však přichází zpráva, která ho hluboce zasáhne a ovlivní jeho činnost po zbytek života. Umírá jeho sestra Anna (41), zůstává po ni šest sirotků Augustin (15), Hana (14), Jaroslav (12), Štěpánka (10), Marie (6) a Anička (2). Švagr Josef je na bojišti Velké války. Augustin vyřizuje vše potřebné a jeho domácnost v Litoměřicích získává nové přírůstky Jaroslava, Štěpánku, Marii a malou Aničku. Přes velkou vytíženost vše zvládá, jen malá Anička je nad jeho síly. Na pomoc přichází jeho sestřenice Anna Kučerová, která je bezdětná, a se svým manželem Josefem se o Aničku postarají. Později ji adoptují a z vděčnosti na památku této události dají v bakovském kostele sv. Bartoloměje () zhotovit okenní vitráž, která bude tuto událost připomínat.\nVšichni sourozenci Kameníkovi budou na Monsignora po zbytek života s láskou a úctou vzpomínat: „Vždyť z nás vychoval slušné lidi“.\n\n8. září 1918 zorganizoval velkou pouť z Litoměřic do Doksan, která se stala národní manifestací za svobodu. Po vzniku Československé republiky v říjnu 1918 se postavil do čela místního Národního výboru československého v Litoměřicích. Národní výbor nového státu měl až do konce roku 1918 sídlo v jeho soukromém domě. Zároveň se v Litoměřicích 29. října vytváří \"německá Národní rada\" pro město a okres. Měla 36 členů a 8 z nich bylo v exekutivním výboru. Týž den také vydala prohlášení, ve kterém se přihlásili k právě vzniklé provincii \"Deutschböhmen\". Také v něm žádali obyvatelstvo o zachování klidu a pořádku, aby přechod ze starých poměrů do nových proběhl co nejrychleji a bez problémů. Biskup Gross k novému československému státu zastával velmi opatrné a vyčkávací stanovisko. Situace v Litoměřicích, nově narozené republice nepřeje, armáda je na straně protivníka a demografická čísla hovoří jasně 87% němců k 13% čechů. Více než jasná role aucajdra pro české zájmy, ale Fibigerova vize o českém státě je jasná a neotřesitelná. Je na čase zúročit vědomosti získané od svého otce a studiem, proměnit vizi v realitu i v Litoměřicích. Jedná se zástupci armády, hovoří k prostým vojákům, neúnavně oslovuje vlivné i prosté občany dobře ví, že v masách je síla. Zároveň se stará o tři jemu svěřené děti, kterým nadšeně veškeré dění popisuje, vždyť rodina je základ státu. Téměř nespí, nadčení střídá beznaděj. Konečně přichází den, kdy kráčí v čele terezínské posádky, která osvobozuje město Litoměřice. Přijímá slib věrnosti nové republice od místních českých úředníků. Díky jeho prozíravosti Litoměřice přešly bez ozbrojeného boje v prosinci 1918 do moci českých úřadů. Obsazením města československou armádou končí působení německé Národní rady a Fibigerova vize o českém státě dosahuje naplnění.\n\nV roce 1929 byl v Litoměřicích jmenován konzistorním radou. .\n30 léta jsou pro něho těžkým obdobím. V sousedním Německu nastupuje nový „kazatel“ – Adolf Hitler,\nkterý svou „nacistickou vírou“ nakazí i mnoho farníků v Litoměřicích. Národnostní nesnášenlivost dostává\nzelenou. Do správy statní i duchovní jsou v Litoměřicích pověřováni zástupci německé „menšiny“ prý, aby nedráždily sousedního „kazatele“ a uklidnila se situace v regionu. Po smrti biskupa Grosse († 20.1.1931) nastalo mezi Československou republikou a Svatým stolcem poměrně dlouhé dohadovaní o nástupci. Až 22. října 1931 potvrdil Pius XI. novým biskupem ThDr. Antonína Aloise Webera (* 24.10.1877 – † 12.9.1948), který byl římskokatolický knězem německé národnosti, 16. biskupem litoměřickým (1931–1947) a od 10.3.1947 titulárním arcibiskupem. Tento německý biskup, politicky nikdy nevystupoval a národnostně se nevyhraňoval, naopak národnostní protiklady v diecézi mírnil a důraz kladl na náboženskou výchovu, sociální a charitativní činnost. K stupňujícím se německým požadavkům mínil: „Snad neznají české přísloví: s jídlem roste chuť“. Fibigera těší snad už jen rodina tam je všechno, jak má být. Jeho svěřenci si nacházejí životní partnery a Fibiger vždy přijíždí do Bakova nad Jizerou, aby se stal oddávajícím knězem. Při svatbách nezapomene vždy připomenout: „Vždyť i vaše rodiče, už jsem v roce 1899“. Největší radost mu přináší narození Vladimíra (1930), Marie (1933), Hany (1934) a Františka (1934); vždyť Fibiger je vlastně „dědou“. Jeho poslední setkání s celou rodinou, bylo 17.10.1935 v Bakově nad Jizerou, kdy oddával nejstaršího ze svých svěřenců Augustina Kameníka, tam byl „Děda“ Fibiger mezi svými, ti mu rozuměli a byl snad naposled opravdu šťastný.\nKdyž jej v dubnu 1936 v Litoměřicích naposled navštívila rodina, smutně hleděl na obraz mementa Bílé hory, který visel v jeho pracovně, jako by tušil, co bude následovat. Krátce po rodinné návštěvě 8. května 1936 ve věku 67 let v Litoměřicích zemřel.\n\nJeho smrt v roce 1936 se stala národní manifestací proti sílícímu tlaku ze strany německy mluvícího obyvatelstva v Sudetech.\nNad jeho hrobem , na litoměřickém hřbitově poblíž hrobky litoměřických biskupů, promluvil při pohřbu Dr. Lešer jménem Národního výboru a přečetl poslední odkaz Fibigera:\n\"\"Poněvadž byl jsem činným i mimo obor svého životního povolání, prohlašuji, že chci zemřít jako pravý, svědomitý katolický kněz, a jsem přesvědčen, že proto miloval jsem vždy upřímně a nezištně svůj drahý národ, jehož práva vždy jsem hlásal a hájil proti všem jeho nepřátelům a škůdcům, a mohu s čistým svědomím se zapřísahati, že nikdy a v ničem národa svého jsem nezradil, ani svou katolickou církev nikdy a v ničem nezapřel. Jsem přesvědčen, že církev katolická má v úctě lásku k národu, která jest darem Božím, a proto právě tak jsem přesvědčen, že učení Kristovu bude v národě našem nejlépe poslouženo, když český kněz bude horlivých Čechem a když český lid bude k Bohu veden knězem z jeho krve. Mé národní přesvědčení se někomu snad nelíbilo, ale ten nechť se dotáže svého svědomí, zda jeho nelibost nebyla vyvolána národním přesvědčením a zda tudíž to, co mi vytýkal, sám nepěstoval. Komu pak se zdálo, že nejevil jsem snad dosti národního přesvědčení, ať se dotáže sama sebe, zda dostalo se mu tolik ústrků pro jeho národnost jako mně, a zda tak nevděčně mu bylo naměřeno jako mně. Nehledal jsem ovšem vděku ani od národa, ani od vrchnosti, ač jsem se snažil pracovati pro církev a národ, ale zažil jsem tolik nevděku že doufám, že mi Bůh, který zkoumá srdce a ledví, proto milostivě odpustí, čím jsem se snad prohřešil. A proto také ze srdce odpouštím všem, kteří se budou domnívati, že mi snad ublížili, ano, já jim za to děkuji, poněvadž doufám, že mi tím dopomohli k dosažení odpuštění u Boha samého. Svému milovanému národu přeji zdárného rozkvětu jeho národní a státní samostatnosti, a prosím Boha, aby od něho odvrátiti ráčil vše, co by mu mohlo přivoditi druhou Bílou horu. Sv. Václave, kníže náš, kníže český, nedej mu zahynouti. Krleš, Krleš, Krleš. Naší menšině dávám ,S Bohem' a vřele ji doporučuji, aby byla svornější než dnes a vděčnější těm, kteří pro ni pracovali.\"\"\nPo přečtení tohoto odkazu nadšeného vlasteneckého kněze Msgre. Fibigera zazněla nad hrobem, po obvyklých církevních zpěvech československá národní hymna: \"\"Kde domov můj\"\" v českém jazyce. Existovala totiž také v Sudetech používaná německá jazyková verze československé hymny. Tato národní manifestace však byla v německy mluvícím prostředí záměrně přehlížena a ignorována.\n\n\n"}
{"id": "780539", "url": "https://cs.wikipedia.org/wiki?curid=780539", "title": "Sofi Oksanen", "text": "Sofi Oksanen\n\nNarodila se ve Finsku v rodině finského otce a estonské matky, která v roce 1970 emigrovala ze Sovětského svazu. Vystudovala literaturu na Jyväskylské a Helsinské univerzitě. Později studovala dramaturgii na Divadelní akademii v Helsinkách.\n\nV roce 2009 ji největší estonský deník Postimees vyhlásil Osobností roku. Estonský prezident Toomas Hendrik Ilves ji v roce 2010 udělil Řád kříže země Panny Marie čtvrtého řádu.\n\n\nDílo \"Očista\" bylo oceněno:\n\nV roce 2013 obdržela Sofi Oksanen za své dílo Severskou cenu Švédské akademie označovanou jako \"malá nobelova cena\".\n\n"}
{"id": "780541", "url": "https://cs.wikipedia.org/wiki?curid=780541", "title": "Astorga", "text": "Astorga\n\nAstorga může být:\n\n\n\n"}
{"id": "780542", "url": "https://cs.wikipedia.org/wiki?curid=780542", "title": "Nekézseny", "text": "Nekézseny\n\nNekézseny je obec na severovýchodě Maďarska v župě Borsod-Abaúj-Zemplén.\n\nRozkládá se na ploše 14,10 km² a v roce 2010 zde žilo 777 obyvatel.\n"}
{"id": "780550", "url": "https://cs.wikipedia.org/wiki?curid=780550", "title": "Uzbekistán na letních olympijských hrách", "text": "Uzbekistán na letních olympijských hrách\n\nUzbekistán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "780552", "url": "https://cs.wikipedia.org/wiki?curid=780552", "title": "Uzbekistán na zimních olympijských hrách", "text": "Uzbekistán na zimních olympijských hrách\n\nUzbekistán na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "780553", "url": "https://cs.wikipedia.org/wiki?curid=780553", "title": "Michel Cournot", "text": "Michel Cournot\n\nMichel Cournot (1. května 1922, Paříž - 8. února 2007, Paříž) byl francouzský novinář, spisovatel, scenárista a filmový režisér.\n\n\n\n\n"}
{"id": "780555", "url": "https://cs.wikipedia.org/wiki?curid=780555", "title": "Okres Gyöngyös", "text": "Okres Gyöngyös\n\nOkres Gyöngyös ( ) je jedním ze sedmi okresů maďarské župy Heves. Jeho centrem je město Gyöngyös.\n\nV okrese se nachází celkem 25 měst a obcí.\n"}
{"id": "780556", "url": "https://cs.wikipedia.org/wiki?curid=780556", "title": "Zambie na letních olympijských hrách", "text": "Zambie na letních olympijských hrách\n\nZambie na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "780565", "url": "https://cs.wikipedia.org/wiki?curid=780565", "title": "Lost Land of the Jaguar", "text": "Lost Land of the Jaguar\n\nLost Land of the Jaguar je dokumentární cyklus televize BBC z roku 2008. Skupina vědců se zde vydává do státu Guyana, do džunglí, kde se chtějí setkat s mnoha jihoamerickými tvory – mimoto s jaguárem americkým. Premiéru měl dokument na kanálu BBC One 30. července 2008.\n\n"}
{"id": "780566", "url": "https://cs.wikipedia.org/wiki?curid=780566", "title": "Musė (rozcestník)", "text": "Musė (rozcestník)\n\nNázev Musė (v litevštině \"moucha\") může znamenat:\n\n"}
{"id": "780567", "url": "https://cs.wikipedia.org/wiki?curid=780567", "title": "Lukáš Janota", "text": "Lukáš Janota\n\nLukáš Janota (* 4. říjen 1983 Gottwaldov) je český divadelní a filmový herec. Jako malý se objevil ve filmu \"Potkal jsem ho v zoo\" a v seriálu \"Medvědi nic nevědí\". Od 1. prosince 2009 je členem muzikálového souboru Městského divadla Brno.\n\nJeho manželkou je též herečka Svetlana Janotová.\n\n\n"}
{"id": "780568", "url": "https://cs.wikipedia.org/wiki?curid=780568", "title": "Třetí cesta (politika)", "text": "Třetí cesta (politika)\n\nTermín třetí cesta odkazuje na různé politické postoje, které se snaží uvést do souladu pravicovou a levicovou politiku vytvořením syntézy pravicové ekonomické politiky a levicové sociální politiky.\nTřetí cesta není pouhým kompromisem levicové a pravicové politiky, klade si za cíl vytvořit politickou alternativu, která by byla přijatelná pro nejširší vrstvy obyvatelstva v nových podmínkách globalizovaného postindustriálního světa.\n\nHlavními hodnotovými předpoklady se stává zdůraznění individuálního spojení práv s povinnostmi a moci s demokratickými principy. Podle této politické teorie by měl stát klást důraz na stimulaci občanské společnosti (která by částečně zajišťovala sociální služby a zároveň zapojovala občany do účasti na politickém životě), dále na tržní ekonomiku se státními intervencemi s důrazem na veřejný zájem (investice do zdravotnictví, vzdělávání, výzkumu).\nPolitika třetí cesty obsahuje rovněž zájem o ekologii, snahu o demokratizaci rodiny (sladění rodinného a pracovního života) a staví se pozitivně k multikulturalismu (prosazuje ideu kosmopolitního národa).\n\n"}
{"id": "780570", "url": "https://cs.wikipedia.org/wiki?curid=780570", "title": "Kostel Narození Panny Marie (Želiv)", "text": "Kostel Narození Panny Marie (Želiv)\n\nKostel Narození Panny Marie v Želivě je součástí areálu tamního kláštera. Společně s ním byl v roce 2010 vyhlášen jako národní kulturní památkou České republiky.\n\nKlášter s kostelem Narození Panny Marie byl založen roku 1139 pražským biskupem Otou spolu s českým knížetem Soběslavem a jeho manželkou Adlétou. Nejprve zde sídlila kanonie benediktinů, kteří přišli z kláštera v Sázavě. O několik desetiletí později museli benediktini klášter opustit a do Želiva přicházejí premonstrátští mniši ze Steinfeldu vedení opatem Gotschalkem. V následujících letech nastal velký rozkvět kláštera (roku 1375 je přestavěn do gotického slohu), který ukončily až husitské bouře. V husitské době je pak klášter dvakrát vypleněn. Následně je zkonfiskován a získávají ho Trčkové z Lípy. Zpět do držení premonstrátů se dostává až po 155 letech, kdy ho v roce 1623 vykoupil za 18 000 zlatých strahovský opat Kašpar z Questenberka.\n\nDůležité stavební úpravy začaly hned po vykoupení Želiva z majetku Trčků z Lípy roku 1623. Strahovský opat Kašpar z Questenberku se podílel na stavbě lodi kostela a opravě kláštera. Jméno stavitele není známo, literatura se o něm zmiňuje jako o „vlašském mistru“. Další stavební a interiérové úpravy následovaly hned vzápětí – položení základů nového konventu (za opata Norberta z Amelunxen (1649–1654)), nové varhany, tři nové oltáře, nebo např. obnovení opatských pokojů (za opata Siarda Falca (1661-1677). V dalších letech je kostel a klášter neustále upravován a vybavován nábytkem, oltáři a dalšími potřebnými doplňky.\n\nRok 1712 však nebyl pro klášter příznivý. V dubnu vypukl požár, který byl naštěstí rychle uhašen, ale to nejhorší nastalo 16. června, kdy vypukl vinou kuchaře nový požár, který se již nepodařilo včas uhasit a shořel nejen konvent, ale i trojlodí kostela. Jediné, co zůstalo bez poškození, byla sakristie a kněžiště, které bylo provizorně upraveno a uzavřeno slabou zdí.\n\nK první fázi oprav kostela byl povolán stavitel Antonín Scotti, který pro klášter pracoval již od roku 1710. Po obnovení konventních budov a přilehlých klášterních traktů bylo přistoupeno k obnově zničeného trojlodí kostela. Na radu sedleckého opata Bonifáce Blahny oslovuje opat Jeroným Hlína (1703-1725) architekta Jana Blažeje Santiniho. Důvodem této volby může být i rozhodnutí obnovit trojlodí v gotických formách a Hlínova znalost sedleckého chrámu, kde byl zapsán do bratrstva sv. 14 pomocníků. První Santiniho pobyt v Želivě je doložen 24. – 27. dubna 1714, zároveň dostává vyplaceno prvních 124 zlatých. Tento údaj lze vyčíst z kalendářních poznámek opata Hlíny.\n\nDruhá návštěva 6. června byla spojena s dovezením plánů nového trojlodí. Santinimu bylo za ně vyplaceno 125 zlatých. Při třetí návštěvě 14. září Santini zároveň vyměřil kostel ve Vojslavicích, který měl být přestavěn.\n\nStavba trojlodí kostela velmi rychle pokračovala, takže 5. listopadu se začal osazovat krov, který byl dokončen nejspíš v polovině listopadu, protože již 22. listopadu byl na vrchol střechy osazen kříž s ostatky svatých. Téhož roku (1714) přijel Santini do Želiva ještě 30. listopadu, kdy přivezl opatu Hlínovi plány kostelů ve Lhoticích a Vojslavicích.\n\nV následujícím roce 1715 se začalo stavět 26. března, kdy bylo uvnitř kostela postaveno lešení a 26. července opat posvětil základní kameny první věže. Druhá věž se začala stavět 7. října. V opatových zápiscích také lze najít, že od října se začíná pracovat na druhé půlce klenby. Ukončení stavebních prací toho roku je datováno společně s dokončením základů obou věží 16. listopadu.\nRok 1716 se nesl ve znamení dokončování klenby trojlodí, svěcení zvonů a oplechování věží. Santini navštívil v tomto roce Želiv již 14. ledna a zdržel se čtyři dny, kdy spolu s opatem a stavitelem Janem Jakubem Voglerem vedli poradu o nových varhanách a také navštívili Humpolec, kde měl opat v plánu přestavět kostel sv. Mikuláše. Klenba v hlavní lodi v Želivě byla dokončena 26. června a zedníci začali stavět lešení v bočních lodích. 30. června přijel znovu do Želiva Santini a přivezl plány na chórové lavice, za které dostal 28 zlatých. Klenba kostela je uzavřena 11. září za přítomnosti Santiniho a stavitele Voglera.\n\nPro rok 1717 se opatovy zápisky nedochovaly a klášterní anály žádné stavební práce na trojlodí nezaznamenávají. Roku 1718 se stále ještě pracovalo na věžích kostela – byl přivezen plech a byly dělány hodiny. V kostele byl mezitím obnoven hlavní oltář a celý kostel nově vydlážděn. Santini dostal za rok 1718 vyplaceno dvakrát 20 zlatých.\n\nPráce na věžích pokračovaly i v roce 1719. Byly na nich instalovány hodiny, oplechovány báně věží a 5. listopadu byly v kostele umístěny nové lavice. Tohoto roku dostal Santini třikrát 20 zlatých (13. června, 10. srpna a 5. prosince) a zároveň ještě dalších 20 zlatých „za obrysy.”\n\nPoslední zaznamenaný Santiniho pobyt v Želivě je 14. prosince 1719, kdy dostal zaplaceno 10 zlatých „za máslo.” Stavba kostela byla definitivně dokončena roku 1721.\n\nŽelivské trojlodí se liší od předešlých Santiniho staveb. Jeho úkolem zde bylo spojit nové trojlodí se starší zachovanou gotickou částí, zatímco u Kladrub, či v Sedlci přestavoval celý středověký komplex do hávu barokní gotiky. Také přání želivského opata, aby bylo zachováno přibližné půdorysné řešení původního chrámu, i dvouvěžové západní průčelí, také určitým způsobem omezilo Santiniho možnosti.\nVnějšek trojlodí je koncipován jako jednoduchý, nečleněný objem na obdélném půdorysu s mansardovou střechou. Průčelí je rozděleno do dvou plánů. V prvním plánu se nacházejí předsunuté boční věže, ve druhém pak ustupující střed s předsazenou polygonální předsíní. Fasáda je omítnutá, aby odpovídala fasádě kněžiště.\nGotické tvarosloví se na exteriéru stavby skoro neobjevuje. Nenajdeme tu žádné typické prvky, jako jsou fiály, kraby, křížové kytky. Gotický řád je tu výrazně redukován na lineární formy, což ve vývoji Santiniho tvorby odkazuje k jeho architektonickým realizacím ve stylu formálního minimalismu barokně–gotických fasád ve 20. letech 18. století. Typickým prvkem je „vylehčování“ fasád směrem vzhůru, což se objevuje hlavně u věží, kdy se v každém patře mění tvary a formáty okenních otvorů a dalším „atypickým, jaksi tektoniky inverzním motivem jsou ustouplá, rustikou členěná nároží namísto nárožních lisenových armatur v horních dvou etážích věží.“ Podobně jsou řešeny i báně věží s oktogonálními lucerničkami s převýšenými jehlancovými stříškami.\n\nStřední pole fasády, které ustupuje, je ještě opticky prohloubené a vylehčené směrem ke svatonorbertské monstranci, která byla zhotovena podle Santiniho návrhu a osazena roku 1719.\nInteriér je trojlodní. Hlavní loď je zaklenuta čtyřmi poli příčně obdélného půdorysu, boční lodě pak čtyřmi poli lehce hloubkově obdélného půdorysu. Nejpozoruhodnějším prvkem interiéru želivského chrámu jsou boční empory, vložené do tří polí bočních lodí od západu. Čela empor v pohledu z hlavní lodi jsou formovány jako sdružené arkády bez středového opěrného pilíře. Zároveň tato čela směrem vzhůru nabírají na hmotě, čímž vzniká dojem jakoby „\"z ničeho v jistém bodě krystalizovala a směrem vzhůru sílila, rostla a nabývala.\"” Zároveň, ale v pohledu z bočních lodí se jeví jako visutý klenák, který je zavěšený ve vrcholu záklenku mezilodní arkády.\n\nDůležitým prvkem Santiniho staveb je i členění líce kleneb žebrovými vzorci. Horní prostor všech tří lodí je zaklenut jednoduchými valenými klenbami s tříbokými výsečemi. „\"Na křížovém a kvazisíťovém rastru pak dominují kroužená žebra, formující obkročnou řadu čočkových a kosočtverečných obrazců ve vrcholech kleneb.\"” Tato kompozice je inspirována klenbami chrámu sv. Barbory v Kutné Hoře. Empory jsou završeny soustavou plackových kleneb a valených „sedel.”\nDalší Santiniho invencí je proražení kleneb empor při styku bočních lodí s obvodovou zdí, v šíři vysokých oken. Tímto způsobem Santini přivádí do bočních lodí světlo.\n\nPři celkovém pohledu na koncipování želivského chrámu je patrný rytmus, při kterém se střídají hloubkové a příčně prostorové části. Ustupující polygonální předsíň, hlavní loď, falešný transept tvořený vynechaným jedním polem bez empor a dlouhé kněžiště se vzdáleným oltářem. Santiniho koncept želivského kostela lze možno nazvat „cestou ke světlu.”\n\nV kostele se nacházejí dvoje varhany: jedny velké na varhanním kůru, druhé chórové nad kněžištěm.\nPrvní varhany získal kostel v roce 1719. Dvoumanuálový nástroj s mechanickou trakturou a 25 rejstříky postavil Jiří Dvorský, varhanář z Prahy. Hrací stůl se nacházel v levé hlavní varhanní skříni. Zásah do varhan provedl roku 1780 varhanář František Pavel Horák, který přidal do zábradlí nový prospekt. V roce 1942 postavil Jan Tuček nový stroj s pneumatickou trakturou a kuželkovou vzdušnicí do původních skříní. Následuje tabulka rejstříků velkých varhan:\n\nKromě spojek různých stopových délek, volných kombinací a dalších možností má varhaník také k dispozici zvonkohru.\n\nDo zábradlí nad prostorem kněžiště umístil roku 1734 varhanář Jan Bohumír Hälbig ml. dvoumanuálový nástroj s mechanickou trakturou a zásuvkovou vzdušnicí. Pedál se nachází mimo malou varhanní skříň v prostoru oratoře. Zvukově jsou podle diecézního organologa Václava Uhlíře cennější než hlavní varhany. Dispozice varhan je následující:\n\n\n"}
{"id": "780575", "url": "https://cs.wikipedia.org/wiki?curid=780575", "title": "Sopřečský kanál", "text": "Sopřečský kanál\n\nSopřečský kanál (též \"Výrovský kanál\") je vodní dílo v okrese Pardubice dnes sloužící k napájení rybníků Černého Nadýmače a Sopřečského rybníku.\n\nSopřečský kanál je součástí pardubické rybniční soustavy budované Pernštejny v šestnáctém století. Jedná se o odbočnou větev Opatovického kanálu. Dnes slouží k napájení rybníků Černého Nadýmače a Sopřečského rybníku, další jím napájené rybníky již dnes neexistují.\n\nVtok do z Opatovického do Sopřečského kanálu se nachází u jezu v lese asi 0,5 km východně od místní části Výrova - místní části obce Břehy. Kanál je veden lesním porostem převážně severozápadním směrem. V počáteční části jeho toku je k němu přimknuta okružní turistická značená trasa 7259 (tzv. \"Výrovský okruh\"). Poté zprava obtéká rybník Černý Nadýmač. Sopřečský kanál má výše položenou hladinu a rybník je napájen krátkou odbočkou za pomoci přepadového stavidla. V závěru svého toku se kanál vlévá do Sopřečského rybníku. Z něj je voda odváděna pomocí Sopřečského potoka (též \"Mulda\") do Labe. Pod hrází rybníka je kanál spojen suchým příkopem s rybničním přepadem potažmo Sopřečským potokem, který slouží k přímému převádění vody v případě přerušení napájení rybníka. V trase kanálu se nachází dvojice akvaduktů. Vzdušná vzdálenost mezi vtokem a ústím kanálu je asi tři kilometry.\n"}
{"id": "780579", "url": "https://cs.wikipedia.org/wiki?curid=780579", "title": "Henri Salvador", "text": "Henri Salvador\n\nHenri Gabriel Salvador (18. července 1917 – 13. února 2008) byl francouzský jazzový zpěvák a kytarista narozený ve Francouzské Guyaně, jeho styl byl ovlivněn karibskou muzikou, bossa novou, ale i blues či swingem. Je považovaný za zpěváka \"první francouzské rock'n'rollové písně\", již nahrál roku 1956, a jejímiž autory byly Boris Vian a Michel Legrand. Salvador sám však rock'n'roll později opustil a nerad se ke svým počátkům vyjadřoval. Řada jeho písní měla komický nádech, například \"Mais non, mais non\" (coververze \"Mah Nà Mah Nà\" od Piero Umilianiho) či \"Juanita Banana\". Typické pro něj byly ovšem i křehké jazzové balady jako \"Dans mon île\" či \"Jardin d'hiver\". Byl znám jako vášnivý fanoušek fotbalového klubu Paris Saint-Germain. \n\n"}
{"id": "780586", "url": "https://cs.wikipedia.org/wiki?curid=780586", "title": "Pierre Philippe Bechade de Rochepin", "text": "Pierre Philippe Bechade de Rochepin\n\nPierre Philippe Bechade de Rochepin (1694 – 18. března 1776, Brno) byl polní podmaršál a vojenský inženýr habsburského vojenského inženýrského sboru.\n\nJako zemský inženýr žil od roku 1742 většinou v Brně, kde se mu v letech 1744–1755 narodili čtyři synové a dcera. Nejstarší syn Quido Benedict Rochepine působil rovněž v Brně jako vojenský inženýr.\n\nVybudoval bastionovou pevnost Olomouc, jako projektant a stavitel v letech 1742–1752, a pevnost Brno se Špilberkem.\n"}
{"id": "780587", "url": "https://cs.wikipedia.org/wiki?curid=780587", "title": "BNP Paribas Open 2012 – muži", "text": "BNP Paribas Open 2012 – muži\n\nTenisový turnaj ATP BNP Paribas Open 2012 se konal ve dnech 5. – 18. března v Indian Wells ve Spojených státech amerických venku na kurtech s tvrdým povrchem. Turnaj patřil do druhé nejvyšší kategorie na okruhu – ATP World Tour Masters 1000. Odměny činily 4 694 969 USD.\n\nČtvrtý titul v Indian Wells získal Roger Federer. Celkově se jednalo o jeho devatenáctou výhru na turnajích kategorie Masters, čímž vyrovnal rekord Rafaela Nadala a sedmesátý třetí triumf na okruhu ATP.\nVšichni nasazení hráči měli v 1. kole volný los.\n\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "780590", "url": "https://cs.wikipedia.org/wiki?curid=780590", "title": "Quido Benedict Rochepine", "text": "Quido Benedict Rochepine\n\nQuido Benedict Rochepine (12. prosince 1744, Brno – ?) byl vojenský inženýr, důstojník (kapitán–poručík) ženijního útvaru v Brně, a nejstarší syn plukovníka Pierre Philippe Bechade de Rochepina.\n\nPodílel se na přestavbě špilberských kasemat, které vybudoval jeho otec, k vězeňským účelům, v letech 1783–1785.\n"}
{"id": "780591", "url": "https://cs.wikipedia.org/wiki?curid=780591", "title": "Josef Klíma (orientalista)", "text": "Josef Klíma (orientalista)\n\nJosef Klíma (16. listopadu 1909 Vídeň – 30. listopadu 1989 Praha) byl český asyriolog, historik klínopisného práva starého Předního východu, překladatel ze sumerštiny a akkadštiny.\n\nNarodil se ve Vídni v české rodině. Jeho otec JUC. Alois Klíma (* 17. srpna 1866 ve Chvatěrubech) byl ministerským úředníkem (\"k. k. Ministerial Oberkomissar des Wiener Handelsministeriums\"). Matka Marie Klímová, roz. Iserlová, se narodila 24. března 1876 v Hradišti u Blovic (kde byl její otec Franz Iserle důchodním na panství hraběte Eduarda Pálffyho).\n\nJosef Klíma začal v září 1915 ve Vídni chodit do soukromé české školy. V listopadu 1918 rodina odjela do Čech, v květnu 1919 našla definitivní bydliště v Praze. Od září 1920 studoval na 1. českém reálném a vyšším gymnasiu v Křemencově ulici. Zde ho ovlivňovali jeho vyučující – třídní prof. historik Čeněk Chyský, orientalista dr. Felix Tauer a zejména prof. latiny Václav Niederle – ten vodil gymnazisty na přednášky Bedřicha Hrozného, Františka Lexy, Jana Rypky a Vincence Lesného. V roce 1928 složil maturitu s rozšířenými zkouškami z latiny, řečtiny a francouzštiny.\n\nV letech 1928–1932 studoval na Právnické fakultě Univerzity Karlovy v Praze (promoce 16. prosince 1932, promotor prof. Otakar Sommer) a od 1932 i na Filozofické fakultě UK, kde poslouchal přednášky Bedřicha Hrozného. Na německé univerzitě v Praze od roku 1930 studoval babylonské, asyrské a chetitské právní texty u M. San Nicolòa a Paula Koschakera; byl mimořádným žákem Teologické fakulty u profesora Václava Hazuky. V letech 1932–1939 byl neplaceným asistentem u O. Sommera, přičemž dále studoval klasickou filologii a dějiny antických zemí (1932–1936). Své znalosti prohluboval ve třech zahraničních sférách – italské (Řím, Bologna, Benátky), francouzské (v Paříži u překladatele Chammurapiho zákoníku Jean-Vincenta Scheila) a německé (Berlín, Mnichov, v Lipsku u Benno Landsbergera).\n\nMnozí posluchači semináře v Lipsku zůstali jeho celoživotními přáteli – prof. biblistiky v Amsterodamu Martin Beek, J. J. Stamm z Bernu, Rudolf Ranoszek z Varšavy, A. Salonen z Helsinek, F. R. Kraus z Leidenu, domácí H. S. Schuster a H. Petschow, o rok starší český kolega asyriolog (filolog) Lubor Matouš. Postupně navazoval desítky a desítky dalších známostí a přátelství, to mu umožnilo mj. získávat darem či složitou výměnou publikace odborné literatury. (Část knižního fondu z pozůstalosti Josefa Klímy byla začleněna do knihovny Ústavu starého Předního východu a srovnávací jazykovědy FF UK – čítá kolem 800 svazků monografií a periodik a asi 2000 separátů, téměř kompletně je zde zastoupena základní klínopisná literatura.)\n\nV roce 1935 se stal neplaceným členem Orientálního ústavu v Praze, asyriologie je však pro něho „soukromým koníčkem“. Finančně byl v letech 1935–1950 (s přestávkami) zajištěn jako právní úředník (auskultant – rada) finanční prokuratury. Snahy o habilitaci přerušila druhá světová válka, jeho habilitační práce o starobabylonském dědickém právu byla přijata až roku 1947 (venia docendi pro obor starověkých dějin právních uděleno 6. 11. 1947). Na Právnické fakultě UK mohl vyučovat jenom do politických čistek po převratu 1948. Poté ještě dva roky přednášel na Filozofické fakultě (kulturní a hospodářské dějiny starověkého Orientu) v součinnosti s prof. Hrozným. Politické změny ve vlasti se projevovaly stále výrazněji, záhy byl omezen styk se zahraničím – to ztěžovalo účast na kongresech v cizině i získávání zahraniční literatury. Období mírnější a tužší represe se budou v dalších čtyřiceti letech několikrát opakovat, J. Klíma s velkou energií využíval každé skuliny v předpisech.\n\n7. října 1950 byl jmenován činným vědeckým pracovníkem Orientálního ústavu ČSAV a věnoval se stále intenzívněji jen vědecké práci. Po smrti Bedřicha Hrozného byl 4. září 1953 pověřen vedením oddělení Předního východu v Orientálním ústavu; působil zde až do nuceného odchodu do důchodu 1. července 1971. Během své činnosti v Orientálním ústavu si vybudoval pozici mezinárodně uznávaného odborníka. K tomu přispělo i jeho vynikající jazykové vybavení – plynně hovořil německy, francouzsky, italsky, anglicky, slovensky; samozřejmě ovládal latinu, starořečtinu a novořečtinu, velmi dobře se domluvil polsky a rusky; v zahraničí a při styku s cizinci se snažil mluvit jejich jazykem, např. španělsky, portugalsky, maďarsky.\n\nByl jedním z organizátorů asyriologické konference (a jejím tajemníkem) v Dobříši 20. – 25. června 1949, zde začalo každoroční setkávání všech asyriologů (\"Rencontre Assyriologique Internationale\" – RAI). Kromě RAI se účastnil i jiných mezinárodních setkání – kongresů SIDA (SIHDA), kongresů německých historiků, setkání odborníků socialistických zemí (ŠULMU), Société Jean Bodin ap. Byl zván i individuálně k přednáškám, např. v Paříži (Sorbonna), v Amsterodamu, Leidenu, Lutychu, Štýrském Hradci, ve Vídni, Krakově a Lipsku. V rámci velkých kongresů navštívil Řím, Paříž, Rennes, Londýn, Amsterodam, Leiden, Mnichov, Vídeň, Varšavu, Budapešť, Lipsko, Leningrad, Moskvu (1960, předsedá asyriologické sekci), Namur, San Sebastián, Fribourg, Münster, Würzburg. V roce 1954 a 1958 byl hostujícím profesorem právnické fakulty Varšavské univerzity. Do ciziny jezdil většinou jako individuální turista, náklady na cesty a ubytování si hradil sám za přispění svých přátel či pořadatelských organizací.\n\nJeho vědecká práce byla oceněna především v zahraničí. V Krakově mu byl 9. května 1964 udělen doktorát honoris causa Universitatis Iagellonicae. V Lutychu obdržel 5. dubna 1968 medaili Université de Liège. V roce 1970 byl jednomyslně zvolen stálým členem-korespondentem Académie des Inscriptions et Belles-Lettres (Institut de France) v Paříži (jako druhý Čechoslovák po Bedřichu Hrozném). Byl členem Comité de Direction de la Revue Internationale des Droits de l´Antiquité (Brusel) a Comitato Scientifico Internazionale di IVRA (Catania); členem komise pro vydávání klínopisných textů Bavorské akademie věd. Byl členem redakční rady Archivu orientálního (organizuje pětisvazkové tzv. \"Symbolae Hrozný\" jako suplement AO), Nového Orientu, New Orient Bimonthly.\n\nSpolupracoval s bibliografickými středisky pro výzkum antického práva v Římě a v Paříži a napsal řadu hesel do Reallexikon der Assyriologie und der Vorderasiatischen Archäologie (Berlin). V mnoha zahraničních časopisech a sbornících publikoval řadu studií, encyklopedických hesel, bibliografických údajů, článků a recenzí v asyriologických a juristických periodikách.\n\nSoustavně se zabýval otázkami právních dějin a společnosti starověké Mezopotámie. Kromě vědecké práce a překladatelské činnosti se věnoval popularizaci výsledků výzkumu starého Předního východu i ve své vlasti. Svými články přispíval do časopisů (Dějiny a současnost, Naše věda, Věda a život, Vlasta aj.), neúnavně soukromě přednášel pro Orientalistickou společnost (v Náprstkově muzeu či ve Středočeském muzeu v Roztokách). V dalších městech Čech a Moravy měl v letech 1955–1985 desítky přednášek s diapozitivy a besed na školách i pro veřejnost. (Mimoděk tak získává pro svůj obor i antiku vůbec následovníky – vděčně se k němu hlásil klasický filolog Bubeník; inspiraci Klímových přednášek pro volbu oboru uvede po letech i Blahoslav Hruška.) \n\nV únoru 1972 vystupoval v Československé televizi v pořadu \"Kolébka civilizace\" (o Mezopotámii, Sumerech, archeologii a kultuře zaniklé civilizace – uváděla Marta Heinová). Do poloviny 70. let externě přednášel několik semestrů na Pedagogické fakultě UK, přednášky byly pojaty do učebnice \"Základy etopedie\".\n\nV roce 1937 se Josef Klíma oženil s Věrou Erbenovou (nar. 1914, gymnaziální profesorka latiny a francouzštiny). Měli tři děti (PhDr. Pavel Klíma, CSc., nar. 1940; Mgr. Jiří Klíma, nar. 1942; Ing. Ludmila Tylová, nar. 1945). Manželství bylo v roce 1956 rozvedeno, Josef Klíma si v roce 1959 vzal PhDr. Dagmar Rychnovou, CSc. (nar. 1926, etnografka a folkloristka). Vedle vědy bylo od mládí jeho největší zálibou cestování a pěší turistika, zejména vysokohorská. Poznal snad všechny kouty Československa a mnoho krajin a měst v Evropě. Miloval přírodu, měl velké znalosti fauny i flory (i mnoha jiných oborů). Nikdy nebyl členem žádné politické strany. Zemřel v Praze čtrnáct dní po svých 80. narozeninách.\n\nJeho bibliografie in Blahoslav Hruška – Jiří Prosecký: Josef Klíma. Bibliographie 1930–1988. Altorientalische Forschungen 17/1, 1990, s. 191-219 obsahuje 498 čísel. Neuvádí ale některé články publikované již během vysokoškolského studia, příp. práce z posledních let. \n\n\nPřeklady \n\n\n\n"}
{"id": "780595", "url": "https://cs.wikipedia.org/wiki?curid=780595", "title": "Alfredo Bonanno", "text": "Alfredo Bonanno\n\nAlfredo Bonanno (* 4. března 1937, Catania) je italský teoretik povstaleckého anarchismu.\n\nBonanno byl jedním ze stovky italských anarchistů, kteří byli zatčeni v noci 19. června 1997, když italské bezpečností síly provedly razie v anarchistických centrech a bytech po celé Itálii. Razie následovaly po bombovém útoku na Palazzo Marino v Miláně 25. dubna 1997. 2. února 2003 byl Bonanno odsouzen na 6 let za mříže s pokutou 2000 eur za ozbrojenou loupež a další zločiny. Tyto poplatky se týkali tzv. „Mariniho procesu“, ve kterém byli italští anarchisté odsouzeni za účast v ozbrojené skupině, jejímž ideovým vůdcem měl být Bonanno.\n\n\n"}
{"id": "780596", "url": "https://cs.wikipedia.org/wiki?curid=780596", "title": "Jaroslav Kožešník", "text": "Jaroslav Kožešník\n\nJaroslav Kožešník (8. června 1907 Kněžice – 26. června 1985 Praha) byl český a československý vědec, odborník na kybernetiku, předseda Československé akademie věd, politik Komunistické strany Československa a poslanec Sněmovny lidu Federálního shromáždění za normalizace.\n\nVystudoval Fakultu strojního a elektrotechnického inženýrství na ČVUT. Pracoval pak jako vysokoškolský odborník na otázky kybernetiky a mechanizace a od roku 1946 jako člen výzkumného oddělení Škodových závodů v Plzni a Praze ve funkci ředitele \"Spojených výzkumných ústavů pro fyzikální a stojní výzkum\". Zastával funkce v Ústředním ředitelství těžkého strojírenství a později na ministerstvu všeobecného strojírenství. Publikoval více než sto odborných prací. Působil jako profesor ČVUT, od roku 1953 byl členem-korespondentem Československé akademie věd a od roku 1960 akademikem. V období let 1961–1970 zastával post místopředsedy a v letech 1970–1980 předsedy ČSAV. V roce 1971 se stal zahraničním členem Akademie věd Sovětského svazu. Byl jmenován zplnomocněncem zástupce vlády ČSSR ve Spojeném ústavu pro jaderný výzkum v Dubně u Moskvy. Od roku 1959 ve funkci ředitele vedl \"Ústav teorie informace a automatizace\", který zakládal a kterému předsedal až do své smrti.\n\nPoliticky se původně angažoval v Československé sociální demokracii, po únoru 1948 v KSČ. V roce 1959 a znovu roku 1967 se stal laureátem státní ceny Klementa Gottwalda. V roce 1962 získal Řád práce, roku 1972 mu byl udělen titul Hrdina socialistické práce. V roce 1973 získal Řád Vítězného února a roku 1977 Řád republiky.\n\nJeho politická kariéra se silně rozvinula po invazi vojsk Varšavské smlouvy do Československa za normalizace. 26. června 1970 byl kooptován za člena Ústředního výboru Komunistické strany Československa. Ve funkci člena ÚV KSČ ho potvrdil 14. sjezd KSČ a 15. sjezd KSČ.\n\nPo federalizaci Československa usedl do Sněmovny lidu Federálního shromáždění. Mandát nabyl až dodatečně v říjnu roku 1969. Mandát obhájil ve volbách roku 1971 (volební obvod Praha-město) a volbách roku 1976 (obvod Praha 4 a 5 jih) a v parlamentu setrval až do konce volebního období, tedy do voleb roku 1981.\n\n"}
{"id": "780600", "url": "https://cs.wikipedia.org/wiki?curid=780600", "title": "Osor", "text": "Osor\n\nOsor je malá vesnice a letovisko na chorvatském ostrově Cres. Leží na kanále Kavada, který ostrov odděluje od sousedního ostrova Lošinj. Žije zde 73 stálých obyvatel, kteří se živí turistikou.\n\nOblast severních ostrovů byla jevištěm dlouhotrvajících válek (229 př. n. l. – 9) mezi Ilyrskými kmeny a Římany, kteří se snažili o rozšíření hranic říše. Pro své podnebí a strategickou polohu byl Osor a úžina mezi ostrovy Cres a Lošinj, kterou připlouvaly římské lodi, od počátku středem zájmu dobyvatelů. V kraje se nacházejí pozůstatky několika římských usedlostí, které vypovídají o značně vyspělé zemědělské činnosti.\n\nKdyž se z mocného biskupství stala obyčejná farnost, pozbylo bývalé hlavní město dvou ostrovů veškerý vliv a dnes je Osor zcela malé a v porovnání s dobou svého vzniku bezvýznamné městečko. Starověké město \"Asporas\", v římské době důležitý námořní přístav, čítalo až 25 000 obyvatel, z nichž v 16. století, pravda, po rozsáhlé epidemii malárie, zůstalo pouhých 500. V současnosti je nejlépe zachovaným pozůstatkem z této bohaté minulosti katedrála – pravá katedrála. Je to místo probouzející nostalgii, kterou umocňují, vnímají a sdílejí jeho letní a často početní návštěvníci.\n\n"}
{"id": "780605", "url": "https://cs.wikipedia.org/wiki?curid=780605", "title": "Michael Nesmith", "text": "Michael Nesmith\n\nRobert Michael Nesmith (* 30. prosince 1942) je americký rockový zpěvák, hudebník, skladatel, producent, obchodník a herec, nejvíce známý jako člen skupiny The Monkees a hvězda stejnojmenného TV seriálu.\n\nNarodil se v St. Joseph's Hospital v Houstonu, v roce 1942.\nJeho rodiče Warren Audrey Nesmith a Bette Nesmith Graham se rozvedli, když mu byly čtyři roky. Matka se s ním odstěhovala do Dallasu, aby měla blíže ke svým rodičům a ostatním příbuzným. Matka brala příležitostná zaměstnání od kancelářských prací až po grafický design a získala tak zkušenosti, které uplatnila později ve své vlastní firmě. Když bylo Michaelovi 13 let, jeho matka vynalezla opravovač překlepů na psacím stroji, později známý jako Liquid Paper (tekutý papír). Za dalších 25 let vybudovala společnost Liquid Paper Corporation, která měla hodnotu několika milionů dolarů a v roce 1980 byla prodána společnosti Gillette za 48 milionů dolarů. Zemřela o pár měsíců později ve věku 56 let.\n\n\n\n"}
{"id": "780607", "url": "https://cs.wikipedia.org/wiki?curid=780607", "title": "Diskografie Kanye Westa", "text": "Diskografie Kanye Westa\n\nDiskografie amerického rappera a producenta Kanye Westa.\n\n\n\n"}
{"id": "780621", "url": "https://cs.wikipedia.org/wiki?curid=780621", "title": "Vladimír Mařík (politik)", "text": "Vladimír Mařík (politik)\n\nVladimír Mařík (2. září 1924) válečný odbojář, v letech 1969–1986 český a československý politik Komunistické strany Československa a poslanec Sněmovny lidu a Sněmovny národů Federálního shromáždění za normalizace. Je členem Českého svazu bojovníků za svobodu.\n\nZa druhé světové války jako student přijat do ilegální organizace Nejvyšší rady vojáků a pracujícího lidu, kde byl velitelem generál Faltus. Z jeho pověření, vzhledem k jeho určité aktivní rozvědné činnosti a přiměřené znalosti angličtiny dostal v době invaze za úkol převzít pětičlenný disent RAF v oblasti Kralupy nad Vltavou a Kladno. Tento pětičlenný disent schovával v opuštěném uhelném dole v Otvovicích, v lesích mezi Kralupy, Kladnem a Slaným. Pro tuto skupinu vojáků zajišťoval jejich úkryt, materiální a komunikační zabezpečení. Po ukončení války byl vyznamenán vrchním velitelem britských vojsk polním maršálem H. Alexandrem. Po válce byl též oceněn prezidiem Svazu veteránů.\n\nPo federalizaci Československa usedl do Sněmovny lidu Federálního shromáždění. Mandát nabyl až dodatečně v říjnu roku 1969. Uvádí se tehdy jako pracovník odborového hnutí a pomocník místopředsedy Ústřední rady Revolučního odborového hnutí. Působil jako člen právní komise Ústředního výboru Komunistické strany Československa. Coby člen vědeckého kolegia státu a práva Československé akademie věd a člen komise pro práva pracujících při Světové odborové federaci se specializoval na problematiku práv pracujících.\nVe volbách roku 1971 přešel do Sněmovny národů (volební obvod Severočeský kraj) a mandát obhájil ve volbách roku 1976 (obvod Jablonec nad Nisou-Liberec-jih-Česká Lípa-východ). Ve volbách roku 1981 se vrátil do Sněmovny lidu. V parlamentu setrval až do konce volebního období, tedy do voleb roku 1986.\n\nJe autorem prvního zákoníku práce v Československu. Po sametové revoluci se nadále zabýval problematikou pracovního práva, kdy poskytoval právní poradenství v oblasti zákoníku práce, občanského zákoníku a restitucí. Od roku 2004 přednáší a publikuje na Vysoké škole finanční a správní v Praze.\n\n"}
{"id": "780622", "url": "https://cs.wikipedia.org/wiki?curid=780622", "title": "Náměstí Jiřího z Poděbrad", "text": "Náměstí Jiřího z Poděbrad\n\nNáměstí Jiřího z Poděbrad se nachází ve více obcích:\n\n"}
{"id": "780626", "url": "https://cs.wikipedia.org/wiki?curid=780626", "title": "Karel Reiner", "text": "Karel Reiner\n\nKarel Reiner (27. června 1910 Žatec – 17. října 1979 Praha) byl český hudební skladatel, klavírista a hudební publicista s židovskými kořeny.\n\nOtec skladatele, \"Josef Reiner\" (1872–1942) byl vrchní kantor v žatecké synagoze. Studoval zpěv na vídeňské \"Conservatorium der Gesellschaft der Musikfreunde\". V Žatci také zpěv a klavír vyučoval. Syn tak již v dětství získal základní hudební vzdělání. Po maturitě na německém gymnáziu v Žatci studoval na Právnické fakultě Univerzity Karlovy v Praze. Vedle toho studoval hru na varhany na \"Německé hudební akademii\", hudební teorii a skladbu u Aloise Háby a kompozici na mistrovské škole u Josefa Suka. Právnická studia dokončil v roce 1933. Pokračoval studiem hudební vědy na Filozofické fakultě Karlovy univerzity a dál se vzdělával v kurzu čtvrttónové a šestinotónové hudby na Pražské konzervatoři u Aloise Háby, s nímž velmi těsně spolupracoval jako interpret na čtvrttónové piano.\n\nV letech 1934–1938 působil jako pianista a skladatel scénické hudby v divadle D 35-39 Emila Františka Buriana. Účastnil se také činnosti \"Levé fronty\" a hudební sekce \"Svazu dělnických divadelních ochotníků československých\". Byl členem výboru \"Sdružení pro soudobou hudbu Přítomnost\" a přispíval do odborných hudebních časopisů.\n\nPo obsazení Československa Němci se musel kvůli nacistickým rasovým zákonům vzdát veřejné činnosti. V letech 1939–1943 pracoval jako redaktor \"Židovských listů\" v \"Židovské náboženské obci\". Roku 1943 byl vězněn v Terezíně, kde se aktivně zapojil do kulturní činnosti jako klavírista i skladatel. Byl deportován do koncentračního tábora v Osvětimi, prošel i koncentračním táborem Kaufering. V závěru války se mu podařilo uniknout z pochodu smrti.\nPo válce byl zaměstnán jako hudební referent novin \"Kulturní politika\" a \"Svobodné Československo\" . Byl jedním ze zakladatelů opery Divadla 5. května. V letech 1947–1949 byl tajemníkem \"Syndikátu českých skladatelů\", v roce 1949 tajemníkem české sekce \"Svazu československých skladatelů\". Potom byl obviněn z formalizmu a odeslán na roční tvůrčí dovolenou. Po roce 1951 působil v různých funkcích v rozmanitých kulturních institucích. Zároveň skládal tvorbu, která patřila k hlavnímu směřování masové písně 50. let. V letech 1964–1969 byl předsedou \"Českého hudebního fondu\". V roce 1961 obdržel vyznamenání \"Za vynikající práci\" a roku 1967 byl jmenován zasloužilým umělcem.\n\nVe své tvorbě vycházel z netematického slohu a nauky o harmonii Aloise Háby. Nezanedbatelný je však i vliv Josefa Suka a E. F. Buriana. V poválečném období se jeho skladby formálně přibližují neoklasicismu. Po roce 1948 se také angažoval jako autor politické a masové písně a zkomponoval i řadu úprav lidových písní. Jeho skladatelské dílo je rozsáhlé. Napsal více než 280 menších i větších, převážně instrumentálních skladeb. Významnou část díla tvoří scénická hudba pro film, divadlo a rozhlas. Rovněž široká je i jeho činnost na poli hudební vědy a činnost publicistická. U některých děl publikovaných za okupace jeho jméno z rasových důvodů buď vůbec chybí, nebo ho svým jménem zaštítil Alois Hába.\n\nReinerovy písně z cyklu Květovaný kůň (na texty Reinerova kolegy, taktéž rasově pronásledovaného, Norberta Frýda pro děti ze židovských sirotčinců), divadelního představení Staročeská Esther (lidový text z 18. století připravovaný k realizaci Déčkem E. F. Buriana, ale nakonec premiérovaný v terezínském ghettu v režii Norberta Frýda) a jednu z předválečného minicyklu Tři písně milostné (Starodávná milá) ve svých úpravách nahrála skupina Květovaný kůň (Zuzana Hanzlová, Michal Hrubý, Petr Tichý, Jarda Svoboda) na album \"Ztracené písně\" (2016).\n\n\n\n\n\n\n\n\n\n\n"}
{"id": "780631", "url": "https://cs.wikipedia.org/wiki?curid=780631", "title": "Caseova úžina", "text": "Caseova úžina\n\nCaseova úžina se nachází v jižní části Pugetova zálivu v americkém státě Washington a odděluje od sebe Klíčový poloostrov na východě a Hartstenův ostrov na západě. Její severní konec, zvaný Severní záliv, se nachází téměř u břehů Hoodova kanálu, čímž vytváří pevninskou šíji, ze které vybíhá Kitsapův poloostrov. Úžina slouží také jako hranice mezi okresy Pierce a Mason. Jižní konec úžiny je spojený s Nisquallyjským průlivem, který je částí jižní pánve Pugetova zálivu. Herronův ostrov se nachází v úžině. \n\nSvé jméno úžina dostala od Charlese Wilkese, který vedl Wilkesovu expedici, na počest Augusta L. Case, jednoho z důstojníků expedice. Po padesát let na přelomu 19. a 20. století zde fungoval systém trajektů.\n"}
{"id": "780636", "url": "https://cs.wikipedia.org/wiki?curid=780636", "title": "Fusilli", "text": "Fusilli\n\nFusilli čili vřeténka jsou těstoviny italského původu ve tvaru vřeten nebo spirály.\n\nSlovo fusilli pochází pravděpodobně z „fusile“, archaického výrazu pro pušky (fucile v moderní italštině), protože připomínají spirálovitě rýhovanou hlaveň pušky zevnitř.\n\nSlovo může také znamenat „malá vřetena“ ve standardní italštině.\n\nVyrábí se z bezvaječného těsta, které se připravuje ze dvou dílů semolinové mouky, jednoho dílu vody a špetky soli.\n\nČasté jsou také různé barevné varianty jako zelená a červená, které se dobarvují špenátem, rajčaty nebo červenou řepou. Ručně se fusilli vyrábějí namotáváním těsta ve tvaru špagety nebo ploché nudle na tenkou tyčku nebo špejli.\n\nJako většina italských těstovin, jsou fusilli v italské kuchyni součástí prima piatti, tedy předkrmu, podávány jako součást salátu nebo s omáčkou.\n"}
{"id": "780637", "url": "https://cs.wikipedia.org/wiki?curid=780637", "title": "František Mizera (lední hokejista)", "text": "František Mizera (lední hokejista)\n\nFrantišek Mizera (23. srpna 1919, Československo – 21. ledna 1994, Česko) byl československý hokejový útočník. Reprezentoval Československo na jednom mistrovství světa, mistr světa a Evropy.\n\nJeden z mnoha hráčů, kteří svůj hokejový život zasvětil pouze jednomu hokejovému oddílu, v jeho případě týmu z Českých Budějovic. Kromě zlatého úspěchu na ME 1949 se podstatnou měrou podílel na prvním českobudějovickém titulu mistra ligy v sezóně 1950/1951. Na začátku sezóny tým hrál poprvé bez dlouholetého trenéra a funkcionáře Václava Pilouška, který skončil z politických důvodů u týmu po plných 14 letech. Dle oficiálních statistik se trenérem stal Jan Kališ, což odpovídalo tehdejším zvyklostem, kdy tým musel trénovat politicky prověřený pracovník (přitom Jan Kališ dle informací nikdy nebruslil a u mužstva pracoval zejména jako vedoucí, který hlídal střídání). Trénování měl na starosti zejména zkušený hráč František Mizera.\n\nPo skončení aktivní činnosti zůstal u hokeje, působil jako trenér, u českobudějovického týmu již oficiálně od sezóny 1956-1957, kdy v průběhu soutěže střídal Oldřicha Hurycha, do sezóny 1958-1959, kdy pro změnu byl v průběhu sezóny nahrazen Karlem Bílkem. Dlouhá léta pracoval také jako hokejový funkcionář.\n\nV reprezentaci odehrál 15 zápasů, ve kterých vstřelil 8 gólů.\n\n"}
{"id": "780638", "url": "https://cs.wikipedia.org/wiki?curid=780638", "title": "Elizin ostrov", "text": "Elizin ostrov\n\nElizin ostrov se nachází v západní části Bellinghamova zálivu v americkém státě Washington. Nachází se pouze kousek na jih od většího Lummijského ostrova, v okrese Whatcom. Rozloha ostrova je 0,6 km² a v roce 2000 zde žilo deset obyvatel.\n\nSvé jméno ostrov dostal od Charlese Wilkese, který vedl Wilkesovu expedici. Jedná se o jeden z mála názvů, kterým Wilkes nepoctil některého ze svých amerických námořních důstojníků, ale španělského mořeplavce Francisca de Elizu, který do těchto vod vedl expedici na konci 18. století. Pravděpodobnější však je, že jej takto pokřtil buď po své dceři, nebo své sestře, jelikož obě tyto ženy se jmenovaly Eliza.\n\nNa jižním konci ostrova je rozšířený jak komerční, tak rekreační lov krabů.\n\nNa ostrově se nachází malé letiště, jenž může být použito pouze za denního světla, a jeden dok, jehož využití je přísně omezeno na nakládání nebo vykládání. Jedná se o soukromý ostrov a po celý rok zde nyní žije už jen okolo tří obyvatel. Elektřinu poskytují soukromé generátory a vodu zajišťuje odsolovací systém. Pouze občané starší 55 let nebo tělesné postižení mají povoleno používat malá motorová vozidla, jako např. golfové vozíky, ostatní se zde mohou přepravovat pouze pěšky nebo na kole. Na jihu ostrova se rovněž nachází vyznačená pláž pro koupání, která je písečná a mělká.\n"}
{"id": "780640", "url": "https://cs.wikipedia.org/wiki?curid=780640", "title": "Nevěsta", "text": "Nevěsta\n\nNevěsta je označení pro dívku nebo ženu v den její svatby se ženichem. Dívka se při svatbě za ženicha vdává nebo provdá, je potom tedy vdaná. Svatba se také ve spojitosti s nevěstou označuje jako vdavky.\n\nNevěsta je v západní kultuře oblečena do dlouhých bílých svatebních šatů, na hlavě mívá závoj a v rukou svatební kytici. Při svatbě bývá doprovázena družičkami, které zároveň nesou konec nevěstina závoje či vlečky šatů, když je to vhodné vzhledem k jejich délce.\n\nPůvodně americký zvyk, který se pomalu dostává na české svatby, je házení nevěstiny kytice. Ta žena, která letící kytici chytí, by se dle pověry měla do roka sama vdát.\n\nDříve se slovo nevěsta používalo také pro označení snachy, v některých oblastech dodnes.\n\n"}
{"id": "780641", "url": "https://cs.wikipedia.org/wiki?curid=780641", "title": "Musė (přítok Varėnė)", "text": "Musė (přítok Varėnė)\n\nMusė je říčka 3. řádu v jižní části Litvy, ve Vilniuském a Alytuském kraji, v okresech Trakai a Varėna, levý přítok řeky Varėnė. Vytéká z jezera Dumblis, 2 km na jih od městečka Onuškis směrem k jihu. U obce Taučionys se stáčí k jihozápadu. Míjí od severu jezero Švenčius, za kterým se stáčí více k jihu, dále míjí od jihu jezero Bildiškės ežeras, za kterým se stáčí více k jihozápadu. U Vsi Rudnia vytváří ostrou kličku, za kterou se stáčí k jihu. Protéká západním okrajem obce Pamusiai, kde protéká rybníkem a po 1 km se vlévá do řeky Varėnė nedaleko vsi Pamusėliai jako její levý přítok, 19,1 km od jejího ústí do Merkysu. Většina toku probíhá poměrně mělkým říčním údolím, jen část středního toku před vsí Rudnia se prodírá poměrně úzkým a hlubokým říčním údolím. Na opačném (tedy levém) břehu než je Rudnia, asi 3 km od této vsi, 1,5 km od břehu je významný balvan jménem \"Kiškio Bažnyčia\" (doslova Zajícův kostel). V lesích kolem řeky po válce působili partyzáni. V povodí řeky je mnoho menších i větších jezírek. \n\nŘeka má mnoho drobných, pravých i levých přítoků, z nich žádný není významný. \n\n"}
{"id": "780645", "url": "https://cs.wikipedia.org/wiki?curid=780645", "title": "Ženich", "text": "Ženich\n\nŽenich je muž, který je takto označován v den své svatby s nevěstou. Svatba se v souvislosti s mužem označuje jako jeho ženitba, muž beroucí si nevěstu za ženu se žení a sňatkem se ze svobodného muže stává ženatý.\n\nNa českých svatbách bývá tradičně oblečen do tmavého obleku s bílou košilí. Jeho klopu zdobí snítka myrty, kterou mívají připnutou i ostatní svatebčané (svatební hosté). Jeho pravou rukou v den svatby (a zejména v době přípravy na svatbu) bývá jeho svědek ( – nejlepší muž).\n"}
{"id": "780646", "url": "https://cs.wikipedia.org/wiki?curid=780646", "title": "Panonská marka", "text": "Panonská marka\n\nPanonská marka (známá též jako Avarská marka) byla hraničním územím (= marka) Franské říše, jež zřídil r. 795 Karel Veliký na jihovýchodní hranici svého impéria ke kontrole poplatných Avarů a po roce 820 Slovanů, kteří se do Uherské nížiny šířili.\n\nMarka se rozkládala podél toku Dunaje od kraje Traungau a slovanského knížectví Karantánie v povodí Drávy až po dnešní město Szombathely a řeku Rábu, včetně Vídeňské pánve. Do poloviny 9. století se rozšířila až do dnešní Slavonie a západní Vojvodiny. V té době vzniklo v Panonii slovanské tzv. Blatenské knížectví, závislé na Východofranské říši. To už byla úkolem marky ochrana proti Velké Moravě. Když ta zanikla pod náporem Maďarů, skončila i Panonská marka. Její jižní části na sklonku 9. století ovládlo Chorvatsko a západní část byla po půlstoletí turbulencí a porážce Maďarů na řece Lechu r. 955 připojena k Bavorsku jako Východní marka bavorská; jejím prvním známým správcem byl do r. 976 řezenský purkrabí Burchard. K r. 996 je v privilegiu císaře Oty III. poprvé označena jako \"Marchia austriaca\"). \n\nJméno území dlouho nebylo ustálené: v některých dokumentech je Panonská marka označována jako \"terminum regni Baioariorum in Oriente\" - „východní konec Bavorského království (sic!),“ případně \"marka mezi Uhry a Bavorskem\" (Dětmar Merseburský na poč. 11. stol.).\n\n\"Seznam není kompletní\"\n"}
{"id": "780654", "url": "https://cs.wikipedia.org/wiki?curid=780654", "title": "Jan Mušal", "text": "Jan Mušal\n\nJan Mušal (27. prosince 1919 Ostrava – 27. listopadu 1984 Ostrava) byl český a československý politik Komunistické strany Československa a poslanec Sněmovny lidu a Sněmovny národů Federálního shromáždění za normalizace. Působil i jako velvyslanec ČSSR v Polsku.\n\nVyrůstal v rodině horníka, vyšel tříletou učňovskou školu a poté působil jako elektrotechnik v železárnách v Ostravě. V roce 1945 vstoupil do KSČ a od té doby působil ve stranickém aparátu. V letech 1950–1951 byl tajemníkem OV KSČ v Ostravě, v období let 1951–1954 byl vedoucím elektrárny Ostrava II, poté ředitelem Hlavní správy elektráren. XII. sjezd KSČ, XIII. sjezd KSČ a XIV. sjezd KSČ ho zvolil za člena ústřední kontrolní a revizní komise KSČ.\n\nPo federalizaci Československa usedl do Sněmovny lidu Federálního shromáždění. Mandát nabyl až dodatečně v prosinci roku 1969. Uvádí se tehdy jako předseda KNV v Severomoravském kraji. Členem KSČ byl od roku 1945. V politických funkcích působil nepřetržitě od roku 1951 a předsedou KNV v Severomoravském kraji byl od roku 1960. Bylo mu uděleno vyznamenání Za zásluhy o výstavbu. V oficiální biografii u příležitosti jeho nástupu do parlamentu se zmiňuje jeho politická orientace během pražského jara: „\"stál vždy pevně na ideových pozicích marxismu-leninismu a přes četné útoky pravicových sil důsledně hájil čistotu marxisticko-leninských idejí a nekompromisně bojoval proti rozkladné činnosti pravicových oportunistů v Severomoravském kraji\".“\n\nVe volbách roku 1971 přešel do Sněmovny národů (volební obvod Severomoravský kraj). V parlamentu setrval až do konce volebního období, tedy do voleb roku 1976. V letech 1972–1978 byl velvyslancem ČSSR v Polsku. Od května 1978 působil jako ředitel Výzkumného ústavu rozvoje oblastí a měst v Ostravě. Poté odešel do penze.\n\n"}
{"id": "780671", "url": "https://cs.wikipedia.org/wiki?curid=780671", "title": "Okres Hatvan", "text": "Okres Hatvan\n\nOkres Hatvan ( ) je jedním ze sedmi okresů maďarské župy Heves. Jeho centrem je město Hatvan.\n\nV okrese se nachází celkem 13 měst a obcí.\n"}
{"id": "780673", "url": "https://cs.wikipedia.org/wiki?curid=780673", "title": "Tomáš Kucharčík", "text": "Tomáš Kucharčík\n\nTomáš Kucharčík (* 10. května 1970 Vlašim, Československo) je český hokejový útočník (centr), mistr světa z z roku 1999. Absolvent střední průmyslovky.\n\nJeho hokejová kariéra začala ve Vlašimi a v dorostu Mladé Boleslavi. Základní vojenskou službu začal v HC Tábor, následně pokračoval v HC Dukla Jihlava, kde zůstal i další dvě sezóny. Odměnou mu byl titul mistra ligy. Během své kariéry vystřídal nezvykle vysoký počet klubů (bližší výčet ve vedlejším infoboxu), hokejové soutěže hrál v Československu/Česku, Finsku, Švédsku, Švýcarsku, Slovensku, Německu a Itálii, kde zakončil kariéru. V sezóně 1993–1994 zkoušel své štěstí i za oceánem, v soutěži AHL, ve farmářském týmu St. John's Maple Leafs.\n\nDle jeho vlastních slov se nejraději na klubové úrovni ohlíží za třemi etapami. \"\"První byla ta jihlavská. Pak je to pobyt ve Slavii. A nakonec Finsko,\"\" vysvětluje. \"\"Slavia tehdy pomalu stoupala vzhůru. Nebyl to klub, který by tehdy myslel na titul. Ale šli jsme postupně. Vždycky mi vyhovovaly týmy, kde panovala spíš klidnější atmosféra. Kde neměli nastavené ty nejvyšší cíle. To jsem zažil jenom počátkem 90. let v Jihlavě. Slavia dávala dohromady silný kádr a mně se tam dařilo. Z mého hlediska to bylo zajímavé období,\"\" přidává. V létě 2000 přestoupil do Finska. Jednu sezónu působil v Ässät Pori, tři sezony pak v Hämeenlinně. \"\"Ve Finsku se nám s rodinou líbilo po všech stránkách. Vyhovoval mi hokej, hodně si mě získalo chování lidí. Celá tamní společnost. Když jsme jezdili na léto domů, býval to někdy dost trpký návrat do reality. Finové jsou srdeční a milí lidí. Sice žijí v tvrdším přírodním prostředí, ale možná i proto mají k sobě víc respektu.\"\" [1]\nZa československou reprezentaci odehrál 6 zápasů, ve kterých vstřelil 2 góly. Za českou reprezentaci přidal dalších 55 zápasi, ve kterých vstřelil dalších 10 gólů.\n\nStatistiky reprezentace:\n\nV posledních letech, mimo sezónu, se zapojoval jako trenér do projektu HokejoveTreninky.cz. Trénoval mladé hokejisty při nedělních trénincích na ZS Hasa, tak i amatérské hobby hráče na pravidelných dopoledních trénincích ve všedních dnech v letňanské IceAréně.\n\nOd roku 2013 je trenérem hokejové mládeže v HC Slavia Praha.\n\n\n"}
{"id": "780674", "url": "https://cs.wikipedia.org/wiki?curid=780674", "title": "Tomáš Trávníček", "text": "Tomáš Trávníček\n\nTomáš Trávníček (21. prosince 1918 Benešov – 13. července 2008) byl český a československý lékař, vysokoškolský učitel, politik Komunistické strany Československa a poslanec Sněmovny lidu a Sněmovny národů Federálního shromáždění za normalizace.\n\nV roce 1937 začal studovat na Lékařské fakultě Univerzity Karlovy. Po uzavření českých vysokých škol v roce 1939 byl až do roku 1942 vězněn v koncentračním táboře Oranienburg-Sachsenhausen. Po návratu byl aktivní v protinacistickém odboji. Po válce mu byl udělen Československý válečný kříž a vojenská medaile Za zásluhy 1. stupně. V roce 1947 dokončil studia medicíny a promoval. Pak pracoval ve Fyziologickém ústavu. Od roku 1963 dlouhodobě působil jako přednosta Ústavu patologické fyziologie. V roce 1965 byl jmenován profesorem. Zastával i post proděkana, v letech 1955–1961 děkana Lékařské fakulty a v letech 1961–1962 působil jako prorektor Univerzity Karlovy. Specializoval se na obor experimentální hematologie. Podílel se na založení Společnosti pro patologickou a klinickou fyziologii při České lékařské společnosti Jana Evangelisty Purkyně, jejímž prvním předsedou byl. Publikoval četné odborné studie a vysokoškolské učebnice.\n\nČlenem KSČ byl od roku 1938. V letech 1953–1968 byl členem Krajského výboru KSČ ve Středočeském kraji, přičemž po téměř celou dobu byl i členem předsednictva KV KSČ.\n\nJeho politická kariéra vyvrcholila po invazi vojsk Varšavské smlouvy do Československa za normalizace. 14. sjezd KSČ ho zvolil kandidátem Ústředního výboru Komunistické strany Československa. Za člena ÚV KSČ ho zvolil 15. sjezd KSČ, 16. sjezd KSČ a 17. sjezd KSČ. Od roku 1971 byl místopředsedou Ústředního výboru Národní fronty, od roku 1974 zastával i post člena předsednictva Světové rady míru. Roku 1973 mu byl udělen Řád Vítězného února, v roce 1978 získal Řád republiky a roku 1978 obdržel \"Zlatou medaili míru\". Kromě toho dvakrát získal vyznamenání Za zásluhy o výstavbu.\n\nPo federalizaci Československa usedl do Sněmovny lidu Federálního shromáždění. Mandát nabyl až dodatečně v prosinci roku 1969. Uvádí se jako vedoucí katedry na Fakultě všeobecného lékařství Karlovy university v Praze a předseda vědecké společnosti Jana Evangelisty Purkyně v oblasti patologické fyziologie. Byl rovněž také členem komise pro školství a vědu při byru ÚV KSČ pro řízení stranické práce v českých zemích. V oficiální biografii u příležitosti jeho nástupu do parlamentu se zmiňuje jeho politická orientace během pražského jara: \"„...ve své dosavadní politické a veřejné činnosti [se] osvědčil jako vzdělaný marxista a vždy důsledně hájil čistotu marxisticko-leninského světového názoru. Také on čestně obstál v našem nedávném složitém politickém vývoji a prokázal své vysoké politické a morální kvality\".“\n\nVe volbách roku 1971 přešel do Sněmovny národů (volební obvod Praha-město). Mandát obhájil ve volbách roku 1976 (volební obvod Praha 1 a 7), volbách roku 1981 a volbách roku 1986. Ve Federálním shromáždění setrval až do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "780675", "url": "https://cs.wikipedia.org/wiki?curid=780675", "title": "Nový židovský hřbitov v Ostravě", "text": "Nový židovský hřbitov v Ostravě\n\nNový židovský hřbitov v Ostravě je součástí Ústředního hřbitova na ulici Na Najmanské ve Slezské Ostravě, zhruba 1,5 km jihovýchodně od centra města. Nachází se v jeho severozápadním rohu. Jeho rozloha činí 3 370 m² a nalézá se zde zhruba 170 náhrobků.\n\nNový židovský hřbitov byl zřízen v rámci budování ostravského Ústředního hřbitova, který měl sloužit částečně jako náhrada za zrušený hřbitov na místě dnešního Sadu Dr. Milady Horákové. Na Novém židovském hřbitově se začalo pohřbívat v červnu 1965. Následně zde bylo přeneseno přibližně 50 náhrobků, zejména ze starého hřbitova.\n\nV letech 1986 - 1988 byla na prostranství severně od pohřebiště postavena v akci Z obřadní síň dle návrhu O. Ligockého. Zajímavostí této stavby, krom příkladné expresivní linie pozdního internacionálního stylu, je také to, že tato stavba byla jedinou novostavbou v období od druhé světové války do 90. let 20. století, která byla určená židovskému ritu v českých zemích. Nad vstupem je umístěn hebrejský nápis „Dům určený všemu živému\".\n\nV interiéru obřadní síně existuje od 8. 3. 1992 pamětní deska, která připomíná 8 000 ostravských židů, kteří zahynuli během druhé světové války. Jejich památka je zde každoročně připomínána.\n\nMezi významné občany, kteří byli pohřbeni na Novém židovském hřbitově patří například Isidor Zehngut (1892 - 1975), předseda poválečné Židovské obce v Ostravě nebo Izák Fleischer (1905 - 1982), vrchní kantor a tajemník Židovské obce v Ostravě.\n\nV současné době je hřbitov s obřadní síní v majetku Židovské obce Ostrava.\n"}
{"id": "780676", "url": "https://cs.wikipedia.org/wiki?curid=780676", "title": "Televizní studio Ostrava", "text": "Televizní studio Ostrava\n\nTelevizní studio Ostrava je regionálním pracovištěm České televize. Studio zahájilo svoji činnost už na Silvestra roku 1955 a je tak nejstarším regionálním pracovištěm České televize. Vznik studia úzce souvisí s výstavbou nového televizního vysílače v Ostravě-Hošťálkovicích, pro který zajišťovalo odbavení televizního signálu.\n\nVysílání bylo zahájeno 31. 12. 1955 v 19.30 sdělením Evy Kunertové:\n„Dobrý večer, milí přátelé. Vítám vás k prvnímu zkušebnímu vysílání televizní stanice Ostrava. Ano, je to pravda: už i Ostrava má svou televizní stanici. A vy, milí přátelé, jste opravdovými televizními diváky. Trochu nezvyklé, že? Však si časem zvyknete.“\n\nZ počátku studio vysílalo 2 dny v týdnu (ve středu a v neděli), později se vysílání rozšířilo na 4 dny (v úterý, ve čtvrtek, v sobotu a v neděli). Tehdejší podmínky ve studiu byly velmi primitivní. Televizní vysílání komplikovalo nedokonalé technické zařízení a poměrně často docházelo k jeho poruchám. Pamětníci vzpomínají, že v hlasatelně díky rozžhaveným reflektorům v průběhu vysílání obvykle panovalo horko i vyšší než 50 stupňů Celsia. \n\nV současné době již studio nesídlí v Ostravě-Hošťálkovicích, ale v přestavěném Divadle Petra Bezruče v Dvořákově ulici v centru Ostravy. Přestavba na televizní studio byla dokončena na podzim roku 1973. Nové středisko disponuje dvěma studii, režijním komplexem, střihovými i odbavovacími pracovišti a zvukovýrobou. Od roku 2001 se také využívá jedna z bývalých hal Výzkumného uhelného ústavu, která byla přestavěna na velký natáčecí ateliér o ploše 400 m. V tomto ateliéru se natáčí zejména zábavné a soutěžní pořady.\n\nV současnosti ve studiu vzniká přibližně 20% podíl regionální produkce vysílání ČT. Vzniká zde zpravodajství z regionů severní i střední Moravy a Slezska. Vyráběné dokumenty a publicistické pořady tvoří podstatnou součást vysílacího schématu. V žánru dramatické tvorby pak vznikají seriály, pohádky, televizní i distribuční filmy. Studio také pořizuje záznamy představení regionálních divadel i záznamy koncertů a významných kulturních událostí. Další výrazný podíl na televizním programu mají zábavné a hudební pořady, stejně jako pořady pro děti a mládež.“\n\n"}
{"id": "780678", "url": "https://cs.wikipedia.org/wiki?curid=780678", "title": "Canevalle", "text": "Canevalle\n\nCanevalle (také Canevale nebo Canevalli) je příjmení rodiny italských barokních architektů a stavitelů, kteří pocházeli z Lanza v Lombardii a působili v 17. a 18. století v Praze, ve středních, severních a východních Čechách.\n\n\n\n"}
{"id": "780681", "url": "https://cs.wikipedia.org/wiki?curid=780681", "title": "Halloween (film, 2007)", "text": "Halloween (film, 2007)\n\nHalloween je americký horor režiséra Roba Zombieho z roku 2007. Jde o remake stejnojmenného snímku z roku 1978 režiséra Johna Carpentera.\n\nJe 31. října a městečko \"Haddonfield\" se probouzí do krásného halloweenového dne. Taktéž jedenáctiletý chlapec jménem Michael Myers, který onoho dne vyvraždí téměř celou jeho rodinu. Následně pobývá v psychiatrické léčebně a jak se zdá, jeho jediným koníčkem je vytváření strašidelných masek. Po patnácti letech se mu ale podaří utéct, když je ostrahou převážen do věznice a má namířeno zpět do jeho rodného \"Haddonfieldu\".\nO svém zabijáckém bratrovi ještě neví jeho sestra Laurie Strodeová. Ví o něm ale jeho bývalý psychiatr Dr. Samuel Loomis, který si je jistý tím, že Michael po Laurie půjde. Nikdo ho nebere vážně až do chvíle, kdy Michael začne po večerních ulicích a domech řádit za jediným cílem...\n\n"}
{"id": "780682", "url": "https://cs.wikipedia.org/wiki?curid=780682", "title": "Starý židovský hřbitov v Ostravě", "text": "Starý židovský hřbitov v Ostravě\n\nStarý židovský hřbitov v Ostravě se nacházel na území dnešního Sadu Milady Horákové v Moravské Ostravě a Přívozu, asi 2 km jihozápadně od centra města. Původně se ostravští židé pohřbívali v Těšíně, avšak v době epidemie cholery, kdy bylo zakázáno převážet mrtvé, došlo k založení tohoto pohřebiště. Jeho rozloha před zrušením činila 23 537 m². Nalézalo se zde zhruba 3 500 až 4 000 náhrobků a 6 000 pohřbených. V roce 1965 se zde přestalo pohřbívat a v letech 1984–1988 byl hřbitov zrušen. Asi 50 náhrobků bylo přeneseno na nový hřbitov. Součástí pohřebiště byla obřadní síň z roku 1913 vystavěná dle návrhu Richarda Strassmanna, k jejíž demolici došlo v roce 1988. V roce 1994 zde byl odhalen památník k 55. výročí historicky prvního transportu evropských Židů z Ostravy do Niska, jehož autory jsou sochař Karel Hořínek a architekt Vít Plesník.\n"}
{"id": "780683", "url": "https://cs.wikipedia.org/wiki?curid=780683", "title": "Vladimír Vedra", "text": "Vladimír Vedra\n\nVladimír Vedra (3. března 1926 Moravské Budějovice – 29. ledna 1995 Praha) byl český a československý politik Komunistické strany Československa a poslanec Sněmovny lidu a Sněmovny národů Federálního shromáždění za normalizace.\n\nPo vyučení strojním zámečníkem vstoupil v roce 1945 do KSČ a angažoval se především v Československém svazu mládeže, kde mezi lety 1960 až 1963 působil jako předseda ústředního výboru. Vedle politických funkcí byl například mezi lety 1975–1983 předsedu Československého mysliveckého svazu. Jeho politická kariéra vyvrcholila po invazi vojsk Varšavské smlouvy do Československa za normalizace. 17. sjezd KSČ ho zvolil členem Ústředního výboru Komunistické strany Československa. Po federalizaci Československa usedl do Sněmovny lidu Federálního shromáždění. Mandát nabyl až dodatečně v říjnu roku 1969. Uvádí se tehdy jako vedoucí oddělení státních orgánů Ústředního výboru Komunistické strany Československa. Předtím zastával četné politické funkce jako funkcionář i pracovník vedoucích orgánů Čs. svazu mládeže, přičemž byl i předsedou Ústředního výboru Československého svazu mládeže.\n\nVe volbách roku 1971 přešel do Sněmovny národů (volební obvod Jihlava-Třebíč). Mandát obhájil ve volbách roku 1976 a volbách roku 1981. Ve volbách roku 1986 se vrátil do Sněmovny lidu a působil pak jako její předseda. Ve Federálním shromáždění setrval až do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci. Již předtím v prosinci 1989 rezignoval na funkci předsedy Sněmovny lidu.\n\n"}
{"id": "780688", "url": "https://cs.wikipedia.org/wiki?curid=780688", "title": "Židovský hřbitov v Michálkovicích", "text": "Židovský hřbitov v Michálkovicích\n\nŽidovský hřbitov v Michálkovicích se nachází na místním hřbitově v ostravském městském obvodě Michálkovice, asi 4 km severovýchodně od centra Ostravy. Vybudován byl v roce 1901. Na ploše asi 150 m² se nachází 15 náhrobků z let 1902–1923. Pohřbívalo se zde do druhé světové války.\n"}
{"id": "780690", "url": "https://cs.wikipedia.org/wiki?curid=780690", "title": "Rámování (výtvarné umění)", "text": "Rámování (výtvarné umění)\n\nVe fotografii, filmu a obecně ve výtvarném umění se při komponování obrazu využívá metoda rámování. Jedná se o techniku, která soustředí divákovu pozornost na vybraný objekt.\n\nRámování subjektu slouží dvojímu účelu. Pozitivně působí na estetickou funkci obrazu a udržuje pozornost diváka na zarámovaný objekt, případně více objektů. Může být také použit podobně jako repoussoir, který podobně vede oči diváka na důležitý prvek ve scéně. Dodává obrazu hloubku a navíc je dobré, když rám samotný souvisí s tím co je na obrazu. Při nezajímavé velké ploše je vhodné doplnit prostor nějakým předmětem. Například zabírá-li na snímku velký prostor nezajímavá obloha, využijeme větev a podobně. \n\nRámování obrazu ovlivňuje prostorovou kompozici:\n\n\nPopulární rámovací technika je záměrné využití vinětace.\n\nPokud se nepodaří zakomponovat rám přirozenými prvky v obrazu, lze doplnit rámeček v počítačovém programu, případně jej vhodně adjustovat nalepením na světlý nebo tmavý podklad. Stále platí princip kontrastu, přičemž světlé oblasti rámuje tmavou a obráceně. \n\n"}
{"id": "780692", "url": "https://cs.wikipedia.org/wiki?curid=780692", "title": "Krajta skvrnitá", "text": "Krajta skvrnitá\n\nKrajta skvrnitá (\"Antaresia childreni\"), neboli krajta Childrenova (na počest anglického vědce Johna George Childrena), je druh krajty žijící v Austrálii.\n\nŽije na severu Západní Austrálie, na severní třetině Severního teritoria, na severovýchodě Queenslandu a na ostrovech Torresova průlivu.\n\nDospělí jedinci mají průměrně délku zhruba metr, maximálně metr a půl.\n"}
{"id": "780695", "url": "https://cs.wikipedia.org/wiki?curid=780695", "title": "Aidin Mahmutović", "text": "Aidin Mahmutović\n\nAidin Mahmutović [ajdyn mahmutovič] (* 6. dubna 1986, Doboj) je bosenský fotbalový útočník, od léta 2017 hráč klubu NK Čelik Zenica. Mimo Bosnu a Hercegovinu působil na klubové úrovni v Česku a Řecku.\n\nZískal ocenění „Hráč měsíce Gambrinus ligy“ za srpen 2013.\n\nS fotbalem začal v jedenácti letech v týmu NK Tošk Tešanj. Pak hrával v bosenském Čeliku Zenica. V roce 2007 byl na testech ve Spartě Praha, kde trénoval s B-mužstvem. Po 7 dnech si poranil tříslo a musel na operaci.\n\nV průběhu ročníku 2007/08 přestoupil do klubu FK Teplice, odkud byl obratem poslán na hostování do týmu FK Ústí nad Labem. Když se v létě následujícího roku vrátil do Teplic, stal se členem základní sestavy. Postupem času o jeho služby projevila zájem německá mužstva, Teplice však hráče v kádru udržely.\n\nNa začátku března 2012 před zápasem s Příbramí měl bilanci 100 zápasů a 30 gólů za severočeský klub. Sezónu 2012/13 Gambrinus ligy završil gólem do sítě domácí Mladé Boleslavi, Teplice porazily soupeře 1. června 2013 v posledním 30. kole 4:0 a trochu napravily dojem z nepříliš vydařené jarní části ročníku.\n\n19. srpna 2013 se hattrickem podílel na historickém debaklu domácí Slavie Praha v poměru 7:0 pro Teplice, ačkoli nastoupil na hřiště až v 50. minutě. V dalším kole 25. srpna hrál proti Vysočině Jihlava v základní sestavě a tentokrát vstřelil dva góly, Teplice vyhrály 4:2. Zároveň se vyšvihl do čela průběžné tabulky ligových kanonýrů. Na začátku sezóny se dostal do výtečné formy a dařilo se i týmu. 15. září 2013 si připsal další vstřelenou branku, měl tak podíl na výhře Teplic 3:1 nad Jabloncem. 28. září vstřelil z pokutového kopu svou desátou branku sezóny proti Bohemians Praha 1905, čímž přispěl k vysoké výhře 5:1. 2. listopadu 2013 se v ligovém šlágru proti domácí Spartě Praha (prohra Teplic 0:2) zranil a musel odstoupit. Vyšetření ukázalo poškození předního zkříženého vazu a chrupavky, hráči tak předčasně skončila podzimní část sezóny. Nakonec se ukázalo, že zkřížený vaz je přetržený a Aidin absentoval až do konce ročníku 2013/14. Celkem za tým odehrál 160 ligových zápasů, ve kterých vstřelil 58 branek.\n\nV prosinci 2014 podepsal smlouvu na 3,5 roku s FC Viktoria Plzeň. Nabídku měl mj. i od Sparty Praha.\n\nV zimní přípravě vstřelil 5 gólů včetně hattricku do sítě 1. FC Norimberk. První soutěžní start v plzeňském dresu si připsal 21. února 2015 v ligovém duelu proti Dynamu České Budějovice (výhra 6:0), kde i jednou skóroval. Po úspěšném debutu držel pětizápasový střelecký půst. Znovu se trefil až 12. dubna proti FC Zbrojovka Brno, kde otevíral ve 13. minutě skóre na 1:0 a o pár minut později zvyšoval na 2:0 (Plzeň vyhrála 4:1). Dvě kola před koncem ročníku 2014/15 získal s mužstvem Plzně mistrovský titul.\n\n18. července 2015 získal s mužstvem Superpohár, když Viktorka porazila FC Slovan Liberec 2:1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, Mahmutović dal v 17. minutě gól na 1-0. V odvetě tým prohrál 0-2 a vypadl. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 (v tomto zápase Mahmutović nenastoupil) a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V první zápase skupinové fáze Evropské ligy proti Dinamu Minsk (výhra 2:0) vstřelil ve 75. minutě druhou branku zápasu. Západočeši získali ve skupině 4 body, skončili na třetím místě a do jarní vyřazovací části nepostoupili. V základní skupině Evropské ligy odehrál čtyři zápasy.\n\nV 8. kole proti FC Slovan Liberec vstřelil v 80. minutě rozhodující branku na 2-1. V ročníku 2015/16 se částečně podílel na zisku mistrovského titulu Viktorie, klub dokázal ligové prvenství poprvé v historii obhájit.\n\nJelikož ve Viktorii Plzeň nebyl stabilním členem základní jedenáctky, v lednu 2016 odešel na půlroční hostování do moravského týmu SK Sigma Olomouc. V ročníku 2015/16 klub sestoupil do 2. ligy a hráč se vrátil zpět do Plzně. Celkem za Sigmu odehrál 10 zápasů v lize, ve kterých dal dvě branky.\n\nPo návratu z hostování v Olomouci dostal od Viktorky svolení hledat si nové angažmá. V červenci 2016 se domluvil na hostování s týmem 1. FK Příbram. V zimní přestávce sezóny 2016/17 ePojisteni.cz ligy v Příbrami skončil.\n\nV lednu 2017 zamířil na přestup do řeckého celku Panionios GSS. Zde setrval pouze půlrok.\n\nV letech 2004–2008 nastupoval za bosenskou reprezentaci do 21 let.\n\nJe ženatý, vyučil se kadeřníkem. Zažil válku v Jugoslávii. Líbí se mu španělská Primera División, má rád tenis, basketbal a jeho oblíbeným filmem je \"Ctihodný občan\" z roku 2009.\n\n"}
{"id": "780701", "url": "https://cs.wikipedia.org/wiki?curid=780701", "title": "Urszula Augustyniaková", "text": "Urszula Augustyniaková\n\nUrszula Anna Augustyniak (* 8. května 1950 Varšava) je polská historička.\n\nSpecializuje se na historii kultury v novověku. V letech 1991–1993 byla proděkankou na Fakultě historie Varšavské univerzity. Je členkou výboru historických věd Polské akademie věd. \n\n\n"}
{"id": "780707", "url": "https://cs.wikipedia.org/wiki?curid=780707", "title": "Doug Zmolek", "text": "Doug Zmolek\n\nDouglas Allan Zmolek (* 3. listopadu 1970 v Rochesteru, Minnesota) je bývalý americký hokejový obránce.\n\nZávěrečnou část juniorské kategorii odehrál v národní vysokoškolské atletické asociace (NCAA) za University of Minnesota v období 1989-1992. Ještě předtím než nastoupil za University of Minnesota byl v roce 1989 draftován v NHL klubem Minnesota North Stars v prvním kole ze sedmého místa, ale v létě roku 1991 byl přeřazen do nově vzniklého klubu v NHL San Jose Sharks.\n\nNa začátku ročníku 1992/93 odehrál první zápasy v NHL za Sharks, kde hrával do 19. března 1994, poté byl vyměněn společně s Mikem Lalorem do týmu Dallas Stars za Ulfa Dahléna a sedmé kolo draftu (touto volbou byl draftován Brad Mehalko). Za Stars odehrál necelé tři sezóny, v závěru sezóny 1995/96 neboli 17. února 1996 byl společně s Shanem Churlanem vyměněni do týmu Los Angeles Kings za Darryliho Sydora a páté kolo draftu (touto volbou byl draftován Ryan Christie). V Los Angeles se dlouho nezabydlel, i když v jeho kariéře to bylo nejdelší působení. 3. září 1998 byl opět vyměněn a to do týmu Chicago Blackhawks za třetí kolo draftu (touto volbou byl draftován český obránce František Kaberle). Po dvou sezónách strávených v Blackhawks podepsal 28. prosince 2000 smlouvu s klubem Chicago Wolves hrající v lize International Hockey League, za klub odehrál pouhé dva zápasy. Poté ukončil kariéru.\n\n\n\n"}
{"id": "780708", "url": "https://cs.wikipedia.org/wiki?curid=780708", "title": "Pratt &amp; Whitney R-1690", "text": "Pratt &amp; Whitney R-1690\n\nPratt & Whitney R-1690 Hornet byl široce rozšířený americký letecký motor. Byl vyvinut společností Pratt & Whitney a bylo vyrobeno 2 944 těchto motorů v letech 1926 až 1942. Letoun vybavený tímto motorem poprvé vzlétl v roce 1927. Byl to jednořadý, devítiválcový, vzduchem chlazený hvězdicový motor. Zdvihový objem činil 27,7 l. Motor byl licenčně vyráběn i v Itálii pod označením Fiat A.59. V Německu byl na základě tohoto motoru vyvinut motor BMW 132.\n\nVybrané varianty:\n\nMotor byl používán u následujících letounů:\n\n\"Data pocházejí z ruské publikace \"Letecké motory vojenských vzdušných sil cizích států\".\"\n\n\n\n\n\n\n"}
{"id": "780710", "url": "https://cs.wikipedia.org/wiki?curid=780710", "title": "Lurago", "text": "Lurago\n\nLurago (také Luragho nebo Lorago) je příjmení rodiny italských barokních architektů a stavitelů, kteří pocházeli ze severní Itálie a působili v 17. a 18. století v Čechách. Vzhledem k často kusým a nespolehlivým pramenům není někdy snadné členy rodiny rozlišit, takže údaje se v literatuře liší. Známí Luragové:\n\n"}
{"id": "780712", "url": "https://cs.wikipedia.org/wiki?curid=780712", "title": "Okres Kętrzyn", "text": "Okres Kętrzyn\n\nOkres Kętrzyn (polsky \"Powiat kętrzyński\") je okres v polském Varmijsko-mazurském vojvodství. Rozlohu má 1212,97 km² a v roce 2005 zde žilo 66 784 obyvatel. Sídlem správy okresu je město Kętrzyn. Okres leží u hranic s Ruskem (Kaliningradskou oblastí).\n\nMěstská:\n\nMěstsko-vesnické:\n\nVesnické:\n\n"}
{"id": "780715", "url": "https://cs.wikipedia.org/wiki?curid=780715", "title": "Anselmo Lurago", "text": "Anselmo Lurago\n\nAnselmo Martin Lurago, nebo jen Anselmo Lurago (asi 1701 Como – 29. listopadu 1765 Praha) byl český architekt a stavitel italského původu v období vrcholného a pozdního baroka.\n\nByl pokřtěn v Como 9. ledna 1701. Učil se u architekta Františka Maxmiliána Kaňky a pak dlouho získával praxi na pevnostních stavbách u svého strýce Bartolomea Scottiho. Roku 1727 získal měšťanské právo na Malé Straně. Od roku 1752 realizoval ve funkci dvorního stavitele přestavbu Pražského hradu podle plánů Nicolo Pacassiho. Dvakrát se oženil. V letech 1753–1756 byl rektorem Vlašské kongregace na Malé Straně, jejíž součástí byl i sirotčinec, o který se pečlivě staral. Pohřben byl u kostela svatého Jana Křtitele v Oboře na Malé Straně.\n\nZaměstnávala jej šlechtická klientela, např. Černínové (rekonstrukce hradčanského paláce), Ditrichštejnové, Kounicové, Salmové a Šlikové. Po svém strýci dokončoval stavby v Osově a Lysé nad Labem. Stal se nástupcem Kiliána Ignáce Dientzenhofera, na jehož práci navázal ve šlechtickém prostředí (palác Sylva-Taroucca a palác Kinských) a také v pracích pro katolickou církev v Praze (Kostel svatého Mikuláše na Malé straně, Kostel svatého Tomáše, Břevnovský klášter) i jinde v Čechách (klášter Dolní Ročov, Broumovský klášter, Přeštice). Navrhoval také kostel sv. Václava ve Vysoké na Mělnicku a interiér zámecké kaple v Hoříně. Bývá považován za autora projektu kostela Panny Marie Sedmibolestné v Rabštejně nad Střelou.\n\n\n"}
{"id": "780717", "url": "https://cs.wikipedia.org/wiki?curid=780717", "title": "Trogon kubánský", "text": "Trogon kubánský\n\nTrogon kubánský (\"Priotelus temnurus\") je pták, jeden ze dvou endemických druhů rodu \"Priotelus\" a jak napovídá druhové jméno, žije na Kubě.\n\nJe rozšířen ve světlých vlhkých, suchých, stálezelených i opadavých lesích, vyhovuje mu tropické i subtropické podnebí, osídluje hlavně hornaté oblasti až do nadmořské výšky blízké 2000 m. Protože barvy jeho peří připomínají barvy kubánské vlajky, je považován za národního ptáka Kubánské republiky.\n\nVyskytuje se ve dvou mírně odlišných poddruzích:\n\nSamec a samice jsou si velmi podobni, nevyskytuje se u nich zřetelný pohlavní dimorfismus. Je to vzhledný, pestře zbarvený pták veliký okolo 28 cm, rozpětí křídel mívá 39 cm a ocas má dlouhý něco málo přes 14 cm. Oči i krátký, široký a mírně zakřivený zobák jsou červené barvy. Temeno hlavy i šíje mají barvu modrofialovou, na hřbetě a ocasu má peří tmavě modré, vespod krku a na hrudi je bílý a břicho i kořen ocasu jsou červené. Na ocasu i křídlech jsou modré, zelené a bílé skvrny a střídavé černé a bílé pruhy. Dlouhý a široký ocas s charakteristickými péry je částečně rozeklaný. Při posedu na větvi lze spatřit zvláštní pozice jeho prstů, prvý a druhý směřují dozadu, třetí a čtvrtý dopředu.\n\nJe to stromový pták, křídla má poměrně krátká a silná, létá hlučně a jen na nepříliš velké vzdálenosti. Není příliš plachý a dovoluje lidem se přiblížit ke stromu na kterém sedí. Živí se ovocem a dalšími plody které nachází na stromech včetně právě rozkvetlými květy nebo v menší míře i hmyzem.\n\nHnízdo si buduje ve starší stromové dutině nebo si vydlabává novou. Samice v období od dubna do června snáší 3 až 4 vejce, o jejichž inkubaci se starají oba rodiče. Stejně tak vylíhlá ptáčata střídavě zahřívají a nosí jim potravu. Trogon kubánský je zřídka kdy chován v zajetí, brzy tam umírá.\n\nNa Kubě je jeho lov zakázán zákonem již od roku 1982. Je tam respektován nejen jako vzácný přírodní druh, ale i jako symbol kubánské svébytnosti. Přestože jeho početní stavy nebyly na Kubě věrohodně sečteny, je i Červeným seznamem IUCN tento endemit považován za druh málo dotčený (LC).\n\n\n"}
{"id": "780720", "url": "https://cs.wikipedia.org/wiki?curid=780720", "title": "Mej-šan", "text": "Mej-šan\n\nMej-šan ( , pchin-jinem \"Méishān\") je městská prefektura v Čínské lidové republice, kde patří k provincii S’-čchuan. Celá prefektura má rozlohu 7 186 čtverečních kilometrů a v roce 1999 v ní žilo 3 386 315 obyvatel. Před rokem 1997 byla součástí Le-šanu.\n\nMej-šan leží na jihozápadě Sečuánské pánve a patří do provincie S’-čchuan.\n\n"}
{"id": "780724", "url": "https://cs.wikipedia.org/wiki?curid=780724", "title": "Heréd", "text": "Heréd\n\nHeréd je obec v Maďarsku. Leží v okrese Hatvan v župě Heves, asi 6 kilometrů severozápadně od Hatvanu. V obci se potkávají silnice 2111 a 2133, nejbližší železniční stanice je pak v Lőrinci, na trase z Hatvanu do Salgótarjánu. Obec se rozkládá na ploše 13,96 km², v roce 2010 zde žilo 2 040 obyvatel.\n\n"}
{"id": "780727", "url": "https://cs.wikipedia.org/wiki?curid=780727", "title": "Portogruaro", "text": "Portogruaro\n\nPortogruaro je italské město v oblasti Benátsko s necelými 26 tisíci obyvateli.\n\nJe to město regionálního významu vzdálené 73 kilometrů od Benátek, 64 kilometrů od Udine. Nachází se poblíž vyhlášených italských mořských letovisek jako jsou Bibione, Caorle, Lignano Sabbiadoro, Jesolo. Jsou zde industriální zóny a velké továrny. Ve městě sídlí fotbalový klub Calcio Portogruaro Summaga, který kdysi hrával Serii B a který nyní hraje 3. nejvyšší italskou soutěž. Leží na řece Lemene.\n\nMěsto leží na křižovatce italských dálnic A28 a A4, což je mezinárodní silnice E 70. Prochází jím také silnice SS14 do Benátek.\n\nZ hlediska železniční dopravy jde o relativně důležitý uzel, městem prochází elektrifikovaná dvoukolejná trať Benátky - Terst, z níž zde odbočuje jednokolejná elektrifikovaná trať do Trevisa a vedlejší neelektrifikovaná trať do Casarsy.\n\n\n"}
{"id": "780730", "url": "https://cs.wikipedia.org/wiki?curid=780730", "title": "Kendice", "text": "Kendice\n\nKendice jsou obec na Slovensku v okrese Prešov. V roce 2013 zde žilo 1 877 obyvatel, rozloha katastrálního území činí 9,344 km.\n"}
{"id": "780731", "url": "https://cs.wikipedia.org/wiki?curid=780731", "title": "Fiordmoss", "text": "Fiordmoss\n\nFiordmoss je česko-norská elektro-indie skupina sídlící v Berlíně. Ve svém zvuku kombinují elektronickou a akustickou složku, prvky rocku, popu a techna.\n\nSkupinu založili v roce 2008 studenti videoartu a intermédií brněnské Fakulty výtvarných umění Petra Hermanová a Roman Přikryl. Hermanová dříve působila v akustickém duu Siren, které založila spolu s Markétou Irglovou, Přikryl vychází z DJského prostředí a věnoval se tvorbě elektronické hudby.\n\nNa první EP \"Gliese\" z roku 2010 zařadila skupina pět vlastních písní, šestá skladba byla cover verze Your Face od Glena Hansarda. Skupina pravidelně koncertuje po Evropě od Německa, přes Polsko až k Rumunsku. Vešli ve známost jako předskokani uskupení Midi lidi. Na druhém EP \"Ink Bitten\" zakládající dvojici doplnil kytarista Jan Boroš, který byl součástí kapely od roku 2010, kdy převzal hraní na kytaru na turné. \n\nPetra Hermanová byla v roce 2011 vybrána na prestižní Red Bull Music Academy v Madridu. \n\nV roce 2012 se skupina se stala objevem roku prvního ročníku hudebních cen Vinyla. Ten samý rok se kapela přesunula do Berlína, kde navázali spolupráci s norským hudebníkem Jon-Eirikem Boskou, který se stal bubeníkem skupiny.\n\nSkupina je známá svým důrazem na vizuální stránku své prezentace. Během Gliese turné používali statické projekce od české umělkyně Veroniky Vlkové, která momentálně vytváří mimo jiné vizuální materiály pro Floexe. Ta pro kapelu vytvořila i videoklip k písni Tigermy. Ink Bitten turné pak mělo projekci pouze bílé barvy a koncerty roku 2013 jsou zahalené do červené mlhy.\n\nFotografem skupiny je Jan Durina. Skupina také podporuje mladé módní návrháře jako je MONGOL (Monika Přikrylová), Esha a Maria Cukor.\n\nNa obalech k albům skupina spolupracuje s grafikem Lubošem Valčíkem (Gliese, Ink Bitten) a fotografkou Teri Varhol (Ink Bitten).\n"}
{"id": "780732", "url": "https://cs.wikipedia.org/wiki?curid=780732", "title": "Česko na Halovém mistrovství světa v atletice 2012", "text": "Česko na Halovém mistrovství světa v atletice 2012\n\nHalového MS v atletice 2012 v Istanbulu se ve dnech 9. – 11. března zúčastnilo 13 českých atletů (8 mužů a 5 žen).\n\nPůvodně měl do Istanbulu odletět vícebojař Roman Šebrle, který splnil limit díky výkonu 6 105 bodů (12. února 2012, Praha). Kdyby na šampionát odcestoval, byla by to již jeho osmá účast na halovém světovém šampionátu. Těsně před startem domácího halového šampionátu ve Stromovce se však Šebrlemu obnovilo zranění stehenního svalu a svoji účast nakonec z důvodu přípravy na dva vrcholy letní sezóny (ME v atletice, Letní olympijské hry) odřekl. Český víceboj však v Turecku zastupoval Adam Sebastian Helcelet, kterému IAAF udělila společně s Rusem Iljou Škureněvem divokou kartu.\n\nPo 17 letech mělo Česko díky Kateřině Čechové zastoupení v ženském sprintu na 60 metrů. Naposledy se této trati zúčastnila na halovém MS v Barceloně v roce 1995 Denisa Obdržálková.\n\nJedinou českou medaili vybojoval běžec Jakub Holuša, když si v závodě na 800 metrů doběhl pro cenné stříbro. Jeho zásluhou Česko znovu získalo na halovém MS medaili. Medailově naprázdno vyšli čeští atleti dosud dvakrát, na halovém MS 1993 v Torontu a na halovém MS 2008 ve Valencii. Na předchozím šampionátu v Dauhá 2010 původně Česko rovněž medaili nevybojovalo. Až po následné diskvalifikaci Jamajčanek ve štafetě na 4×400 metrů byly přiděleny bronzové medaile Denise Rosolové, Jitce Bartoničkové, Zuzaně Bergrové a Zuzaně Hejnové.\n\nSedmiboj\n\n"}
{"id": "780733", "url": "https://cs.wikipedia.org/wiki?curid=780733", "title": "Vladimír Horpeniak", "text": "Vladimír Horpeniak\n\nVladimír Horpeniak (* 24. listopadu 1948 Sušice) je regionální historik v Muzeu Šumavy.\n\nVystudoval v letech 1967–1972 historii, ukrajinštinu a dějiny umění na FF UK v Praze. Od roku 1976 pracuje jako historik v Muzeu Šumavy v Sušici a Kašperských Horách. Odborně se zabývá se regionálními dějinami, uměním a kulturní historií. Publikuje řadu popularizačních článků, především v časopise \"Vítaný host na Šumavě a Českém lese\".\n\nCelý život je spjat s Kašperskými Horami, kde žije, pracuje a vehementně se angažuje v místním kulturním životě. Podporuje mladé badatele a nabízí jim zázemí na pracovišti i doma.\nDoktor Horpeniak je předním znalcem dějin Šumavy, přesto zůstává skromným, pokorným a přátelským člověkem k lidem kolem sebe.\n\n\n"}
{"id": "780736", "url": "https://cs.wikipedia.org/wiki?curid=780736", "title": "Mattoni NBL 2009/2010", "text": "Mattoni NBL 2009/2010\n\nMattoni NBL 2009/2010 (celým oficiálním názvem Mattoni Národní basketbalová liga) byla nejvyšší mužskou ligovou basketbalovou soutěží v České republice v ročníku 2009/2010. Celkovým vítězem se stal tým ČEZ Basketball Nymburk, který obhájil vítězství z předchozích šesti ročníků.\n\nDvanáct celků hrálo systémem každý s každým čtyřikrát. Vítězem této fáze se stal tým ČEZ Basketball Nymburk, který utrpěl jen čtyři porážky.\n\nDo vyřazovacích bojů postoupilo prvních osm týmů. Hrálo se na tři vítězná utkání, finále na čtyři vítězná utkání. \n\n\n\n\n"}
{"id": "780742", "url": "https://cs.wikipedia.org/wiki?curid=780742", "title": "Anna Porfyrogennéta", "text": "Anna Porfyrogennéta\n\nAnna Porfyrogennéta (13. března 963–1011), v „purpuru zrozená“ byzantská princezna.\n\nByla dcerou byzantského císaře Romana II. a sestrou císařů Basileia II. a Konstantina VIII. Roku 988 slíbil Basileios II. sestřinu ruku proti její vůli ruskému knížeti Vladimíru I., aby se tak odvděčil za požadovanou vojenskou pomoc proti usurpátorům trůnu. Požadoval však, aby se kníže, který dosud setrvával v pohanství, nechal pokřtít. Poté, co tak učinil, byla princezna vypravena na Rus a stala se Vladimírovou ženou. Tvrzení tzv. korsuňské legendy, která se stala součástí nejstaršího dochovaného letopisu Povesti vremennych let kronikáře Nestora, že se sňatek odehrál v byzantském městě Chersonésu, dobytém a vyplundrovaném Vladimírem, někteří historici odmítají.\n\nPo svém křtu a sňatku povolal Vladimír na Rus řecké stavitele, kteří postavili v Kyjevě proslulý Desátkový chrám a zvelebili knížecí rezidenci na Andrejevské hoře, aby se stala důstojným obydlím pro vysoce urozenou kněžnu.\n\nO Annině dalším životě na Rusi není nic známo. Pravděpodobně neměla děti a zemřela roku 1011.\n"}
{"id": "780745", "url": "https://cs.wikipedia.org/wiki?curid=780745", "title": "Misfits: Zmetci", "text": "Misfits: Zmetci\n\nMisfits: Zmetci (v anglickém originále Misfits) je britský sci-fi televizní seriál o skupině mladých delikventů odsouzených k veřejně prospěšným pracím, kteří po podivné bouři získali nadpřirozené schopnosti.\n\nHlavní postavy hrají Robert Sheehan jako Nathan Young, Iwan Rheon jako Simon Belamy, Lauren Socha jako Kelly Bailey, Antonia Thomas jako Alisha Daniels a Nathan Stewart-Jarrett jako Curtis Donovan. Jako další role se od druhé série objevoval Matthew McNulty jako Seth. Ve třetí sérii přibude jako další hlavní postava Joseph Gilgun jako Rudy Wade. Po třetí a zejména ve čtvrté sérii došlo k velké obměně hlavních postav. Většina původních pěti lidí skončila ve třetí sérii a jako nové hlavní role přibyli Nathan McMullen jako Finn, Karla Crome jako Jess, Matt Stokoe jako Alex a ke konci čtvrté série také Natasha O'Keeffe jako Abby Smith.\n\nPrvní série byla produkována společností Clerkenwell Films a začala se vysílat 12. listopadu 2009 na britském kanálu E4. Show se vysílala v Austrálii v roce 2010 na ABC2, a na Novém Zélandu ji vysílala stanice TV4. V červnu 2011 byla dostupná online ve Spojených státech na portále Hulu. První série vyhrála v roce 2010 televizní cenu BAFTA za nejlepší drama.\n\nNatáčení druhé série začalo 24. května 2010 u Southmere Lake v Bexley v jihovýchodním Londýně. Druhá série se vysílala od 11. listopadu 2010 do 16. prosince 2010 na E4. Vánoční speciál, který napsal Howard Overman, uvedl všechny hlavní herce první série a byl vysílán na E4 v prosinci 2010. Po druhé sérii ze seriálu odešel Robert Sheehan jako Nathan a nahradil ho Joseph Gilgun jako Rudy.\n\nTřetí série se vysílala od 30. října 2011 do 18. prosince 2011. Po třetí sérii seriál opustili Iwan Rheon jako Simon, Antonia Thomas jako Alisha a Lauren Socha jako Kelly. Ve čtvrté sérii je nahradily dvě nové postavy, respektive Karla Crome v roli Jess a Nathan McMullen v roli Finna.\n\nV České republice odvysílal televizní kanál Prima Cool první tři série a v červenci 2013 odvysílal i sérii čtvrtou.\n\nPrvní série seriálu se skládá ze šesti epizod, které byly vysílány od 12. listopadu do 17. prosince 2009 na televizním kanálu E4.\n\nDruhá série se začala natáčet v květnu 2010 a na E4 se vysílala od 11. listopadu do 16. prosince 2010. Tato série měla sedm epizod, včetně vánoční epizody.\n\nDne 15. září 2011 se na oficiálních stránkách E4 objevil mimořádný krátký film s názvem „Vegas Baby!“, který se soustředil na Nathanův odchod. Třetí série se začala na E4 vysílat 30. října 2011. V této sérii o osmi epizodách přišla nová postava Rudy Wade (Joseph Gilgun). Na rozdíl od prvních dvou sérií nenapsal Howard Overman všechny epizody, ale pouze šest z osmi. Zbývající dvě epizody napsal Jon Brown.\n\nČtvrtá série měla opět osm dílů a premiérově byla vysílána od 28. října do 16. prosince 2012. Z hlavních postav seriál opustila i Kelly a nově přišli Jess a Finn. Po čtvrté sérii opustil seriál i Curtis a během série přišla nová postava Abby.\n\nPátá série obsahuje také osm dílů. Hlavní postavy v sérii jsou Rudy, Finn, Jess, Alex a Abby. První díl byl odvysílán 26. dubna 2014.\n\nSeriál a jeho tvůrce Howard Overman byli v březnu 2010 nominováni na RTS Awards. Seriál vyhrál v roce 2010 cenu BAFTA Television Award v kategorii nejlepší dramatický seriál. Stejnou cenu získala Lauren Socha v kategorii nejlepší herečka ve vedlejší roli za roli Kelly. Seriál byl také nominován v roce 2011 na cenu British Comedy Awards v kategorii nejlepší komediální drama, ale cenu nakonec získal seriál \"Psychoville\".\n\n"}
{"id": "780746", "url": "https://cs.wikipedia.org/wiki?curid=780746", "title": "Noga (rozcestník)", "text": "Noga (rozcestník)\n\nNoga může být:\n\n\n"}
{"id": "780747", "url": "https://cs.wikipedia.org/wiki?curid=780747", "title": "Boussy-Saint-Antoine", "text": "Boussy-Saint-Antoine\n\nBoussy-Saint-Antoine je obec v jihovýchodní části metropolitní oblasti Paříže ve Francii v departmentu Essonne a regionu Île-de-France.\n\nSousední obce: Épinay-sous-Sénart, Mandres-les-Roses, Périgny, Varennes-Jarcy a Quincy-sous-Sénart.\n\nProtéká jí řeka Yrres.\nNázev obce je odvozen z latinského jména místa – \"Buciacum\" (místo pokryté lesem). Současná podoba je poprvé zmíněna v roce 1801.\n\n\n\"Počet obyvatel\"\nObec je dostupná linkou RER D.\n\n\n"}
{"id": "780751", "url": "https://cs.wikipedia.org/wiki?curid=780751", "title": "Zimbabwe na letních olympijských hrách", "text": "Zimbabwe na letních olympijských hrách\n\nZimbabwe na letních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "780757", "url": "https://cs.wikipedia.org/wiki?curid=780757", "title": "František Rouček", "text": "František Rouček\n\nFrantišek Rouček (25. dubna 1891, Nové Strašecí – 29. prosince 1967, asi Addis Abeba) byl československý právník, profesor obchodního a směnečného práva a děkan Právnické fakulty Masarykovy univerzity v Brně, také rektor Vysoké školy politické a sociální v Praze. Po roce 1948 z Československa emigroval.\n\nStudoval práva a filosofii v Praze a ve Vídni, roku 1918 získal na Právnické fakultě Univerzity Karlovy titul doktora práv. V letech 1922–1927 působil jako vrchní komisař ministerstva unifikací, kde se podílel na vytváření osnov zákonů, které měly sjednotit právo platné v historických českých zemích s původním uherským užívaným na Slovensku a Podkarpatské Rusi. Zároveň se roku 1925 habilitoval na Právnické fakultě Univerzity Komenského v Bratislavě, kde pak byl roku 1931 jmenován mimořádným a o rok později řádným profesorem občanského práva, už o další rok později ale přešel jako řádný profesor obchodního a směnečného práva na Právnickou fakultu Masarykovy univerzity do Brna. V letech 1938–1939 ji vedl jako děkan. Spolu s Jaromírem Sedláčkem byl autorem známého šestidílného komentáře k obecnému zákoníku občanskému, v oblasti právní teorie vytvořil koncepci tzv. jurilogie a byl odpůrcem v Brně převažující normativní teorie.\n\nV poválečném období jako rektor vedl Vysokou školu politickou a sociální v Praze, a to až do komunistického převratu v únoru 1948. Od roku 1949 působil na pozvání císaře Haile Selassie jako poradce etiopské vlády, krátce před svou smrtí byl navržen na funkci prezidenta Nejvyššího soudu Etiopie. Údajně měl být zabit lvy. Je pohřben v Addis Abebě. \n\n"}
{"id": "780758", "url": "https://cs.wikipedia.org/wiki?curid=780758", "title": "Overmonnow", "text": "Overmonnow\n\nOvermonnow je předměstí velšského města Monmouth položené západně od řeky Monnow a mostu přes ni. Vzniklo už ve středověku, kdy bylo chráněno obranným příkopem \"Clawdd-du\" neboli \"Black Dyke\", jehož zbytky jsou dnes chráněny coby historická památka. Později se oblasti přezdívalo \"Little Monmouth\" („Malý Monmouth“) a pravděpodobně také \"Cappers Town\" („Město čepičářů“). Oblast se během času rozvíjela, zejména od druhé poloviny 20. století a dnes je wardem spadajícím pod Monmouthshire County Council.\n\nV období dobývání Anglie Normany patřila oblast východně od řeky Monnow a severně od řeky Wye do oblasti zvané Archenfield, která patřila k hrabství Hereford a byla tak považována za součást Anglie, zatímco území na západ od řeky Monnow, včetně dnešního Overmonnow, bylo považováno za součást Walesu. Po zbudování hradu Monmouth Normany se Monmouth vyvinul v tržní město s říčním přístavem; středisko výroby železných výrobků a výrobků z mykané příze. Během dvanáctého století už se rozvoj města rozšířil přes Monnow do Overmonnow, kde vzniklo předměstí. Středověké zpracování železa v Overmonnow mělo za následek vytváření množství odpadní strusky vytvářející její hromady. Tak vznikl například název dnešní ulice \"Cinderhill street\" (\"cinder\" – struska, \"hill\" – kopec, \"street\" – ulice). V osmnáctém století byly hromady strusky odstraněny. Také zde byly zpracovávány vlněné výrobky, zejména Monmouthské čapky, které byly oblíbené od patnáctého do osmnáctého století, což mělo za následek přezdívku \"Cappers' Town\" („Město čepičářů“). Historická existence tohoto názvu je ovšem zpochybňována.\n\nOblasti se také přezdívalo „Malý Monmouth“. V devatenáctém století se rozšířilo přesvědčení, že „Malý Monmouth“ byl kdysi samostatnou obcí nezávislou na „Velkém Monmouthu“. Toto přesvědčení má zřejmě svůj původ ve scénce sehrané při oslavách korunovace královny Viktorie v roce 1838, kdy se „starosta Overmonnow“ nejprve dožadoval vstupu do Monmouthu po mostě přes Monnow a po vpuštění objížděl město spolu se skutečným starostou Monmouthu. Navíc byl most dějištěm každoročních bitek skupin z „Horního města“ a „Čepičářského města“, které se konaly 1. května a 29. května, a mládež v nich bojovala pometly vylepšenými kamením. To bylo roku 1858 zakázáno.\n\nPříkop \"Clawdd-du\" je dnes z větší části bez vody, nicméně ve většině své délky existuje dodnes a plní odvodňovací funkci.\n\nBlízko mostu přes Monnow se v Overmonnow nachází kostel svatého Tomáše Mučedníka, který pochází nejméně z dvanáctého století. V roce 1830 získal vlastní farnost odtrženou od převorského kostela panny Marie v centru Monmouthu. Vedle kostela se uprostřed kruhového objezdu nachází starý kříž, který pochází ze středověku, ovšem byl důkladně renovován v roce 1888. Naproti kostelu se nachází \"Overmonnow House\", bývalá fara s gregoriánským průčelím.\n\nDrybridge house je dům postavený v roce 1671 Williamem Robertsem, kde je dnes komunitní centrum.\n"}
{"id": "780760", "url": "https://cs.wikipedia.org/wiki?curid=780760", "title": "Igor Štefanov", "text": "Igor Štefanov\n\nIgor Štefanov (* 20. května 1964, Nededza, Československo) je slovenský politik za Slovenskou národní stranu, v letech 2009–2010 působil ve funkci ministra výstavby a regionálního rozvoje, v roce 2018 odsouzený v kauze \"nástěnkového tendru\".\n\nV letech 1979–1983 studoval na Střední průmyslové škola strojní v Kysuckém Novém Mestě. V roce 1987 nastoupil na Vysokou školu dopravy a spojů v Žilině, studia dokončil v roce 1991. V letech 1993–2004 absolvoval specializované kurzy na Slovensku a v zahraničí.\n\nV 80. letech byl zaměstnán jako konstruktér, v období let 1993–2004 působil ve funkci celního specialisty v Celni správě SR.\n\nDne 15. dubna 2009 nastoupil do funkce ministra výstavby a regionálního rozvoje v první vládě Roberta Fica. Nahradil tak ve funkci svého předchůdce Mariana Januška, který byl odvolán z důvodu tzv. \"nástěnkového tendru\". Za tímto neprůhledným tendrem stála Slovenská národní strana, která ho podle místních médií velmi dobře zorganizovala ve svůj prospěch s pomocí spřátelených obchodníků. Zdali ale může ministerstvo přidělenou zakázku zrušit, v tom s názory právníků rozcházely. Nakonec rovněž z důvodu tohoto tendru 11. března 2010 odstoupil a řízením ministerstva byl pověřen dosavadní ministr školství Ján Mikolaj. V roce 2018 byl Štefanov odsouzen na 9 let odnětí svobody a Marian Janušek na 11 let.\n"}
{"id": "780767", "url": "https://cs.wikipedia.org/wiki?curid=780767", "title": "Trinidad a Tobago na letních olympijských hrách", "text": "Trinidad a Tobago na letních olympijských hrách\n\nTrinidad a Tobago na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "780768", "url": "https://cs.wikipedia.org/wiki?curid=780768", "title": "Den mlčení", "text": "Den mlčení\n\nDen mlčení (anglicky \"Day of Silence\", \"DOS\") je každoroční mezinárodní událost, které se účastní především univerzitní mládež a učitelé na protest proti homofobii. Účastníci akce se zavazují celý den mlčet. Toto mlčení symbolizuje ticho, se kterým, podle protestujících, musí každodenně žít lesby, gayové, bisexuálové a transsexuálové.\n\nPrvní Den mlčení se konal na Virginské univerzitě v roce 1996, kdy se ho účastnilo 150 studentů. Následující rok se k akci připojilo už 100 univerzit v celých Spojených státech. Od roku 2000 je oficiálním pořadatelem GLSEN (\"The Gay, Lesbian and Straight Education Network\"). Podle ní se v roce 2006 účastnilo Dne mlčení více než 450 tisíc studentů ve více než 4 000 školách a univerzitách. GLSEN tvrdí, že Den mlčení je největší studentská událost týkající se LGBT ve Spojených státech.\n\nV současnosti se akce účastní také mládež v jiných státech, např. v Nizozemí, Polsku, Slovinsku, Švédsku a Rusku.\n\n\n"}
{"id": "780775", "url": "https://cs.wikipedia.org/wiki?curid=780775", "title": "Okres Bartoszyce", "text": "Okres Bartoszyce\n\nOkres Bartoszyce (polsky \"Powiat bartoszycki\") je okres v polském Varmijsko-mazurském vojvodství. Rozlohu má 1308,54 km² a v roce 2005 zde žilo 61 687 obyvatel. Sídlem správy okresu je město Bartoszyce. Okres leží u hranic s Ruskem (Kaliningradskou oblastí).\n\nMěstské:\n\nMěstsko-vesnické:\n\nVesnické:\n\n"}
{"id": "780776", "url": "https://cs.wikipedia.org/wiki?curid=780776", "title": "Jaroslav Čermák", "text": "Jaroslav Čermák\n\nJméno a příjmení Jaroslav Čermák se může vztahovat k následujícím osobnostem:\n\n"}
{"id": "780780", "url": "https://cs.wikipedia.org/wiki?curid=780780", "title": "Hana Černá-Netrefová", "text": "Hana Černá-Netrefová\n\nHana Černá provdaná Netrefová (* 17. května 1974, Brno) je bývalá česká plavecká reprezentantka, která startovala na třech olympijských hrách.\n\nStartovala zejména v delších závodech volným způsob (400 a 800 m) a jako všestranná plavkyně zejména v polohových závodech. Závodila za Sportovní klub policie v Brně. Na domácí scéně vybojovala na různých distancích v dlouhém i krátkém bazénu celkem 129 titulů mistryně republiky. .\nNa olympijských hrách reprezentovala v letech 1992, 1996 a 2000. Nejlepších umístění dosahovala na trati 400 metrů polohově, kde obsadila postupně 14., 10. a 9. místo.\n\nMedailově se prosazovala na evropských šampionátech: v roce 1993 na mistrovství Evropy v Sheffieldu vybojovala na své oblíbené delší polohovce bronz, stejně jako o čtyři roky později na Seville a v roce 1999 v Istanbulu. V krátkém bazénu získala v roce 1998 svůj jediný evropský titul. Šest medailí vybojovala také na Univerziádě.\n\nI po ukončení aktivní kariéry zůstala s plaváním úzce spojena, často se také účastní akcí zaměřených na propagaci plavání a sportu vůbec mezi mládeží a handicapovanými lidmi. \n\nHana je vdaná za Pavla Netrefu a má dceru Lucii a syna Michala. Po ukončení plavecké kariéry učila na vysoké škole programování a pracuje v IT společnosti.\n\n"}
{"id": "780781", "url": "https://cs.wikipedia.org/wiki?curid=780781", "title": "Okres Pétervására", "text": "Okres Pétervására\n\nOkres Pétervására ( ) je jedním ze sedmi okresů maďarské župy Heves. Jeho centrem je město Pétervására.\n\nV okrese se nachází celkem 20 měst a obcí.\n"}
{"id": "780783", "url": "https://cs.wikipedia.org/wiki?curid=780783", "title": "Josef Čížek", "text": "Josef Čížek\n\nJméno a příjmení Josef Čížek se může vztahovat k následujícím osobnostem:\n\n\n"}
{"id": "780787", "url": "https://cs.wikipedia.org/wiki?curid=780787", "title": "Ukrajina na letních olympijských hrách", "text": "Ukrajina na letních olympijských hrách\n\nUkrajina na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "780788", "url": "https://cs.wikipedia.org/wiki?curid=780788", "title": "Pétervására", "text": "Pétervására\n\nPétervására je město v Maďarsku v župě Heves. Je centrem okresu Pétervására.\n\nRozkládá se na ploše 33,87 km² a v roce 2010 zde žilo 2 507 obyvatel.\n"}
{"id": "780792", "url": "https://cs.wikipedia.org/wiki?curid=780792", "title": "Slavík (opera)", "text": "Slavík (opera)\n\nOpera Slavík ( ; ) je operní prvotina ruského hudebního skladatele Igora Stravinského. Dílo je označeno jako „hudební pohádka o třech dějstvích“, jedná se však spíše o operní „jednoaktovku“ s dobou trvání přibližně 50 minut. Libreto napsal skladatel ve spolupráci se svým přítelem Stěpanem Mitusovem. Předlohou se jim stala známá pohádka \"Slavík\" Hanse Christiana Andersena o čínském císaři, který zatouží po zpěvu obyčejného slavíka. Stravinského opera vznikala ve dvou fázích, 1908-9 a 1913-14, a její premiéra se konala 26. května 1914 v Théâtre National de l'Opéra v Paříži. Po hudební stránce je opera pozoruhodná spojením impresionistických a expresionistických postupů a je zároveň dokladem autorova stylového vývoje ve druhé dekádě 20. století.\nStravinskij začal operu komponovat v roce 1908, po dokončení 1. jednání v roce 1909 však práci přerušil. Důvodem byla lákavá nabídka spolupráce s choreografem Sergejem Ďagilevem a jeho souborem Ballets Russes, jejímiž plody jsou tři Stravinského vůbec nejproslulejší skladby, balety Pták Ohnivák (1910), Petruška (1911) a Svěcení jara (1913), které pak zásadním způsobem ovlivnily vývoj moderní evropské vážné hudby. K rozpracovanému Slavíkovi se Stravinskij vrátil teprve v roce 1913 díky objednávce ruského režiséra Alexandra Sanina, který zamýšlel dílo uvést v nově založeném, vzápětí však zrušeném Moskevském svobodném divadle. Přestože byl Slavík komponován v ruštině pro ruskou premiéru, poprvé byl uveden v Paříži.\n\nV roce 1962 Stravinskij partituru Slavíka v několika detailech revidoval.\n\nPařížská premiéra se konala 26. května 1914 v Théâtre National de l'Opéra v Paříži v režii a choreografii Borise Romanova, hudebním nastudování dirigenta Pierra Monteuxe a se sólisty a orchestrem Ďagilevova souboru Ballets Russes. Scénu a kostýmy navrhl (stejně jako pro Petrušku) Ďagilevův výtvarník Alexandre Benois. Romanov zvolil pro svou inscenaci ve své době neobvyklé řešení - zpěváci byli umístěni spolu s hudebníky do orchestřiště a na jevišti byly postavy tančeny a mimovány.\n\nV červenci 1914 hostoval Ďagilevův soubor s pařížskou inscenací Slavíka v Londýně. V lednu 1916 vznikla v Petrohradě přelomová avantgardní inscenace ruského režiséra Vsevoloda Mejercholda, která se vyznačovala antinaturalismem a konstruktivismem. Mejercholdovou inscenací byla ovlivněna i německá premiéra Slavíka v roce 1923 v Mannheimu za řízení Ericha Kleibera.\n\nPremiéra v českých zemích se konala v Novém německém divadle v Praze dne 28. května 1935 v režii Renata Monda a pod taktovkou Fritze Zweiga. V češtině jej uvedlo Národní divadlo v Brně (premiéra 20. května 1937, budova Divadla Na hradbách).\n\nPrvní uvedení v pražském Národním divadle bylo plánováno na rok 2010. Po rozpočtových škrtech bylo divadlo nuceno provést operu pouze koncertně. Dílo nastudoval dirigent Tomáš Netopil a v hlavní roli vystoupila ruská sopranistka Olga Trifonova.\n\nPremiéra opery se v Národním divadle konala v říjnu 2015, 22. (1. premiéra) a 23. (2. premiéra). V roli Slavíka se představila pěvkyně Olga Jelínková. Opera \"Slavík\" byla uvedena spolu s\noperou Petra Iljiče Čajkovského \"Jolanta\" v hudebním nastudování britského dirigenta Jana Latham-Koeniga a v režii Dominika Beneše.\n\nV noci před svítáním si na pobřeží zpívá rybář svou píseň. Čeká jako každou noc na slavíka, aby pookřál při jeho zpěvu, a slavík skutečně přilétá. Jeho zpěv však přeruší příchod dvořanů, které sem přivádí kuchařka z císařského paláce. Císař se doslechl o kráse slavičího zpěvu a zatoužil ho mít ve svém paláci, dvořané tedy nedočkavě slídí po neznámém ptáku. Kromě kuchařky ho totiž nikdy nikdo neslyšel, a tak si jeho zpěv pletou s bučením krávy či s kvákáním žab. Když se slavík konečně objeví, dvořané jsou zklamáni – tak nádherný hlas a takový obyčejný ptáček… Císařův rozkaz je nicméně třeba splnit a slavík přijímá pozvání ke dvoru.\n\nV císařově porcelánovém paláci je veliký shon. Vše je třeba vyzdobit lampiony a zvonečky, chystá se slavnostní předání slavíka císařovi. Jistě je obrovský a blýská se jako diamant, když po něm císař touží! Ale kuchařka vysvětluje, že krása slavíka spočívá v něčem jiném. Jeho zpěv totiž dokáže v člověku probudit cit a dojmout až k slzám. Hřmotný čínský pochod ohlašuje císaře. Slavík je představen a vyzván ke zpěvu. Jeho píseň císaře ohromí. Rozhodne se darovat slavíkovi svůj zlatý střevíc. Odměnou pro slavíka však byly již císařovy slzy. Vtom jsou uvedeni tři japonští vyslanci, kteří císaři předávají dar od jejich panovníka – umělého slavíka. Jeho mechanický zpěv je ihned císaři předveden. Císař se shání znovu po skutečném slavíkovi a zjišťuje, že ten mezitím zmizel. Vyhostí ho proto za hranice své říše a umělému slavíkovi vyhrazuje čestné místo na svém nočním stolku.\n\nPo čase se císař vážně roznemohl. Přicházejí k němu přízraky jeho skutků, ty jediné ho nikdy neopustí. Císař chce slyšet hudbu. To slyší slavík a přilétá, aby císaře znovu potěšil. Zazpívá nádhernou píseň, která dojme i samu smrt stojící opodál. Slavík ji žádá, aby císaři vrátila odňaté znaky jeho moci. Smrt je okouzlena slavičím zpěvem a souhlasí. Císař znovu nabízí slavíkovi odměnu, ten ji ale znovu odmítá. V domnění, že již císař zemřel, přicházejí za ním jeho dvořané. Najdou však císaře zdravého a v plné síle. Příběh pak uzavírá rybář svou písní o ptácích, kteří jsou posly nebes.\nAndersenova literární předloha založená na fantastických, exotických a symbolických motivech a nesená zároveň v lehké nadsázce a jemné, avšak citelné ironii konvenovala estetice impresionismu a secese, kterou na počátku 20. století řada autorů stále ctila. Všechny charakteristické prvky literární předlohy se Stravinskij a Mitusov snažili v libretu zachovat a ve Stravinského zhudebnění pak byly ještě dále rozvinuty. Ve struktuře libreta a částečně i v jeho zhudebnění bývá poukazováno také na předchozí vliv pozdních fantastických oper Nikolaje Rimského-Korsakova.\n\nVýznamný časový předěl mezi kompozicí prvního a obou zbývajících jednání zásadně ovlivnil podobu opery a vytvořil její zvláštní dvojí tvář, která je na tomto díle ceněna. Stravinského kompozice baletů Pták Ohnivák, Petruška a Svěcení jara jsou totiž zásadním mezníkem ve vývoji autorova stylu, který se posunul směrem k expresionismu, k příkrým harmoniím a intonacím, drsnějším zvukovým barvám a divoké rytmice. Tyto prvky se v hojné míře uplatňují právě od počátku 2. jednání opery Slavík, které začal Stravinskij psát až v roce 1913.\n\nTento zlom a kontrast velmi vhodně zapadl do dramaturgie rozpracované opery a autor toho patřičně využil – právě 2. jednání totiž zobrazuje vyumělkovaný svět císařského dvora, kde je krása věcí diktátu, nikoli svobody a přirozeného citu. Hned od počátku 2. jednání zapojuje autor do hry celý složitý arzenál moderní symfonické instrumentace. Zobrazení císařské pompéznosti dosahuje vrcholu v instrumentálním Čínském pochodu, který ohlašuje příchod panovníka. Podobně jako v 1. jednání kreslí Stravinskij hudebními prostředky klidnou atmosféru lesa a podmanivý zpěv slavíka, inspiruje se ve 2. jednání přímo čínským koloritem, a to jak v instrumentaci, tak v použití pentatonické stupnice, respektive v užívání pouze celotónových postupů. Ty vytvářejí drsný, neuhlazený zvukový dojem, zatímco chromatické, půltónové slavičí intonace vnášejí do hudby zpět vláčnost a jemnocit. Ve 3. jednání se hudebně-dramatické zpracování vrací k jemné lyrice a volnějšímu spádu 1. jednání. Dílo uzavírá tentýž zpěv rybáře za scénou, který se ozývá také na počátku opery a na konci 1. a 2. jednání.\nRole Slavíka, psaná pro lyrický koloraturní soprán, patří ve svém hlasovém oboru k technicky nejnáročnějším partům celé operní literatury. Kromě zvolna plynoucích, podmanivých lyrických zpěvů obsahuje role řadu vokalíz, napodobujících slavičí zpěv a založených na extrémně vysokých, intonačně i artikulačně obtížných koloraturách a figuracích. Ústředním hudebním číslem je z tohoto hlediska \"Píseň slavíka\" ve 2. jednání, zakončená tónem f3. Hlasová ekvilibristika Slavíka je však pojata v souladu s charakterem této postavy jemně a hravě a technická stránka partu nikdy nevystupuje samoúčelně do popředí posluchačovy pozornosti.\n\nStravinskij pro svou časově nerozsáhlou operu předepisuje velký operní orchestr doplněný o řadu speciálních nástrojů. Orchestr je sestaven takto: pikola, 2 flétny, 2 hoboje, anglický roh, 3 klarinety, basklarinet, 2 fagoty, kontrafagot, 4 lesní rohy, 4 trubky, 3 trombony, tuba, tympány, zvony, triangl, tamburína, činely, velký buben, tam tam, klavír, celesta,mandolína, kytara, 2 harfy a smyčcové nástroje.\n\nOpera Slavík není psána jako tradiční \"číslová\" opera (sestavená z hudebně samostatných částí), přesto se v ní vyskytuje několik relativně oddělených a ucelených vokálních či instrumentálních „čísel“.\n\nZ Ďagileovova podnětu vytvořil Stravinskij z hudby ke Slavíkovi instrumentální suitu \"Zpěv slavíka\" (Chant du Rossignol). Její premiéra se konala v Ženevě 6. prosince 1919. Suita je sestavena ze dvou trojic kontrastních částí: \"Presto – Andantino – Presto\" a \"Čínský tanec – Zpěv slavíka – Hra mechanického slavíka\". V roce 1920 provedl tuto suitu Ďagilevův soubor Ballets Russes scénicky v choreografii Leonida Mjasina a hudebním nastudování Ernesta Ansermeta. Výpravu k této inscenaci vytvořil Henri Matisse.\nRybářova píseň a Píseň slavíka se objevily v roce 1923 jako dvojice písní s doprovodem orchestru. V roce 1932 vznikla Stravinského úprava \"Písně slavíka\" a \"Hry mechanického slavíka\" pro housle a klavír.\n\n\n"}
{"id": "780795", "url": "https://cs.wikipedia.org/wiki?curid=780795", "title": "Moravsko-slezská křesťanská akademie", "text": "Moravsko-slezská křesťanská akademie\n\nMoravsko-slezská křesťanská akademie (MSKA) je křesťanské sdružení vedené jako zapsaný spolek, které se snaží v křesťanském duchu podílet na rozvoji společnosti na Moravě a ve Slezsku v kultuře, politice, hospodářství a ekonomii formou osvětové, publikační a vědecké činnosti. \n\nČinnost se soustředí na přednáškovou činnost, pořádání konferencí, seminářů, kolokvií, etc. MSKA má pobočky v několika desítkách měst Moravy a Slezska, od doby svého založení vydává časopis Dialog Evropa XXI., který vycházel od roku 2002 jako čtvrtletník. Od roku 2017 následně ve vydávání přešel z papírové do elektronické podoby a v současnosti jeho papírová verze vychází mezi formou občasníku a ročenky.\n\nPřevážně v Čechách a s několika místními skupinami na Moravě a ve Slezsku působí obdobné křesťanské sdružení s názvem Česká křesťanská akademie, se kterým v současnosti MSKA vede jednání o vzájemné spolupráci.\n\nMSKA kromě toho spolupracuje s dalšími spřízněnými organizacemi podobného zaměření. Mezi nimi je především Hnutí Pro život ČR, Společnost pro dialog církve a státu, Hnutí křesťan a práce, Institut sociálního učení církve a Kolegium katolických lékařů a Klub svatého Athanasia, který v současnosti je hlavním organizátorem přednášek a katechezí pod společnou hlavičkou v Praze a Brně. \n\nMSKA vznikla v roce 1990, její první předsedkyní byla Jiřina Štouračová, kterou v únoru 2012 vystřídal ve funkci kněz brněnské diecéze a liturgický teolog Pavel Kopeček. Ten následně na začátku roku 2017 funkci uvolnil a novým předsedou (po reformě stanov prezidentem) byl zvolen teolog a znalec církevního práva P. Jiří Koníček. Na jaře 2018 po reorganizaci vedení se sešlo Valné shromáždění za účelem úprav stanov, které změnil vrcholné orgány předsednictva a upravilo některé jeho pravomoci. Předseda je od té chvíle Prezidentem, místopředa Viceprezidentem a Předsednictvo má formu Prezidia.\n\nNejvyšším orgánem MSKA je Valné shromáždění, složené ze všech členů spolku. Schází se 1x ročně. Řídícími orgány je Prezidium, Revizní komise a Smírčí sbor. Valná hromada Volí ze svého středu prezidenta, viceprezidenta, přičemž funkční období všech volených orgánů a funkcionářů je čtyřleté. Předsedou MSKA je od roku 2017 P. ThDr. ICLic. Jiří Koníček, který po revizi stanov se stal prvním řádným prezidentem Akademie. \n\nVlastní činnost MSKA je založena na činnosti tématických sekcí, které tvoří individuální (fyzické osoby - řádní členové) a kolektivní členové (přidružené spolky a další partneři). Dalším především vědeckým je Akademické kolegium, které je poradním orgánem Prezidia. nižším orgánem jsou jednotlivé regionální pobočky a nově i tzv. Akademické kluby, které vznikají jako paralelní specifické struktury za účelem činnosti mezi vysokošlskou mládeží.\n\nV letech 1990-2017 postupně vznikly pobočky MSKA v těchto sídlech:\n\n"}
{"id": "780796", "url": "https://cs.wikipedia.org/wiki?curid=780796", "title": "Belgie na letních olympijských hrách", "text": "Belgie na letních olympijských hrách\n\nBelgie na letních olympijských hrách startuje od roku 1990. Toto je přehled účastí, medailového zisku a vlajkonošů na dané sportovní události.\n"}
{"id": "780803", "url": "https://cs.wikipedia.org/wiki?curid=780803", "title": "Gmina Syców", "text": "Gmina Syców\n\nGmina Syców je polská městsko-vesnická gmina v okrese Oleśnica v Dolnoslezském vojvodství. Sídlem gminy je město Syców. V roce 2010 zde žilo 16 523 obyvatel.\n\nGmina má rozlohu 144,79 km², zabírá 13,79% rozlohy okresu. Skládá se z 12 starostenství.\n\nBiskupice, Drołtowice, Działosza, Gaszowice, Komorów, Nowy Dwór, Stradomia Wierzchnia, Szczodrów, Ślizów, Wielowieś, Wioska, Zawada\n"}
{"id": "780815", "url": "https://cs.wikipedia.org/wiki?curid=780815", "title": "Hraničník", "text": "Hraničník\n\nHraničník ( ) je 1282 m vysoká hora ležící v pohoří Šumava v Plešském hřbetu na česko-rakouské hranici. Nachází se 5,5 km jihozápadně od Nové Pece.\n\nJde o asymetricky protáhlý kupovitý vrchol Plešského hřbetu na hlavním šumavském hřebeni, po němž vede evropské rozvodí mezi Severním a Černým mořem.\n\nPřes horu Hraničník přechází červeně značená hřebenová stezka z Nového Údolí do Zadní Zvonkové. Z rakouské strany vede na vrchol lyžařský vlek a dvě sjezdové tratě. Na české straně se rozprostírá I. zóna NP se zachovalými smrčinami.\n\nOd 90. let 20. století se vedou úvahy o využití severních svahů Hraničníku k lyžování. Podle serveru Aktuálně.cz už Václav Klaus ještě jako premiér ČR prohlásil, že bude první, kdo si tamní sjezdovku sjede. V letech 2004 až 2009 se vedení Jihočeského kraje soustředilo na plánování sjezdařského areálu ve vojenském prostoru Boletice, nový jihočeský hejtman Jiří Zimola se však vrátil k plánu lanovky na Hraničník. V září 2011 byly schváleny Zásady územního rozvoje Jihočeského kraje, jejichž součástí byl i plán na propojení Klápa – Hraničník jako veřejná dopravní infrastruktura, jejímž smyslem je propojení české strany s lyžařským areálem Hochficht v Rakousku, kam se dá nyní dojet po třicetikilometrové objížďce přes Zadní Zvonkovou. Podle posudku hodnocení vlivů záměru na životní prostředí (EIA) by stavbou byla zničena či negativně dotčena území, na kterých se nacházejí ohrožené druhy flory a fauny. V lednu 2012 při dokončování návrhu nového zákona o národním parku Šumava souhlasil se stavbou lanovky na Hraničník ministr životního prostředí ČR Tomáš Chalupa. V srpnu 2013, v době probíhajícího posuzování vlivu regulačního plánu lanovky na životní prostředí, výstavbu podpořil rovněž ministr životního prostředí ČR Tomáš Podivínský. Po dvouletém posuzování vydalo v listopadu 2014 Ministerstvo životního prostředí v závěrečném posudku vlivu na životní prostředí nesouhlasné stanovisko ke všem čtyřem navrženým variantám projektu lanovky. Pro nesouhlasné stanovisko byl rozhodující negativní vliv na celistvost i předmět ochrany lokalit soustavy Natura 2000 (Ptačí oblast Šumava a Evropsky významná lokalita Šumava), ohroženy by byly smíšené lesy – bučiny, populace tetřeva hlušce i rysa ostrovida. Vedení Jihočeského kraje ve svých Zásadách územního rozvoje označilo lanovku jako stavbu veřejného zájmu a bude se snažit získat výjimku Evropské komise a lanovku na Hraničník postavit navzdory zápornému stanovisku EIA.\n"}
{"id": "780817", "url": "https://cs.wikipedia.org/wiki?curid=780817", "title": "Antonius a Kleopatra", "text": "Antonius a Kleopatra\n\nAntonius a Kleopatra je tragédie Williama Shakespeara, která vznikla někdy mezi lety 1603 a 1607. Děj je založen na překladu Plutarchových \"Životů\" a jeho těžištěm je vztah mezi egyptskou královnou Kleopatrou a Marcem Antoniem od doby římsko-perských válek až po sebevraždu Kleopatry. Hlavním jejich protivníkem je budoucí císař Augustus (Octavianus).\n\nPostava Kleopatry v této hře je někdy pokládána za jednu z nejsložitějších Shakespearových ženských postav. Často je ješitná a teatrální a svádí obecenstvo k tomu, aby jí opovrhovalo, Shakespeare však zároveň ji i Antonia obdařil tragickou vznešeností. To ostatně vedlo ke známým neshodám mezi kritiky.\n\n\"Antoniova strana\"\n\"Octaviova strana\"\n\nCaesar Octavius povolává Antonia z Alexandrie zpět do Říma, aby mu pomohl bojovat proti Sextu Pompeiovi, Menecratovi a Menasovi. Kleopatra Antonia žádá, aby neodjížděl, ten však, ačkoliv ji opakovaně ujišťuje o své lásce, nakonec odjíždí.\n\nV Římě Agrippa navrhuje, aby se Antonius oženil s caesarovou sestrou Octavií, aby se upevnilo pouto mezi Octavianem a Antoniem. Antoniův muž Ahenobarbus však ví, že Octavie Antonia po Kleopatře nikdy nemůže uspokojit.\n\nV Egyptě se Kleopatra dozvídá o Antoniově manželství a v hněvu trestá posla, který jí zprávu sdělil. Uklidní se až poté, co ji dvořané ujišťují, že Octavie je vlastně nevzhledná.\nTriumvirové vyjednávají se Sextem Pompeiem a nabízí mu příměří. Může získat Sicílii a Sardinii, ale musí jí pomoci zbavit moře pirátů a posílat jim hold. Po určitém váhání Sextus souhlasí. Menas Sextovi naznačuje, že by mohl zabít triumviry a sám vládnout Římu, ale Sextus to odmítá jako nečestné. Později Caesar a Lepidus poruší uzavřené příměří. Antonius to neschvaluje a hněvá se.\n\nAntonius se vrací do Alexandrie a korunuje sebe a Kleopatru vládci Egypta a východní třetiny římského impéria (což byla Antoniova část coby jednoho z triumvirů). Obviňuje Caesara, že mu nedal spravedlivý podíl Sextových území. Caesar s jeho podmínkami souhlasí, ale jinak je velmi rozladěn.\n\nAntonius se připravuje na bitvu proti Caesarovi. Ahenobarbus žádá Antonia, že bojoval na pevnině, kde má výhodu, a ne na moři, kde má převahu Octavius. Antonius to odmítá, protože Octavianus ho vyzval k bitvě na moři. Kleopatra přislibuje svou flotilu, která má Antoniovi pomoci. Nicméně v půlce bitvy u Actia Kleopatra uniká se svými šedesáti loděmi a Antonius ji následuje a ponechává svou armádu napospas osudu. Antonius je zahanben tím, co udělal z lásky ke Kleopatře, a vyčítá jí, že z něj udělala zbabělce, ale zároveň tuto lásku staví nade všechno ostatní.\n\nOctavius posílá Kleopatře vzkaz, aby opustila Antonia a přidala se na jeho stranu. Kleopatra váhá a flirtuje s poslem, když Antonius vstoupí na scénu a odsuzuje její chování. Posla nechá zmrskat. Nakonec Kleopatře odpouští a slibuje, že vybojuje další bitvu, tentokrát na pevnině.\n\nBitva se pro Antonia vyvíjí dobře, dokud ji Caesar nepřesune na moře. Antonius znovu prohrává, když Kleopatřiny lodě opouštějí bitvu – jeho vlastní flotila se vzdává a Antonius odsuzuje Kleopatru. Rozhoduje se, že ji za její zradu zabije. Kleopatra se pokouší získat zpět jeho lásku tak, že mu nechá poslat zprávu o tom, že se zabila se jeho jménem na rtech. Čeká na Antonia.\n\nJejí plán však ztroskotá. Místo aby se vydal na místo, kde měla zemřít, Antonius dochází k závěru, že už nemá proč žít. Žádá svého pomocníka Erose, aby ho probodl mečem, ale Eros to nedokáže udělat a raději se zabije sám. Antonius obdivuje jeho odvahu a pokusí se udělat totéž, ale podaří se mu jedině zranit se. V bolestech se dozvídá, že Kleopatra ve skutečnosti žije a nakonec umírá v její náruči.\n\nCaesar přichází za Kleopatrou a pokouší se ji přesvědčit, aby se vzdala. Ta v hněvu odmítá, protože si nedokáže představit nic horšího, než aby ji triumfálně vedli ulicemi Říma. Kleopatra je zrazena a zajata Římany. Caesarovi dává to, co prohlašuje za veškeré své bohatství, ale zradí ji její pokladník, který tvrdí, že má ještě nějaké bohatství bokem. Octavius ji ujišťuje, že ho její bohatství nezajímá.\n\nKleopatra se nakonec rozhodně zabít se jedem a představuje si, že Antonia znovu potká v posmrtném životě. Caesar objevuje těla Kleopatry a jejích služek a nařizuje, aby ji pohřbili společně s Antoniem.\n\n"}
{"id": "780819", "url": "https://cs.wikipedia.org/wiki?curid=780819", "title": "Záborské", "text": "Záborské\n\nZáborské jsou obec na Slovensku v okrese Prešov. V roce 2010 zde žilo 569 obyvatel, rozloha katastrálního území činí 5,37 km².\n"}
{"id": "780821", "url": "https://cs.wikipedia.org/wiki?curid=780821", "title": "Ukrajina na Letních olympijských hrách 1996", "text": "Ukrajina na Letních olympijských hrách 1996\n\nUkrajina na Letních olympijských hrách 1996 v Atlantě reprezentovalo 231 sportovců, z toho 146 mužů a 85 žen. Nejmladším účastníkem byla Olha Teslenko (15 let, 60 dní), nejstarší pak Hryhoriy Dmytrenko (51 let, 22 dní) . Reprezentanti vybojovali 23 medailí, z toho 9 zlaté, 2 stříbrných a 12 bronzových.\n"}
{"id": "780827", "url": "https://cs.wikipedia.org/wiki?curid=780827", "title": "Claude Nicollier", "text": "Claude Nicollier\n\nClaude Nicollier (* 2. září 1944 Vevey, kanton Vaud, Švýcarsko) je švýcarský fyzik, pilot, manažer a bývalý astronaut. Dosud (k počátku roku 2012) je jediným Švýcarem, který vzlétl do vesmíru. V letech 1978–2007 působil v řadách oddílu astronautů Evropské kosmické agentury (ESA), přičemž se v letech 1992–1999 zúčastnil se čtyř kosmických letu, misí STS-46, STS-61, STS-75, STS-103 amerických raketoplánů Space Shuttle. Po odchodu z ESA přednášel na Polytechnické škole v Lausanne a zaujímal vedoucí pozice v různých společnostech (, SolarImpulse SA).\n\nClaude Nicollier se narodil v švýcarském Vevey v kantonu Vaud. Roku 1962 absolvoval gymnázium v Lausanne, od roku 1966 byl pilotem švýcarského vojenského letectva. Roku 1970 ziskem titulu bakaláře dokončil studium fyziky na Univerzitě v Lausanne (Universite de Lausanne). Poté tři roky pracoval v Institutu astronomie () při univerzitě. Absolvoval leteckou školu () a od roku 1974 ve společnosti Swissair létal s DC-9. Současně studoval na Ženevské univerzitě () astrofyziku, titul magistra získal roku 1975 a podílel se na výzkumech v Ženevské observatoři (). \n\nOd roku 1976 pracoval ve výzkumném a technologickém středisku ESA v Noordwijku (), mimo jiné spolupracoval na vývoji vybavení pro modul Spacelab.\n\nRoku 1977 se přihlásil do prvního náboru astronautů Evropské kosmické agentury (ESA), uspěl a v květnu 1978 byl zařazen do trojice prvních astronautů ESA (s Wubbo Ockelsem, Ulfem Merboldem). Budoucí astronauti zahájili výcvik v Evropě i Spojených státech, společnou přípravu s astronauty 9. náboru NASA v letech 1980–1981 Nicollier završil získáním kvalifikace letového specialisty. \n\nOd roku 1981 pracoval v různých funkcích v Johnsonovu vesmírném středisku NASA v Houstonu. Koncem roku 1983 se dostal do posádky mise STS-51-H plánované na červen 1985. Oficiálně bylo jeho jmenování oznámeno v květnu 1984. Začátkem roku 1985 byl však let zrušen. V květnu 1985 (oficiální oznámení přišlo v září 1985) byl jmenován do posádky mise STS-61-K připravované na říjen 1986. Po havárii Challengeru v lednu 1986 byl let zrušen.\n\nDo vesmíru se dostal poprvé při misi STS-46 raketoplánu Atlantis 31. července – 8. srpna 1992, při které se podílel se na vypuštění družice Eureca. Ve dnech 2. – 13. prosince 1993 pobýval na oběžné dráze podruhé, tentokrát jako letový specialista mise STS-61 raketoplánu Endeavour, prvního servisního letu k Hubbleovu dalekohledu. Ke třetímu kosmickému letu odstartoval v raketoplánu Columbia 22. února 1996. Mise STS-75 měla za úkol vypuštění družice TSS na 20 km kabelu (ten však po odvinutí 19,7 km praskl) a experimenty v mikrogravitaci. Raketoplán přistál 9. března 1996. \n\nV letech 1996–1998 v Johnsonově středisku vedl oddělení robotiky (). K poslednímu, osmidennímu, letu nastoupil 19. prosince 1999. Cílem mise STS-103 v raketoplánu Discovery byla údržba Hubbleova vesmírného dalekohledu. Astronauti podnikli tři výstupy do vesmíru, druhého se účastnil Nicollier a Michael Foale. Během něj dvojice vyměnila hlavní počítač teleskopu a jeden ze tří senzorů FGS (), které jsou nezbytné pro zaměření dalekohledu na cíle. Výstup trval 8 hodin a 10 minut. \n\nPo letech zůstal v Houstonu, pracoval v oddělení výstupů do vesmíru (). Současně od roku 2004 přednášel v Polytechnické škole v Lausanne (). Roku 2007 odešel z Johnsonova střediska i z ESA a stal se řádným profesorem lausannské školy. Téhož roku byl zvolen do čela švýcarské společnosti . V létě 2010 vedl program zkušebních letů letounu SolarImpulse stejnojmenné společnosti. \n\nClaude Nicollier je ženatý, má dvě dcery.\n\n"}
{"id": "780829", "url": "https://cs.wikipedia.org/wiki?curid=780829", "title": "Zoltán Bánský", "text": "Zoltán Bánský\n\nZoltán Bánský, též Zoltán Bánszky (10. července 1913 – ???), byl československý politik Komunistické strany Slovenska maďarské národnosti a poslanec Sněmovny národů Federálního shromáždění na počátku normalizace.\n\nV roce 1960 byl zvolen do Slovenské národní rady jako jeden z deseti jejích poslanců maďarské národnosti. Ve volbách v roce 1964 mandát obhájil (nyní jako jeden z 11 zástupců této národnostní skupiny).\n\nPo federalizaci Československa usedl do Sněmovny národů Federálního shromáždění, kam ho nominovala Slovenská národní rada. V parlamentu setrval do konce funkčního období Federálního shromáždění, tedy do voleb roku 1971.\n\n"}
{"id": "780836", "url": "https://cs.wikipedia.org/wiki?curid=780836", "title": "Irák na letních olympijských hrách", "text": "Irák na letních olympijských hrách\n\nIrák na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "780837", "url": "https://cs.wikipedia.org/wiki?curid=780837", "title": "Alois Reiser", "text": "Alois Reiser\n\nAlois Reiser (6. dubna 1884 Praha – 4. dubna 1977 Los Angeles) americký violoncellista, dirigent a hudební skladatel českého původu.\n\nStudoval na Pražské konzervatoři hru na violoncello u J. Buriana. Uvádí se, že studoval kompozici u Antonína Dvořáka, ale toto tvrzení se nepodařilo doložit. Byl violoncellistou ve smyčcovém kvartetu, které účinkovalo ve složení Václav Talich, Alois Trnka, Karel Liška, Alois Reisser. Po absolvování konzervatoře se stal členem České filharmonie. V roce 1904 odešel do Spojených států, kde účinkoval jako člen klavírního tria složeného z českých umělců a jako člen \"Newyorského kvarteta\", rovněž českého obsazení. V roce 1909 se vrátil do Čech i do orchestru České filharmonie. Nadále se věnoval komorní hře. Působil v \"Pražském triu\" (J. Weinmann, Otakar Jeremiáš), které absolvovalo řadu koncertů v Praze i na venkově. Před vypuknutím 1. světové války emigroval již natrvalo do Spojených států.\n\nJako violoncellista působil v symfonických orchestrech v Pittsburghu a v New Yorku. . V letech 1918–1929 byl dirigentem v newyorských divadlech. V roce 1929 odešel do Hollywoodu, kde pracoval jako skladatel filmové hudby a dirigent filmového orchestru.\n\nJeho dílo vychází z romantických kořenů evropské hudby a nezapírá slovanskou melodiku. Kromě značného množství hudby pro film komponoval zejména komorní hudbu. Pozůstalost skladatele (\"Alois Reiser Collection, 1920–1950\" ) je uložena v hudební knihovně \"University of California\" v Los Angeles.\n\nAlois Reiser byl ženat s Eugenií Piskáčkovou (1880–??).\n\n\n\n\n\n"}
{"id": "780841", "url": "https://cs.wikipedia.org/wiki?curid=780841", "title": "František Barbírek", "text": "František Barbírek\n\nFrantišek Barbírek (19. ledna 1927 Bratislava-Rača – 19. dubna 2001 Bratislava) byl slovenský a československý politik Komunistické strany Slovenska, poslanec a místopředseda Slovenské národní rady v 60. letech, poslanec Sněmovny národů Federálního shromáždění na počátku normalizace, ministr vlády Československa a Slovenské socialistické republiky. Po roce 1971 vytlačen z politických funkcí.\n\nV letech 1955–1970 se uvádí jako účastník zasedání Ústředního výboru Komunistické strany Slovenska, přičemž například v roce 1966 byl i členem předsednictva ÚV KSS. Zastával posty i v celostátních orgánech komunistické strany. XIII. sjezd KSČ ho zvolil za člena Ústředního výboru Komunistické strany Československa. Na funkci rezignoval v únoru 1971. V období duben – srpen 1968 byl členem předsednictva ÚV KSČ a od srpna 1968 do dubna 1969 kandidátem předsednictva ÚV KSČ.\n\nVe volbách roku 1964 se stal poslancem Slovenské národní rady. V letech 1966–1968 byl coby místopředseda Slovenské národní rady ministrem v československé vládě Jozefa Lenárta.\n\nJako představitel Slovenské národní rady se podílel na jaře 1968 na spouštění reformního procesu na Slovensku, včetně otevření otázky státoprávního postavení Slovenska v ČSSR. V polovině března 1968 proběhlo plénum SNR, na kterém došlo k odvolání dosavadního předsedy SNR Michala Chudíka. Na témže zasedání pak Barbírek prezentoval názory předsednictva SNR na státoprávní uspořádání státu a oznámil poslancům, že předsednictvo nesouhlasí s asymetrickým modelem fungování státu a navrhl provizorní úpravu v podobě obnovení Sboru pověřenců (nyní pod jménem Rada ministrů Slovenska), zavedení zákazu majorizace a zřízení funkcí státních tajemníků při centrálních ministerstvech. Prohlásil, že ideální by byl federativní model, ale jeho realizace prý není v krátkém čase proveditelná. Barbírek pak byl pověřen dočasně předsednictvím Slovenské národní rady a zasedl v komisi sestavené za účelem zformulování prohlášení SNR k aktuálním politickým otázkám.\n\nPo invazi vojsk Varšavské smlouvy do Československa se nejprve váhající Barbírek přiklonil bezprostředně po obdržení zpráv o počátku obsazování republiky k reformnímu křídlu KSČ a hlasoval pro odsuzující prohlášení ÚV KSČ. V následujících dnech se účastnil jednání československých a sovětských politiků v Moskvě, jejichž výsledkem byl Moskevský protokol legalizující okupaci.\n\nV září 1968 náležel mezi reformní slovenské politiky, kteří naléhali na rychlé provedení federalizace státu. Po federalizaci Československa byl ve vládě Štefana Sádovského a Petera Colotky v letech 1969–1971 ministrem obchodu Slovenské socialistické republiky. Rovněž usedl do Sněmovny národů Federálního shromáždění, kam ho nominovala Slovenská národní rada. Ve federálním parlamentu setrval do března 1971, kdy rezignací na mandát poslance Slovenské národní rady přišel i o poslanecké křeslo ve Federálním shromáždění. Jeho kariéra skončila v roce 1971, kdy byl vyloučen ze strany.\n\n"}
{"id": "780845", "url": "https://cs.wikipedia.org/wiki?curid=780845", "title": "Nej-ťiang", "text": "Nej-ťiang\n\nNej-ťiang ( , pchin-jinem \"Nèijiāng\") je městská prefektura v Čínské lidové republice, kde patří k provincii S’-čchuan. Celá prefektura má rozlohu 5 386 čtverečních kilometrů a v roce 2010 v ní žily necelé čtyři miliony obyvatel.\n\nNej-ťiang leží na jihozápadě Číny v provincii S’-čchuan na řece Tchuo-ťiang. Prefektura leží na východním okraji provincie a hraničí na východě s Čchung-čchingem, centrálně spravovaným městem na úrovni provincie. V rámci S’-čchuanu hraničí prefektura Nej-ťiang na severovýchodě s C’-jangem, na severozápadě s Mej-šanem, na západě s Le-šanem, na jihozápadě s C’-kungem a na jihovýchodě s Lu-čou.\n"}
{"id": "780846", "url": "https://cs.wikipedia.org/wiki?curid=780846", "title": "Srbsko na letních olympijských hrách", "text": "Srbsko na letních olympijských hrách\n\nSrbsko na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "780850", "url": "https://cs.wikipedia.org/wiki?curid=780850", "title": "Solný pochod", "text": "Solný pochod\n\nSolný pochod (také Pochod do Dándí) byl protestní pochod, tzv. padajátra, který v roce 1930 vedl Mahátma Gándhí. Cesta vedla z Ahmadábádu do přímořské vesnice Dándí v Gudžarátu a měřila necelých 400 km.\n\nJednalo se o jednu z událostí boje za indickou nezávislost na Spojeném království. Protest byl namířen proti britskému monopolu na výrobu soli.\n\nZ ášramu Sábarmatí u Ahmadábádu vyrazil Gándhí a dalších 78 satjágrahistů 12. března 1930. Cesty mezi Sábarmatí a Ahmadábádem obklopilo podle The Statesman, oficiálních vládních novin, na sto tisíc lidí. Ve vesnicích po cestě Gándhí řečnil o nespravedlivosti daně ze soli. Každý den se k pochodu přidávali stále další stoupenci satjágrahy, až byl zástup poutníků více jak dvě míle dlouhý. Na břehu Arabského moře pak 6. dubna 1930 převařili mořskou vodu, čímž ilegálně získali sůl.\n"}
{"id": "780859", "url": "https://cs.wikipedia.org/wiki?curid=780859", "title": "Erilon", "text": "Erilon\n\nErilon (zkratka Er) je pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín. Aromatická odrůda sauvignonového typu byla vyšlechtěna Prof. Ing. Vilémem Krausem a kolektivem šlechtitelů v České republice, v Lednici na Moravě, křížením odrůd (\"Frankovka\" x \"Cabernet Franc\") x \"Merlan\" (\"Merlot\" x \"Seibel 13666\").\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění odrůd \"Cerason\", \"Kofranka\", \"Laurot\", \"Marlen\", \"Nativa\", \"Malverina\", \"Savilon\" a \"Vesna\".\n\nRéva odrůdy \"Erilon\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, olistění je středně husté až husté. Včelka je narůžovělá. Vrcholek letorostu je ochmýřený, načervenalý. Jednoleté réví je středně silné až silné, světle žlutohnědé až šedavě hnědé, vroubkované.\n\nListy jsou střední velikosti až velké, okrouhlé, na profilu ve tvaru „V“, tmavozelené, velmi mělce tří- až pětilaločnaté, někdy téměř celokrajné, výjimečně se středně hlubokými výkroji, čepel je jemně zvrásněná, na spodní straně plstnatá, na okraji s malými, tupými zoubky. Řapíkový výkroj je lyrovitý, otevřený s ostrým dnem, méně často uzavřený s průsvitem, řapík listu je delší, narůžovělý, stejně jako žilnatina listu v bezprostředním okolí řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, okrouhlá bobule zelenožluté barvy, na osluněné straně s hnědavým líčkem. Dužina je velmi řídká, lehce kořenité (sauvignonové) chuti, s vyšším obsahem cukrů i kyselin. Při přezrání je zbarvena do hněda, mdlé chuti, bez kyselin a aroma. Hrozen je středně velký až velký (135 g), středně hustý až hustý, válcovitý až kuželovitý, s křidélky.\n\n\"Erilon\" je interspecifická moštová odrůda révy, vyšlechtěná v Lednici na Moravě Prof. Ing. Vilémem Krausem a kolektivem šlechtitelů, tvořeným Doc. Ing. Milošem Michlovským, CSc., Františkem Mádlem, Vlastimilem Peřinou a Lubomírem Glosem. Vznikla křížením odrůd (\"Frankovka\" x \"Cabernet Franc\") x \"Merlan\" (\"Merlot\" x \"Seibel 13666\").\n\nDo Státní odrůdové knihy České republiky byla odrůda zapsána roku 2011. Udržovatelem odrůdy je Prof. Ing. Vilém Kraus, Csc. Odrůda je pěstována na Moravě, v podoblasti Mikulovské, zatím víceméně v pokusných výsadbách a na malých plochách.\n\nNázev odrůdy je slovní novotvar, patrně určitá kombinace názvů rodičovských odrůd, upomínající na to, že výsledná vína typově připomínají \"Sauvignon\". Pracovní název odrůdy byl \"L 3-9-25\".\n\nRéví dobře vyzrává. Mrazuodolnost je střední, jarními mrazy odrůda netrpí. Vhodným pěstitelským tvarem je střední vedení, doporučeno je zatížení 4-6 oček na m2, doporučené podnože jsou T 5C a SO-4. Výnosy bývají vyšší až velmi vysoké, pravidelné, 9-14 t/ha při cukernatosti moštu 17-19,5 °NM a aciditě 8,5-12 g/l.\nRašení i kvetení je středně rané, odrůda dozrává pozdně. Hrozny zaměkajív první dekádě srpna a koncem září až začátkem října, někdy až v první polovině října, dosahují plné zralosti.\n\nOdrůda má zvýšenou odolnost vůči houbových chorobám a proto je vhodná pro pěstování hroznů v ekologické produkci. V podmínkách příznivých pro plíseň révovou (\"Plasmopara viticola\") je odrůda částečně napadána, po odeznění infekčního tlaku napadená pletiva zasychají a choroba se dál nešíří. Vůči padlí révovému (\"Uncinula necator\") je odolnost dobrá, není potřeba chemické ochrany. Plísni šedé (\"Botrytis cinerea\") odolává pouze průměrně. Škůdcům odolává dobře.\n\nPožadavky na polohu jsou střední až vyšší, nejsou vhodné vlhké polohy, vyhovují sušší, svahovité polohy s dobrou sluneční expozicí, kde se omezí velmi bujný růst a hrozny lépe odolávají plísni šedé (\"Botrytis cinerea\"). Požadavky na půdu jsou nízké.\nVíno je velmi náchylné na oxidaci už při kvašení. Víno, vyrobené reduktivní technologií je kvalitní, žlutozelené barvy, extraktivní, velmi aromatické, svým ovocitým, florálním, kořenitým a travnatě-kopřivovým charakterem typově připomínající vína \"Sauvignon\".\n\n\n"}
{"id": "780860", "url": "https://cs.wikipedia.org/wiki?curid=780860", "title": "Coriolanus (Shakespeare)", "text": "Coriolanus (Shakespeare)\n\nCoriolanus je tragédie Williama Shakespeara, která vznikla někdy mezi lety 1605 a 1608. Děj je založen na životě legendárního římského generála Gaia Marcia Coriolana.\n\n\nŘím se bouří poté, co byly obyčejným občanům odepřeny zásoby obilí. Vzbouřenci se zvláště hněvají na Gaia Marcia, skvělého římského generála, kterého viní z toho, že jim bylo obilí odepřeno. Střetnou se s patriciem jménem Menenius Agrippa, stejně tak se samotným Gaiem Marciem. Menenius se vzbouřence snaží uklidnit, zatímco Marcius jimi otevřeně pohrdá a říká, že plebejci si obilí nezasloužili, protože neposkytují vojenskou službu. Dva z římských tribunů, Brutus a Sicinius, soukromě Marcia kritizují. Marcius opouští Řím, když se dozví o armádě Volusků.\n\nVelitel voluské armády, Tullus Aufidius, se už Marciem při několika příležitostech střetl. Římské armádě velí Cominius a Marcius je jeho zástupcem. Cominius vede vojáky vstříc Aufidiově armádě a Martius se vydá k volskému městu Corioles. Obléhání města je neúspěšné, ale Marciovi se podaří ho nakonec podaří dostat se za brány dobýt ho.\n\nI když je vyčerpaný, Martius se rychle vydává posílit Cominiovy síly. Za jeho odvahu mu Cominius dá přívlastek \"Coriolanus\".\n\nDoma v Římě Coriolana matka přesvědčuje, aby se stal konzulem. Coriolanus váhá, ale podrobí se přání své matky. Snadno si získá podporu senátu a zdá se, že má i podporu lidu. Brutus a Sicinius však proti němu vyvolají další povstání. Když se střetne s touto opozicí, Coriolanus se rozzuří a vyjádří pohrdání konceptem demokracie. Oba tribuni ho za jeho slova odsoudí jako zrádce a přikáží ho vypovědět.\n\nCoriolanus nabízí své služby Voluskům a Aufidiovi. Aufidius přijímá. Když Coriolanus obléhá se svým vojskem Řím, zdá se, že nic ho nedokáže od jeho pomsty odradit. Teprve když k němu přijdou za Řím prosit jeho matka a manželka s malým synem, přesvědčí Coriolana, aby nebojoval proti své vlasti. Coriolanus tak zprostředkuje mezi Volusky a Římem mír. Aufidius a Voluskové jej však pro zradu zabijí.\n"}
{"id": "780862", "url": "https://cs.wikipedia.org/wiki?curid=780862", "title": "Belgie na zimních olympijských hrách", "text": "Belgie na zimních olympijských hrách\n\nBelgie na zimních olympijských hrách startuje od roku 2006. Toto je přehled účastí, medailového zisku a vlajkonošů na dané sportovní události.\n"}
{"id": "780864", "url": "https://cs.wikipedia.org/wiki?curid=780864", "title": "1,3-difluor-propan-2-ol", "text": "1,3-difluor-propan-2-ol\n\n1,3–difluor(o)–2–propanol je metabolický jed, který narušuje citrátový cyklus a používá se jako rodenticid, podobně jako fluoroctan sodný. Z chemického hlediska jde o difluorovaný derivát nejjednoduššího sekundárního alkoholu isopropylalkoholu.\n\n1,3–difluor(o)–2–propanol je (společně s 1-chlor-3-fluor-2-propanolem) hlavní složkou rodenticidového výrobku Gliftoru, který byl široce používán v bývalém Sovětském svazu.\n"}
{"id": "780868", "url": "https://cs.wikipedia.org/wiki?curid=780868", "title": "Floriánka", "text": "Floriánka\n\nFloriánka (zkratka Fl, někdy též \"Florianka\") je raná až středně raná moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna Šlechtitelské stanici vinařské Polešovice na Moravě křížením odrůd \"Veltlínské červené rané\" a \"Müller Thurgau\".\n\nRéva vinná (\"Vitis vinifera\") odrůda \"Floriánka\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech.\n\nList je středně velký, pentagonální, pětilaločnatý se středně hlubokými, otevřenými dolními bočními výkroji s oblým dnem a středně hlubokými až hlubokými dolními bočními výkroji, které jsou většinou uzavřené až překryté, lyrovité s oblým dnem. Profil čepele je rovný, žilnatina listu v okolí připojení řapíku je narůžovělá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá, okrouhlá, zelenožlutá až žlutá bobule s jemně narůžovělými líčky na osluněné straně. Hrozen je malý až středně velký, středně hustý až hustý, často s jedním dobře vyvinutým křidélkem.\n\n\"Floriánka\" je raná až středně raná moštová odrůda vinné révy (\"Vitis vinifera\"), která byla vyšlechtěna ve Šlechtitelské stanici vinařské v Polešovicích na Moravě Ing. Křivánkem a kolektivem šlechtitelů, křížením odrůd \"Veltlínské červené rané\" a \"Müller Thurgau\".\n\nDo Státní odrůdové knihy České republiky byla odrůda zapsána roku 2010. Pro svou odolnost vůči zimním mrazům a rané zrání je odrůda vhodná i do okrajových poloh obou našich vinařských oblastí. Zatím je pěstována na malých plochách víceméně v pokusných výsadbách. Udržovatelem odrůdy je Radim Masařík, Uherské Hradiště.\n\nNázev odrůdy je odvozen od názvu viniční trati „Floriánky“ v Blatnici pod Svatým Antonínkem, kde se nachází udržovací vinice této odrůdy. Název trati odkazuje ke jménu křesťanského světce a mučedníka Svatého Floriána (250-304), původem z území dnešního Rakouska, který je lokálně považován za patrona vinařů, aniž by k vinohradnictví či vinařství měl přímý vztah. Je spíše typickou postavou štítových výklenků vesnických chalup a rustikálních, hlavně pozdně barokních plastik či morových sloupů na náměstích.\nV katalogu VIVC je odrůda zapsána pod šlechtiteli původně zamýšleným názvem \"Morava\", který bylo nutné změnit kvůli konfliktu s geografickým označením původu. Pracovní název odrůdy byl \"VČR x MT\".\n\nOdrůda dozrává okolo 16. září. Při pozdnější sklizni bobule neopadávají, pouze sesychají. Preferuje těžké půdy, na písčitých půdách trpí suchem. Dobře odolává zimním mrazům. Podnože volíme dle půdního typu. Doporučováno je střední vedení, jeden kmínek a jeden tažeň, řez na 6-8 oček. Výnosy bývají průměrné při vysoké cukernatosti a dostatečné aciditě.\n\nPři pěstování pod fungicidní ochranou je odrůda středně odolná vůči plísni šedé (\"Botrytis cinerea\"), málo až středně odolná vůči plísni révové (\"Plasmopara viticola\") a středně odolná vůči padlí révovému (\"Uncinula necator\").\nBarva vína je zlatavá se zelenými reflexy, víno je jemně aromatické, svěží, ve vůni najdeme zralé bílé hrozny, jablko a med, u vyzrálejších vín či vyšších přívlastků se k medovým tónům přidávají i banány a žlutý meloun, víno je v chuti příjemně plné, s delším dojmem po spolknutí doušku.\n\n\n"}
{"id": "780870", "url": "https://cs.wikipedia.org/wiki?curid=780870", "title": "Ukrajina na zimních olympijských hrách", "text": "Ukrajina na zimních olympijských hrách\n\nUkrajina na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "780882", "url": "https://cs.wikipedia.org/wiki?curid=780882", "title": "Barbora Poláková", "text": "Barbora Poláková\n\nBarbora Poláková (* 3. října 1983 Kolín) je česká herečka a zpěvačka.\n\nNarodila se roku 1983 v Kolíně.\n\nPo ukončení EKO Gymnázia v Poděbradech pokračovala oborem činohra na Divadelní fakultě Akademie múzických umění v Praze, kde byli jejími profesory Jana Hlaváčová, Boris Rösner či Ladislav Mrkvička. Následně se stala členkou Divadla na Vinohradech.\n\nZnámou se mimo jiné stala účinkováním v divadelní hře \"Blonďatá bestie\" (A studio Rubín), v níž ztvárnila českou političku Kristýnu Kočí.\n\nJako herečka natočila videoklipy k písním \"Superstar\" od uskupení Supercrooo a \"Láska tě spoutá\" Petra Muka; jako zpěvačka natočila klip ke skladbě \"Kráva\". V létě 2012 se s Davidem Kollerem autorsky a interpretačně podílela na protestsongu nazvaném \"Sami (jsme v prdeli)\", který byl složen pro politický kabaret \"Blonďatá bestie II: Blonďatá bestie vrací úder\", a jenž reflektuje české politické korupční kauzy.\n\nV roce 2012 se účastnila televizní taneční soutěže \"StarDance …když hvězdy tančí\".\n\nOd podzimu 2013 je jednou z představitelek hlavní role Lucie v muzikálu \"Lucie, větší než malé množství lásky\".\n\nV listopadu roku 2015 vydala své první, eponymní, album, kterému v srpnu vyšel první singl \"Nafrněná\" s klipem, který natočila Tereza Kopáčová. Za tento singl získala Bára Poláková na výročních Cenách Anděl 2015 cenu za Skladbu roku a zároveň jí Akademie české populární hudby ocenila jako Objev roku. Eponymní album obsahuje i její první známý song Kráva.\n\nV roce 2015 poodkryla veřejnosti rodinnou historii v televizním populárně genealogickém pořadu \"Tajemství rodu\". Díky profesionálním genealogům mimo jiné poznala své vzdálené příbuzné a dozvěděla se více o svém původu.\n\nS partnerem, českým hercem Pavlem Liškou, má dceru Ronju, která se narodila v Kladně 29. září 2015,\na dceru Riku, jež se narodila v březnu 2017 v Rakovníku. \n\n\n\n\n\n"}
{"id": "780884", "url": "https://cs.wikipedia.org/wiki?curid=780884", "title": "Divoká Čína", "text": "Divoká Čína\n\nDivoká Čína (v anglickém originále Wild China) je šestidílný dokumentární cyklus televize BBC z roku 2008. Sleduje divočinu Číny, od jihu až na sever. Seriál patří do série \"BBC Wild\" (Divoká Afrika, Divoká Evropa…). Premiéru měl 11. června 2008 na televizní stanici BBC Two.\n\n"}
{"id": "780885", "url": "https://cs.wikipedia.org/wiki?curid=780885", "title": "Joakim Brodén", "text": "Joakim Brodén\n\nJoakim Brodén (* 5. října 1980, Falun, Švédsko) je zpěvák švédské powermetalové hudební skupiny Sabaton. V letech 1995–1999 byl členem skupiny Stormwind, kde hrál na klávesy. V roce 1999 potom založil skupinu Sabaton, kde do roku 2005 hrál na klávesy a dále již jen zpívá.\n\nBrodénova matka pochází z Československa, což vysvětluje jeho zálibu v českém pivu. A nejen to, se skupinou Sabaton napsal píseň, která pojednává o československém hrdinovi Karlu Janouškovi „Far from the Fame“, píseň „1648“ o třicetileté válce a československé hrdiny zmiňuje i v písni „Aces in Exile“. Za svou kariéru byl několikrát označen za lháře, neboť si prý svůj český původ jen vymyslel, aby zvýšil popularitu kapely v naší zemi. Pravdou je ovšem, že díky dvojímu občanství má český pas, který na veřejnosti rád ukazuje, aby potvrdil pravdivost svého původu.\n\nV roce 2016 se v anketě Český slavík umístil na páté pozici s celkovým ziskem 9 826 bodů. O rok později ovšem pořadatel ankety změnil pravidla; přidal do nich, že „umělec musí působit na české scéně jako na scéně mateřské“. Fanoušci ale měli možnost pro Brodéna hlasovat, jeho jméno bylo z nápovědy pro hlasování odstraněno až přibližně dva týdny před vyhlášením ankety. Podle pořadatelů se tak stalo „nedopatřením“. Brodén je ženatý s jízdní policistkou v Oslu, kde také v době, kdy není na turné, žije. V dubnu 2017 se jim podle informací z dubnového vydání časopisu Spark mělo narodit prvorozené dítě.\n"}
{"id": "780887", "url": "https://cs.wikipedia.org/wiki?curid=780887", "title": "Srbsko na zimních olympijských hrách", "text": "Srbsko na zimních olympijských hrách\n\nSrbsko na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "780895", "url": "https://cs.wikipedia.org/wiki?curid=780895", "title": "BNP Paribas Open 2012 – ženy", "text": "BNP Paribas Open 2012 – ženy\n\nTenisový turnaj WTA BNP Paribas Open 2012 se konal ve dnech 5. – 18. března v Indian Wells ve Spojených státech amerických venku na kurtech s tvrdým povrchem. Turnaj patřil do druhé nejvyšší kategorie na okruhu WTA – Premier Mandatory. Odměny činily 4 500 000 USD.\n\nPremiérový titul v Indian Wells získala světová jednička Viktoria Azarenková, když ve finále porazila druhou hráčku žebříčku Marii Šarapovovou.\n\nVšechny nasazené hráčky měly v 1. kole volný los.\n\nNásledující hráčky obdržely do hlavní soutěže divokou kartu:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "780896", "url": "https://cs.wikipedia.org/wiki?curid=780896", "title": "Šalomounovy ostrovy na letních olympijských hrách", "text": "Šalomounovy ostrovy na letních olympijských hrách\n\nŠalomounovy ostrovy na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "780901", "url": "https://cs.wikipedia.org/wiki?curid=780901", "title": "Cory Doctorow", "text": "Cory Doctorow\n\nCory Efram Doctorow (* 17. července 1971 Toronto, Kanada) je kanadsko-britský blogger, novinář, spisovatel science fiction a spoluzakladatel blogu Boing Boing. Je aktivistou v oblasti liberalizování zákonů týkajících se autorských práv a zastáncem organizace Creative Commons, pod jejímiž licencemi vydává své knihy, a umožňuje tak čtenářům jejich sdílení. Mezi častá témata jeho děl patří např. Digital Rights Management (DRM) a sdílení souborů.\n\nNarodil se v Torontu v Kanadě trockistickým židovským učitelům. Jeho otec se narodil v uprchlickém táboře v Ázerbájdžánu. Doctorow se v mládí stal členem Greenpeace a zapojil se do hnutí požadující jaderné odzbrojení. Studoval na čtyřech univerzitách, aniž získal diplom.\n\nMezi lety 2002–2006 pracoval pro Electronic Frontier Foundation, poté se naplno začal věnovat psaní. V říjnu 2008 si vzal Alice Taylorovou, se kterou má dceru jménem Poesy Emmeline Fibonacci Nautilus Taylorová Doctorowová, která se narodila v roce 2008. Doctorow se v srpnu 2011 stal naturalizací občanem Spojeného království.\n\nBeletristická díla začal prodávat ve svých 17 letech. Svou první knihu, \"Down and Out in the Magic Kingdom\", vydal v lednu 2003 pod jednou licencí Creative Commons, která umožňovala šířit elektronickou verzi knihy po záminkou, že neslouží ke komerčnímu užití ani k vytváření odvozených děl. Později Doctorow změnil licenci tak, aby fanoušci odvozená díla vytvářet mohli. Elektronická verze byla vydána ve stejný čas jako tištěná verze. Kniha byla nominována na cenu Nebula a v roce 2004 získala cenu Locus za nejlepší román. Krátké pokračování s názvem \"Truncat\" vyšlo v srpnu 2003 v online magazínu Salon.com.\n\nJeho následující knihy jsou licencovány pod licencemi Creative Commons, které povolují odvozená díla a zakazují komerční užití. Digitální verze šiřitelné zdarma uvolňuje zároveň s vydáním tištěné verze.\n\nV roce 2008 pod licencí Creative Commons Uveďte autora-Nevyužívejte dílo komerčně-Zachovejte licenci vydal bestseller \"Little Brother\" (česky vyšlo v roce 2011 pod názvem \"Malý bratr\"). Kniha byla nominována na cenu Hugo a získala cenu Prometheus, Sunburst, a cenu na památku Johna W. Campbella.\n\nV květnu 2011 Doctorow publikoval sbírku povídek \"With a Little Help\", která má za cíl ukázat výdělečnost strategie uvolňování knih pod licencí Creative Commons.\n\nUsiluje o to, aby zákony týkající se autorských práv byly liberalizovány tak, aby bylo umožněno volné sdílení všech digitálních souborů. Tvrdí, že vlastníci autorských práv by měli mít monopol na \"prodej\" svých digitálních souborů a zákony by se měly zaobírat pouze případy, kdy chce někdo produkt podléhající cizímu autorskému právu prodat.\n\nJe odpůrcem správy digitálních práv (DRM), která podle něj omezuje svobodné šíření digitálních souborů a často způsobuje potíže oprávněným uživatelům (např. tak, že jim znemožňuje soubory kopírovat na další platformy).\n\n\n\n"}
{"id": "780907", "url": "https://cs.wikipedia.org/wiki?curid=780907", "title": "Viliam Turský", "text": "Viliam Turský\n\nIng. Viliam Turský (* 20. října 1954, Turie, Československo) je slovenský politik, člen strany SNS. V roce 2009 působil ve funkci ministra životního prostředí Slovenska.\n\nVystudoval Lesnickou fakultu Vysoké školy lesnictví a dřevařství ve Zvoleně. Od roku 1980 působil v Žilině jako technolog v \"Lesním závodě Žilina\". Politicky se začal angažovat již v roce 1987. V roce 1991 se ve zmíněném lesnickém závodě stal vedoucím oddělení příprav výroby a privatizace. V letech 1992–2005 působil jako vedoucí lesní správy Kunerad. Od roku 2006 působil jako státní tajemník na ministerstvu zemědělství.\n\nDne 20. května nastoupil po odvolaném Jánu Chrbetovi do funkce ministra životního prostředí v první vládě Roberta Fica. Jeho předchůdce Chrbet byl premiérem odvolán z důvodu údajného nevýhodného prodeje emisních limitů. On sám byl z funkce na podnět předsedy vlády 28. srpna stejného roku odvolán. Důvodem byla kritika sporného výběrového řízení na odstranění popílku z odkališť teplárenských společností za 85 milionů eur (téměř 2,6 miliardy Kč), které provedla firma podřízená ministerstvu. Byl tak v pořadí již třetím ministrem životního prostředí, který v kabinetu v tomto volebním období skončil. Turského nominovala SNS, které resort životního prostředí připadl po volbách v roce 2006, dalšího ministra však již následně jmenoval SMER.\n"}
{"id": "780908", "url": "https://cs.wikipedia.org/wiki?curid=780908", "title": "Inika McPhersonová", "text": "Inika McPhersonová\n\nInika McPhersonová (* 29. září 1986 Galveston) je americká atletka, jejíž specializací je skok do výšky. Mezi její největší úspěchy je řazena finálová účast na halovém mistrovství USA v roce 2012 či třetí místo na otevřeném mistrovství USA v roce 2011. Účastnila se též halového mistrovství světa v atletice 2012 v tureckém Istanbulu. Její vzhled je charakteristický extravagantními účesy a na svém těle má výrazná tetování a piercingy.\n\n"}
{"id": "780909", "url": "https://cs.wikipedia.org/wiki?curid=780909", "title": "Soutěž Jiřího Levého", "text": "Soutěž Jiřího Levého\n\nSoutěž Jiřího Levého pořádá Obec překladatelů pro začínající překladatele (věkový limit 35 let). Jejím smyslem je podpořit rozvoj českého literárního překladatelství, objevit nové talenty a otevřít jim publikační možnosti. Soutěž je organizována každoročně, vždy v určitých žánrových specifikacích. Soutěž funguje souvisle od roku 1992. \n\n"}
{"id": "780912", "url": "https://cs.wikipedia.org/wiki?curid=780912", "title": "Mikuláš Bryan", "text": "Mikuláš Bryan\n\nMikuláš Bryan (*17. července 1982 v Praze) je český překladatel a básník.\n\n\nPřekladatelsky se podílel například na televizních seriálech Jak jsem poznal vaši matku (za VII. řadu seriálu v roce 2013 nominován na Cenu Františka Filipovského, za IX. řadu v roce 2015 cenu obdržel), Dexter, Survivors, Scrubs, Doteky osudu (pro Prima Cool), Odpočívej v pokoji (pro HBO), Upíří deníky (pro TV Nova) a dalších. Pro televizní vysílání přeložil i řadu filmů a dokumentárních snímků.\n\nPro Městské divadlo Brno přebásnil písňové texty k muzikálům Papežka (2012), Ostrov pokladů (2015), Prodaný smích (2016) a rockovou operu Evangelium o Marii. (2016). Pro Divadlo na Orlí přeložil operu (2013). Společně s Vítem Penkalou a Silvií Šustrovou přeložil pro Argo Třeskutou knihu Teorie velkého třesku - průvodce seriálem Teorie velkého třesku.\n\nVěnuje se i náročnějším textům, především frankofonní poezii a staré literatuře. V roce 2008 obdržel cenu Jiřího Levého (první místo) pro překladatele do 35 let v kategorii poezie za přebásnění nejstaršího kanadského dramatu Le Théâtre de Neptune en la Nouvelle-France. Pro časopisy Souvislosti a Plav (měsíčník pro světovou literaturu) přeložil například výbor z básní Williama Cliffa, část korespondence mezi George Sandovou a Alfredem Mussetem nebo texty bretonských básníků Anjely Duvalové, Pêr-Jakez Heliase, Xaviera Gralla a Maodeze Glanndoura. Jeho překlad renesančního traktátu Orchesographie Thoinota Arbeaua byl jako diplomová práce pod názvem Teatralita renesančního tance: Francie v roce 2009 oceněn cenou V. Königsmarka.\n\nPoezii se věnuje i jako autor:\n"}
{"id": "780915", "url": "https://cs.wikipedia.org/wiki?curid=780915", "title": "NGC 891", "text": "NGC 891\n\nNGC 891 (také známá jako Caldwell 23) je spirální galaxie viditelná z boku v souhvězdí Andromedy, vzdálená od Země asi 27 miliónů světelných let. Byla poprvé pozorována Williamem Herschelem dne 6. října 1784. V jejím jádře se nachází HII oblast.\nNa obloze se nachází ve východní části souhvězdí, 3,5° východně od hvězdy Alamak (γ And) a 3,5° západně od hvězdokupy Messier 34. Galaxie je viditelná již malými až středně velkými dalekohledy jako slabě zářící protáhlá skvrna. Pásy kosmického prachu jsou v galaxii viditelné pouze velkými dalekohledy. \n\nHubbleův vesmírný dalekohled pozoroval galaxii NGC 891 v roce 1999 v oboru infračerveného záření.\nV roce 2005, díky svému půvabu a zájmu vědců, byla NGC 891 vybrána na první světlo pro velký binokulární dalekohled na Mount Grahamu v Arizoně.\n\nDne 21. srpna 1986 byla v galaxii objevena supernova SN 1986J, o zdánlivé hvězdné velikosti 14 mag.\n\nNGC 891 vypadá tak, jak si myslíme, že by vypadala naše Galaxie, kdybychom se na ni dívali také z boku (někteří astronomové si všimli, jak je NGC 891 podobná naší Galaxii, když pozorují Mléčnou dráhu na jižní polokouli)\na ve skutečnosti se obě galaxie považují za velmi podobné na základě jejich svítivosti a velikosti.\nVýzkumy pohybu molekulárního vodíku také prokázaly pravděpodobnou přítomnost galaktické příčky.\nNavzdory tomu snímky s vysokým rozlišením ukázaly v prachovém pásu této galaxie neobvyklé vláknité obrazce. Tyto obrazce vychází z galaktického disku a zasahují až do galaktického hala. Vědci předpokládají, že jde o mezihvězdný prach, který byl vyvržen výbuchy supernov z galaktického disku směrem do hala.\nNení ovšem vyloučeno, že by tento jev byl způsoben tlakem záření okolních hvězd.\nNa okraji galaxie se nachází mnoho rozlehlých spojitých podstruktur s malou plošnou jasností, které v obrovských proudech obepínají galaxii až do vzdáleností přibližně 50 kpc. Jádro a disk galaxie jsou obklopeny plochým a tenkým obalem hvězd, který má příčný a podélný rozměr 15 respektive 40 kpc\na který se považován za pozůstatek narušené satelitní galaxie, kterou NGC 891 pohlcuje.\n\nJe mnoho galaxií, které z naší Galaxie vidíme, ale pro pomyslného pozorovatele v galaxii NGC 891 by byla naše Galaxie neviditelná, přinejmenším ve viditelné oblasti spektra, protože by se nacházela v oblasti, kterou by zakrýval kosmický prach disku této galaxie. Toto by se týkalo nejen Galaxie v Andromedě, kterou by jinak pozorovatel viděl podobně z boku, jako my vidíme NGC 891, ale také celé Kupy galaxií v Panně.\n\nNGC 891 je členem Skupiny galaxií NGC 1023, která leží ve vzdálenosti 34,5 milionů světelných let\na nachází se tedy nedaleko od Místní skupiny galaxií, ve které leží i Galaxie Mléčná dráha. Nejjasnějšími členy Skupiny galaxií NGC 1023 jsou galaxie NGC 1023, NGC 891 a NGC 925.\n\n\n"}
{"id": "780923", "url": "https://cs.wikipedia.org/wiki?curid=780923", "title": "Jan Pašek z Vratu", "text": "Jan Pašek z Vratu\n\nJan Pašek z Vratu (před 1470 Starý Knín – 15. března 1533 Toušeň) byl nobilitovaný český patricij, vzdělanec, pedagog, konzervativní politik, vůdce sjednocených pražských měst.\n\nJan Pašek pocházel z nemajetného rodu ve Starém Kníně. Po absolvování partikulární školy nastoupil jako venkovský učitel. Poté se dal zapsat na pražskou univerzitu, kde studoval filozofii a sedm svobodných umění, již tam vynikl svými schopnostmi. Roku 1491 byl prohlášen bakalářem, roku 1493 mistrem svobodných umění, a v letech 1496–1497 zvolen děkanem artistické fakulty. Tehdy patrně užil pečeť se znamením sv. Kateřiny, patronky artistické fakulty.\n\nS výjimečným diplomatickým talentem, vychytralostí, ziskuchtivostí a panovačností pronikl do pražské městské správy, jíž vládl po dvě desetiletí za podpory zemské vlády a komorního soudu, zejména Zdeňka Lva z Rožmitálu. Postupně zastával úřady kancléře Starého Města pražského (1498–1511), prokurátora, a v letech 1515–1527 byl členem městské rady, z toho v letech 1518–1523 a 1524–1527 ve funkci purkmistra.\n\nZa své zásluhy o město byl Pašek roku 1504 králem Vladislavem Jagellonským nobilitován s přídomkem „z Vratu“ a roku 1522 pasován na rytíře. Užíval erbovní znak s kráčejícím pštrosem, držícím v zobáku podkovu. \n\nRoku 1509 Jan Pašek využil zmatků kanceláře krále Vladislava Jagellonského a v přítomnosti krále odmítl uznat právoplatnost královských privilegií pro Nové Město pražské, protože listina byla vydána uherskou kanceláří a zpečetěna uherskou pečetí krále. Dále Pašek sjednotil Staré a Nové město pražské pod jedinou (svou) správu a postavil se do jejich čela. Spolu se Zdeňkem Lvem představoval v utrakvistické společnosti konzervativní prokatolické křídlo české politiky, jež bylo v boji „proti pikartům“ (rozumělo se všem utrakvistům včetně starokališníků i luteránů) znovu potvrzeno králem Ludvíkem Jagellonským. \n\nRoku 1524 se Paškovi za pomoci kněze, mistra Havla Cahery, podařilo z čela spojených pražských měst odstranit Jana Hlavsu z Liboslavě, kterého uvěznili. Jan Pašek se zmocnil vedení měst na tři roky jako diktátor. Městské právo nazýval \"voskovým nosem, který lze ohýbat, kam libo\". Jejich hegemonie skončila až po nástupu Ferdinanda I. Habsburského na český trůn roku 1527.\n\n"}
{"id": "780924", "url": "https://cs.wikipedia.org/wiki?curid=780924", "title": "Skupina galaxií NGC 1023", "text": "Skupina galaxií NGC 1023\n\nSkupina galaxií NGC 1023 je skupina třinácti galaxií, které jsou členy Místní nadkupy galaxií. Se započtením trpasličích galaxií má tato skupina 25 členů.\n\n"}
{"id": "780928", "url": "https://cs.wikipedia.org/wiki?curid=780928", "title": "Olga Kabo", "text": "Olga Kabo\n\nOlga Igorjevna Kabo ( ; narozená 28. ledna 1968 Moskva, Sovětský svaz) je ruská divadelní a filmová herečka.\n\nNarodila se roku 1968 v Moskvě do rodiny inženýra Igora Jakovljeviče a Ady Nikolajevny Kabo. Chodila do kurzů společenského tance, provozovala gymnastiku a také se přihlásila do ruského kosmického programu spojeného s natáčením filmu ve vesmíru. Studovala na moskevské konzervatoři a navštěvovala kurzy angličtiny. Roku 1989 absolvovala herectví na Gerasimovově Ruské státní kinematografické univerzitě pod vedením Sergeje Bondarčuka.\n\nPrvní zkušenost s divadlem prožila v Moskevském palácí pionýrů. Na filmovém plátně debutovala v patnácti letech, když ji Vitalij Makarov obsadil do muzikálového snímku \"No Joking\".\n\nVýrazná role v snímku \"Komedie o Lysistratě\" z roku 1989 jí v Sovětském svazu přinesla nálepku nového sex symbolu. v 90.letech získala mezinárodní ohlas poté, co ztvárnila role v zahraničních produkcích \"The Ice Runner\" (Lena, 1992) a \"Burial of the Rats\" (Anna, 1995). Od sezóny 2002 je členkou Divadla Mossověta (Театр имени Моссовета). Na této scéně si zahrála například Roxanu v \"Cyranovi z Bergeracu\" či Felicianu v \"Učiteli tance\".\n\nV roce 2002 obdržela čestný titul zasloužilá umělkyně Ruské federace. V březnu 2012 pak v Praze převzala Evropskou cenu Trebbia.\n\n\n"}
{"id": "780932", "url": "https://cs.wikipedia.org/wiki?curid=780932", "title": "Nová urbánní sociologie", "text": "Nová urbánní sociologie\n\nNová urbánní sociologie se rozšířila v 60. a 70. letech 20. století z Francie do Itálie a poté do USA. Tento směr nelze považovat za školu. Novou urbánní sociologii lze vymezit marxistickým pohledem a novou definicí městské problematiky – dříve okrajové jevy jako například plánování, turismus či konzumerismus se dostávají do popředí a staví tak novou urbánní sociologii do opozice proti „přírodnímu“ pojetí městského prostoru. Tento směr byl ve své době živen radikalismem, čemuž je možno připsat jeho malou životnost. Pokud lze hovořit o konci nové urbánní sociologie, faktem zůstává, že nejznámější a stále činnou postavou tohoto směru je Manuel Castells, který má blízko k otázkám kolektivní spotřeby a městských sociálních hnutí. Castells se však postupem času proti nové urbánní sociologii vymezil a položil tím základy nové diskuze, která tvoří rámec dalších výzkumů.\n\n\n"}
{"id": "780935", "url": "https://cs.wikipedia.org/wiki?curid=780935", "title": "John Barrowman", "text": "John Barrowman\n\nJohn Scot Barrowman (* 11. března 1967 Glasgow) je skotsko-americký herec, zpěvák, tanečník a spisovatel, který má dvojí občanství. Sám sebe charakterizuje jako baviče. Od roku 1989 žije trvale ve Velké Británii, v Cardiffu a v Londýně, kde vlastní nemovitosti společně se svým manželem.\n\nJohn Barrowman se narodil v Glasgow, ale od devíti let vyrůstal v Illinois, kam následoval svoji rodinu, která emigrovala do USA v polovině 70. let 20. století.\n\nDíky podpoře středoškolských učitelů začal studovat múzická umění na \"United States International University\" v San Diegu, ale při studijním pobytu ve Spojeném království v roce 1989 získal roli Billyho Crockera v klasickém muzikálu Cole Portera \"Anything Goes\" v londýnském West Endu po boku slavné Elaine Paige. Následovaly další role a Barrowman se do školy už nevrátil. V roce 2011 získal čestný doktorát na univerzitě v Glasgow.\n\nOd svého debutu v profesionálním divadle hrál John Barrowman hlavní role v různých muzikálech především ve West Endu, ale v menší míře i na Broadwayi, v Los Angeles a ve Washingtonu. Účinkoval například v muzikálech \"Miss Saigon\", \"Fantom opery\", \"Sunset Boulevard\" a \"Matador\".\n\nZa výkon v muzikálu Sama Mendese \"The Fix\" byl nominován na \"Laurence Olivier Award\" za nejlepšího herce v muzikálu za rok 1998 a poté se vrátil k roli Billy Crockera v revivalu \"Anything Goes\". Ve West Endu vystupoval naposledy v roce 2009 v produkci \"La Cage aux Folles\".\n\nBarrowman účinkoval ve dvou hudebních filmech – v životopisném snímku o Cole Porterovi \"De-Lovely\" (2004) a v muzikálové komedii \"Producenti\". V počátcích své kariéry se v americké televizi objevil ve dvou nepříliš úspěšných seriálech \"Titans\" a \"Central Park West\", ale do povědomí britských diváků se zapsal až svojí prací pro BBC a CBBC.\n\nK jeho největším úspěchům patří jeho zábavný pořad \"The Night's the Night\" a jeho role kapitána Jacka Harknesse ve sci-fi seriálech \"Pán času\" (\"Doctor Who\") a \"Torchwood\", za niž byl nominován na \"BAFTA Cymru\".\n\nVystupoval i jako soutěžící v britském soutěžním pořadu \"Dancing on Ice\" a zvítězil ve vánočním speciálu pořadu \"Strictly Come Dancing\". Dále účinkoval jako porotce ve třech televizních pořadech Andrew Lloyd Webbera, jejichž vítězové získali šanci zahrát si hlavní roli v muzikálu (pořady \"How Do You Solve A Problem Like Maria?\", \"Any Dream Will Do\", a \"I'd Do Anything\"). V roce 2006 byl zvolen organizací Stonewall \"Bavičem roku\".\n\nU příležitosti královniných narozenin byl v červnu 2014 odměněn titulem Člen Řádu britského impéria, za své zásluhy v oblasti zábavy a charitativní činnosti.\n\nOd roku 1993 žil se svým partnerem Scottem Gillem, s nímž v roce 2006 uzavřel registrované partnerství a roku 2013 v Kalifornii vstoupil do manželského svazku.\n\n\n"}
{"id": "780936", "url": "https://cs.wikipedia.org/wiki?curid=780936", "title": "Annette Charlesová", "text": "Annette Charlesová\n\nAnnette Charlesová (nepřechýleně \"Charles\", 5. března 1948, Los Angeles, Kalifornie, Spojené státy americké – 3. srpna 2011, Los Angeles, Kalifornie, Spojené státy americké) byla americká herečka. \n\nJejí nejznámější rolí byla Charlene \"Cha Cha\" DiGregorio ve filmu \"Pomáda\". Také se častokrát objevovala v televizi.\n\nNarodila se jako Annette Cardona v Los Angeles v Kalifornii. Pod tímto jménem byla učitelkou řečnictví na California State University v Northridge.\n\nZemřela 3. srpna 2011 v Los Angeles na rakovinu plic.\n\n\n na Internet Movie Database\n"}
{"id": "780940", "url": "https://cs.wikipedia.org/wiki?curid=780940", "title": "Jean-Louis Scherrer", "text": "Jean-Louis Scherrer\n\nJean-Louis Scherrer (19. února 1935, Paříž – 20. června 2013, Paříž) byl francouzský módní návrhář.\n\nPůvodně chtěl být profesionálním tanečníkem, ale po zranění se stal stylistou a nastoupil u Christiana Diora, kde pracoval s Yves Saint-Laurentem a později s Louisem Feraudem. V roce 1962 se rozhodl otevřít si vlastní butik na \"Rue du Faubourg-Saint-Honoré\" č. 182. O deset let později se přestěhoval na \"Avenue Montaigne\" č. 51, kde se zaměřil na prêt-à-porter. V roce 1979 pronikl do Japonska, kde měl velký úspěch. Ve stejném roce začal produkovat i parfémy.\n\nV roce 1980 získal ocenění \"Dé d'or\" udělované v oblasti haute couture.\n\nV roce 1992 Jean-Louis Scherrer prodal svou firmu skupině \"Seibu Kaihatsu\" a stal se tak prvním módním domem, který se oddělil od svého původního tvůrce.\n\nV roce 2000 byl otevřen butik v Pekingu. Skupinu Scherrer koupil na počátku 21. století Alain Duménil. V roce 2008 byl módní dům Scherrer uzavřen. Nicméně společnost \"Aoyama\" prodává dál kolekci brýlí pod touto značkou.\n\nK jeho nejznámějším zákazníkům patřily Françoise Saganová, Anne-Aymone d'Estaing, manželka Valéryho Giscarda d'Estainga, královna Paola, Raquel Welchová, Claudia Cardinalová nebo Jacqueline Kennedyová Onassisová.\n"}
{"id": "780941", "url": "https://cs.wikipedia.org/wiki?curid=780941", "title": "Venezuela na letních olympijských hrách", "text": "Venezuela na letních olympijských hrách\n\nVenezuela na letních olympijských hrách startuje od roku 1932. Toto je přehled účastí, medailového zisku a vlajkonošů na dané sportovní události.\n"}
{"id": "780945", "url": "https://cs.wikipedia.org/wiki?curid=780945", "title": "André Courrèges", "text": "André Courrèges\n\nAndré Courrèges (9. března 1923 Pau, Francie – 7. ledna 2016, Neuilly-sur-Seine) byl francouzský módní návrhář a designer.\n\nVystudoval stavební inženýrství a stavby mostů a ve věku 25 let odešel do Paříže, kde pracoval v módním domě Geanne Lafaurie. Po několika měsících přešel ke španělské společnosti \"Balenciaga\", kde pracoval v letech 1950–1961 jako asistent Cristóbala Balenciagy, a získal zkušenosti v oblasti módního návrhářství. V roce 1961 otevřel společně se svou budoucí ženou Jaqueline Barrière vlastní podnik v Paříži na Avenue Kléber č. 48, odkud se později přesunul na současnou adresu \"Rue François 1er\" č. 40. Od roku 1967 se zaměřil na tři oblasti: \"Prototype\" (masová konfekce), \"Couture Future\" (haute couture) a \"Hyperbole\" (prêt-à-porter). V roce 1972 vybavil francouzské sportovce na letních olympijských hrách v Mnichově. Od roku 1973 navrhuje Courrèges také pánskou módu a roku 1974 otevřel obchod v New Yorku, přičemž následovala zastoupení v dalších světových metropolích. V roce 1984 koupil japonskou skupinu \"Itokin\". Od roku 1993 realizuje Courrègesovy kolekce Jean-Charles de Castelbajac.\n\nNa přelomu 70. a 80. let vytvořil André Courrèges pro německého výrobce sanitární techniky \"Keramag\" sérii výrobků jako např. toaletní mísy a umyvadla. Série \"Courrèges\" se vyráběla až do roku 2008. I přes velký úspěch byla výroba zastavena, neboť se André Courrèges a firma Keramag nemohli shodnout na výši licenčních poplatků.\n\n"}
{"id": "780949", "url": "https://cs.wikipedia.org/wiki?curid=780949", "title": "Venezuela na zimních olympijských hrách", "text": "Venezuela na zimních olympijských hrách\n\nVenezuela na zimních olympijských hrách startuje od roku 1998. Toto je přehled účastí, medailového zisku a vlajkonošů na dané sportovní události.\n"}
{"id": "780950", "url": "https://cs.wikipedia.org/wiki?curid=780950", "title": "BeetleCam", "text": "BeetleCam\n\nBeetlecam (\"beetle\" = brouk, \"cam\" = fotografická nebo filmová kamera) je malá dálkově ovládaná bugina nesoucí fotoaparát nebo filmovou kameru. Používá se na fotografování nebo filmování divoké přírody z velmi malých vzdáleností.\n\nPrvní vozítko postavili bratři Will a Matt Burrard-Lucasovi a první snímky pořídili a zveřejnili v roce 2010 v sérii nazvané \"The Adventures of BeetleCam\", když natočili africká divoce žijící zvířata v národních parcích Ruaha a Katavi v Tanzanii. Pořídili unikátní fotografie a videa afrických slonů, buvolů a lvů. Jeden jejich fotoaparát byl po setkání se lvem zničen.\n\nV roce 2011 se na místo vrátili se dvěma vylepšenými BeetleCamy speciálně vyrobenými na dokumentování lvů. V rámci tohoto projektu vytvořili řadu pozoruhodných snímků lvů a mladých hravých šelem. Tato série byla poprvé publikována v roce 2012 v článku s názvem \"BeetleCam vs the Lions of the Masai Mara\". BeetleCam Mark II používal fotoaparát Canon EOS 1Ds Mk III.\n\n\n"}
{"id": "780952", "url": "https://cs.wikipedia.org/wiki?curid=780952", "title": "Manuel Castells", "text": "Manuel Castells\n\nManuel Castells (* 9. února 1942, Hellín, Španělsko) je americký sociolog španělského původu, který se zaměřuje na komunikaci, informační společnost a globalizaci. Patří mezi nejcitovanější sociology světa.\n\nStudoval práva a ekonomii v Barceloně, měl aktivní podíl na protifrankistickém odboji. Ve dvaceti letech odešel ze Španělska jako politický exulant do Francie. V Paříži vystudoval sociologii (mimo jiné u Alaina Touraina a Louise Althussera). V roce 1979 obdržel nabídku na profesoru sociologie města na univerzitě v Berkeley. Zde měl podíl na výzkumech zaměřených v San Francisku. Pozornost věnoval také fenoménu Sillicon Valley jako inovačnímu centru informačních technologií. V roce 1984, při návštěvě Sovětského svazu, potkal Emmu Kiselyovu, která v roce 1993 začala působit na Berkeley a stala se jeho ženou.\n\n"}
{"id": "780955", "url": "https://cs.wikipedia.org/wiki?curid=780955", "title": "Cypřišový ostrov", "text": "Cypřišový ostrov\n\nCypřišový ostrov je nejzápadnější částí okresu Skagit v americkém státě Washington. Nachází se přibližně v půli cesty mezi pevninou a ostrovním okresem San Juan. Na západě jej od Blakeleyho ostrova odděluje Rosariův průliv, na západě od Güemesova ostrova Bellinghamův průliv. Rozloha ostrova činí 22 km² a v roce 2000 zde žilo 40 obyvatel.\n\nMinisterstvo přírodních zdrojů státu Washington spravuje přibližně 21 km² ostrova, který nechává v jeho přirozeném stavu. Tudíž je ostrov hustě zalesněn, různá místa ale spojuje systém turistických stezek. Zhruba ve středu ostrova se nachází jezero o rozloze 28 tisíc m², zvané Cypřišové. Na jihovýchodním konci ostrova se nachází krytý záliv s chovem lososů. Ostrov neobsluhuje systém trajektů a ani se na něm nenachází žádné veřejné vybavení.\n\nOstrov je populární destinací kajakářů, jelikož se nenachází daleko od pevniny a na východní straně ostrova se nachází dvě tábořiště.\n\nVětšinu ostrova tvoří ultramafické horniny, jako je serpentinit, který půdě poskytuje špatně vyvážené živiny. Omezené oblasti, kde není ostrov tvořen ultramafickými horninami, a tudíž je tam půda plodnější, se nachází především na severu ostrova, v malých rozlohách i jinde.\n\nLesům na ostrově dominuje douglaska, na hořčík bohaté horniny podporují také velké rozšíření jalovce skalního. Mezi další obvyklé stromy na ostrově patří borovice pokroucená, planika Menziesova a javor lysý. Dále se zde vyskytují jedlovec západní, zerav obrovský, jedle obrovská, olše \"Alnus rubra\" a javor \"Acer macrophyllum\".\n\nPřed příchodem osadníků na začátku 20. století používali ostrov pouze Samišové, kteří však měli vesnici na nedalekém Güemesově ostrově.\n\nEvropané poprvé objevili ostrov v roce 1791 při plavbě Španěla José María Narváeze, který jej pojmenoval San Vincente. V červnu následujícího roku jej pojmenoval George Vancouver, když si spletl jalovce skalní s cypřiši. Vancouver také napsal, že jedna z lodí jeho expedice, \"Chatham\", tratila kotvu v Jahodovém zálivu na západní straně ostrova.\n\nV roce 1975 zde Ministerstvo přírodních zdrojů státu Washington vyhlásilo 0,63 km² rozlehlou přírodní rezervaci a o tři roky později k ní přidalo dalších zhruba 0,2 km². V té době byla většina ostrova stále v soukromém majetku.\n\nBylo uskutečněno několik pokusů k rozvoji ostrova. V roce 1978 zakoupil spokaneský podnikatel a vynálezce Raymond A. Hanson 12,7 km² rozlehlý pozemek na ostrově, který chtěl o dva roky později proměnit v různorodé veřejné centrum, pětihvězdičkový hotel a golfové hřiště. Menší majitelé pozemků na ostrově, kteří se sdružili ve skupině pojmenované „Přátelé Cypřišového ostrova“ s nim usilovně bojovali do roku 1989, kdy Hanson svou část ostrova konečně prodal Ministerstvu přírodních zdrojů.\n\nNákup tohoto pozemku a dalších malých pozemků umožnilo rozvoj přírodní rezervace na 4,34 km² a zároveň byla vytvořena oblast ochrany přírodních zdrojů, jejíž rozloha činí 21 km².\n\nV roce 2007 se vody obléhající ostrov staly státní vodní rezervací.\n"}
{"id": "780959", "url": "https://cs.wikipedia.org/wiki?curid=780959", "title": "Saúdská Arábie na letních olympijských hrách", "text": "Saúdská Arábie na letních olympijských hrách\n\nSaúdská Arábie na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "780972", "url": "https://cs.wikipedia.org/wiki?curid=780972", "title": "Sedm noachidských přikázání", "text": "Sedm noachidských přikázání\n\nSedm noachidských přikázání ( , \"ševa micvot bnej Noach\") je soubor zásad, které byly podle židovské tradice předány prostřednictvím Noemovým všem jeho potomkům jako závazný pokyn pro život lidstva na zemi. První doklad o existenci podobného souboru se nachází v židovském spise, jenž není součástí biblického kánonu a jenž je znám pod označením kniha Jubileí:\n\nJiný doklad o snaze vytvořit jakýsi soubor zásad, jimiž by se měli řídit všichni věřící nežidovského původu, můžeme najít v křesťanské tradici, v novozákonní knize Skutky apoštolů, kde čteme, že všem věřícím lidem z národů bylo apoštoly přikázáno, aby se řídili těmito naprosto nutnými povinnostmi:\n\nToto apoštolské nařízení bylo v souladu s pojetím, jaké zastávali v době druhého Chrámu farizeové, kteří považovali každého člověka nežidovského původu, jenž dodržoval noachidská přikázání, prakticky za konvertitu. V rámci judaismu se má dodnes za to, že ti z nežidů, kteří dodržují sedm noachidských přikázání, si zaslouží úctu nejen v tomto životě, ale budou mít podíl na světě budoucím. Ti z nežidů, kteří tato přikázání dodržují, jsou hodni označení \"chasidej umot ha-olam\" (, doslova „zbožní mezi národy světa“).\n\nSedm noachidských přikázání se týká těchto oblastí:\n\nJak je vidět z výše uvedeného seznamu, nejedná se ani tak o přesně definovaná přikázání, jako spíše o jakési okruhy oblastí, v nichž je nutno postupovat podle určitých zásad. Výše uvedená noachidská přikázání je proto možné ještě více zevšeobecnit a přeformulovat i takto:\n\nPodle Talmudu byl svět zničen potopou kvůli \"avoda zara, šefichat damim\" a \"giluj arajot\". Na základě toho Talmud (Sanhedrin 74a) uvádí, že žid kvůli záchraně svého života může porušit jakýkoliv příkaz Tóry, kromě těchto tří přikázání. Tomuto pravidlu se v židovském prostředí říká \"pikuach nefeš\" (פִּקּוּחַ נֶפֶשׁ, „hlídání duše“), protože člověk má povinnost chránit svůj život a nemá tedy právo činit ze sebe vždy a za všech okolností mučedníka. Podle tohoto pravidla je nutné, aby se slovům z knihy Leviticus 18:5 rozumělo tak, že příčinou něčí smrti, až na uvedené tři výjimky, nemá být skutečnost, že zachovává Hospodinova nařízení a řády, přičemž Talmud to komentuje takto: \"„Člověk bude žít a nezemře kvůli nim.“ (Joma 85b)\". \n\nAčkoliv je soubor zásad Sedmi noachidských přikázání v rámci židovské tradice primárně určen nežidům, nebyly tyto zásady mezi nežidy vždy aktivně šířeny. Po zboření jeruzalémského chrámu v roce 70 n. l. tomuto šíření bránila především systematická perzekuce židů ze strany římské moci a později i křesťanské církve. Průkopníkem v šíření povědomí o noachidských přikázání mezi nežidy se stalo až lubavičské hnutí, a to v období, kdy hnutí vedl rebe Menachem Mendel Schneerson. Ten v roce 1980 vyhlásil kampaň „Sedm noachidských zákonů“, v níž hnutí začalo aktivně šířit mezi nežidy povědomí o tomto souboru zásad. Tato kampaň sklidila v rámci judaismu jak pozitivní ohlas, tak ostrou kritiku – např. ze strany El'azara Šacha.\n\n"}
{"id": "780979", "url": "https://cs.wikipedia.org/wiki?curid=780979", "title": "VLAN Trunking Protocol", "text": "VLAN Trunking Protocol\n\nVLAN Trunking Protocol (VTP) je proprietární síťový protokol společnosti Cisco, který zajišťuje přenášení čísel a názvů virtuálních LAN (VLAN) mezi přepínači zařazených do jedné domény, což usnadňuje jejich správu. Protokol VTP je dostupný na většině Cisco přepínačích typu Catalyst.\n\nPři návrhu zvolí správce sítě jeden z přepínačů jako \"server\", ostatní mohou typu \"client\" nebo \"transparent\", a také zvolené přepínače přiřadí do domény, která je označena textovým řetězcem. Jakákoliv změna v nastavení VLAN na přepínači typu \"server\" (přidání, přejmenování, smazání), je přenesena na ostatní přepínače ve stejné doméně – přepínače typu \"client\" tyto změny použijí na svou tabulku VLAN v paměti, přepínače typu \"transparent\" je jen rozešlou na další přepínače. U přepínačů \"client\" nelze vytvářet VLAN, ani měnit existující.\n\nSynchronizace jednotlivých přepínačů je zabezpečena číslem revize, což je 32bitové číslo, které vytváří přepínač typu \"server\". Při vytvoření či změně názvu domény je nastaveno na nulu, o jedničku je zvětšen jakoukoliv změnou VLAN.\n\nPřepínače mezi sebou komunikují zasíláním tří druhů paketů na multicastovou MAC adresu codice_1:\n\n\n\n\nDalší funkcí protokolu je VTP Pruning, který zabrání zbytečnému odesílání všesměrových (broadcast) paketů z určité VLAN na přepínače, které nemají aktivní žádné zařízení na této VLAN. Tuto funkci je potřeba aktivovat pouze na přepínači typu \"server\", na ostatní ve stejné doméně je toto nastavení přeneseno automaticky.\n\nOstatní výrobci používají IEEE standardy GVRP nebo novější MVRP, které plní obdobnou funkci jako VTP.\n\n\n"}
{"id": "780980", "url": "https://cs.wikipedia.org/wiki?curid=780980", "title": "VTP", "text": "VTP\n\nVTP může znamenat:\n"}
{"id": "780981", "url": "https://cs.wikipedia.org/wiki?curid=780981", "title": "Rolling Stone - 100 nejlepších zpěváků všech dob", "text": "Rolling Stone - 100 nejlepších zpěváků všech dob\n\nToto je žebříček 100 nejlepších zpěváků všech dob (v anglickém originále 100 Greatest Singers of All Time) podle ankety časopisu Rolling Stone z roku 2008. Žebříček sestavilo 179 hudebních odborníků.\n\n"}
{"id": "780984", "url": "https://cs.wikipedia.org/wiki?curid=780984", "title": "Miloslav Benc", "text": "Miloslav Benc\n\nMiloslav Benc (13. listopadu 1925 – 3. dubna 1976) byl český a československý politik Komunistické strany Československa, poslanec České národní rady, Sněmovny národů a Sněmovny lidu Federálního shromáždění za normalizace.\n\nPo federalizaci Československa usedl do Sněmovny národů Federálního shromáždění. Mandát ale získal až dodatečně v březnu 1971. Nominovala ho Česká národní rada, v níž zasedal (rovněž coby dodatečně zvolený poslanec) od listopadu roku 1969. Ve volbách v roce 1971 přešel do Sněmovny lidu, kde zasedal až do své smrti v roce 1976. Při nástupu do parlamentu v březnu 1971 se uvádí jako předseda JZD Rábín (obec Malovice, okres Prachatice).\n\nZemřel v dubnu 1976. V oficiální posmrtné vzpomínce ve Federálním shromáždění se popisuje jako: „\"příkladný člen komunistické strany, [který] pracoval neúnavně v různých funkcích, orgánech i aparátu strany, v zastupitelských sborech a zejména v zemědělských podnicích. Čestně se zapsal do dějin přerodu a rozvoje našeho zemědělství\".“ V době před smrtí působil jako ředitel Zemědělského a zásobovacího podniku České Budějovice.\n\n"}
{"id": "780986", "url": "https://cs.wikipedia.org/wiki?curid=780986", "title": "Mick Ronson", "text": "Mick Ronson\n\nMick Ronson, přezdívaný Ronno (26. května 1946 – 29. dubna 1993), byl anglický zpěvák, kytarista, hudební producent a skladatel. Přestože byla jeho hlavním nástrojem kytara, byl Ronson multiinstrumentalistou – příležitostně hrál například na baskytaru, různé klávesové nástroje, foukací harmoniku, zobcovou flétnu a perkuse. Do širšího povědomí se dostal počátkem sedmdesátých let jako člen doprovodné skupiny zpěváka Davida Bowieho, která byla označována názvem The Spiders from Mars. Později dlouhodobě spolupracoval se zpěvákem Ianem Hunterem, mimo jiné krátce jako člen kapely Mott the Hoople.\n\nBěhem své kariéry spolupracoval s desítkami dalších hudebníků, mezi něž patří například Bob Dylan, Lou Reed a John Mellencamp. Jako producent se podílel například na albech Rogera McGuinna, Davida Johansena nebo Morrisseye. Zároveň se věnoval sólové kariéře. Své první album s názvem \"Slaughter on 10th Avenue\" vydal roku 1974, později následovala další dvě. Zemřel na rakovinu jater v šestačtyřiceti letech. Americký časopis \"Rolling Stone\" jej zařadil do svého žebříčku sta nejlepších kytaristů všech dob.\n\nMichael Ronson se narodil 26. května roku 1946 ve městě Kingston upon Hull v severovýchodní Anglii. Jeho otec George Ronson pracoval v chemické laboratoři. S Ronsonovou matkou, tehdy patnáctiletou Minnie Morgan, se seznámil jako devatenáctiletý ještě před začátkem druhé světové války. Georgeův odchod do armády je rozdělil, navzdory fyzickému odloučení zůstali v kontaktu. Svatbu měli v lednu 1944. Později měli ještě dva potomky – dceru Margaret (Maggi; 1957) a syna Davida (1962).\n\nZájem o hudbu Michael projevil již jako malé dítě. Jeho vůbec prvním nástrojem byl starý akordeon. Když mu bylo pět, začal hrát na klavír. První učitel, kterého jeho matka kontaktovala, odmítl s tím, že je Michael příliš mladý. Nakonec však uspěla u jiné učitelky – tou byla babička pozdějšího Ronsonova spoluhráče, baskytaristy Trevora Boldera. Během studia na začal Ronson hrát na housle. Školu opustil ve čtrnácti letech a začal pracovat v dodávce, která rozvážela zboží po okolí. V té době již kromě klavíru a houslí ovládal také hru na zobcovou flétnu, krátce též hrál na violoncello a v sedmnácti přešel ke kytaře. Vzory mu byli například Duane Eddy, ale také kapela The Yardbirds.\n\nDo první kapely, která nesla název The Mariners a hrála coververze různých bluesových a rockových písní, přišel Ronson v roce 1963. Počátkem roku 1964 kapela dělala předskokana skupině The Rolling Stones. Působení ve skupině jej však neuspokojovalo a začal hrát s The Buccaneers. Ani ta nevydržela příliš dlouho. Později, stále v roce 1964, vystupoval například s kapelami The King Bees a The Crestas. Právě The Crestas byla první skupinou, v níž Ronson kromě hry na kytaru také občasně zpíval. Skupinu, která stejně jako všechny předchozí vystupovala pouze lokálně, následně opustil a počátkem roku 1966 odešel za účelem rozvíjení své kariéry do Londýna. Zde zanedlouho nahradil Millera Andersona na pozici sólového kytaristy skupině The Voice, jejímž manažerem byl Mickie Most, jenž v té době zastupoval úspěšné kapely jako Herman's Hermits a The Animals. V té době si Ronson stále vydělával nehudební prací, například v autoopravně, a zároveň občasně vystupoval s kapelou The Wanted. Zpět domů se vrátil v září 1966.\n\nPo návratu do Hullu se Ronson stal členem skupiny The Rats. Ta za sebou měla již dva singly pro velké vydavatelství (EMI Columbia) a měla lokální úspěch. Jelikož se však nedokázala prosadit mimo Hull, ztratila smlouvu na další nahrávky a polovina členů z ní odešla. Ronson byl první volbou na pozici nového kytaristy. V dubnu 1967, kdy za sebou nová sestava měla řadu lokálních vystoupení, byla kapela oslovena s nabídkou účasti na konkurzu v Londýně. Při vítězství by kapela odjela do Paříže, kde by čtyři týdny koncertovala. Kapela The Rats konkurzem prošla a odjela tedy na angažmá do Paříže. Později se vrátila domů a opět vystupovala převážně lokálně.\n\nRoku 1969 sháněl písničkář Michael Chapman kytaristu pro své druhé album, které nakonec vyšlo následujícího roku pod názvem \"\". Zeptal se tedy Ricka Kempa, který hrál na jeho předchozí desce na baskytaru, jestli o někom neví. Ten okamžitě doporučil Micka Ronsona, s nímž v minulosti působil v kapele The Mariners. Pro Ronsona šlo o vůbec první studiovou práci, z níž vzešlo album. V říjnu 1969 dokončoval v Londýně své druhé eponymní album zpěvák David Bowie. Nahrávání se účastnil též Benny Marshall z The Rats, který zde hrál na foukací harmoniku. Na přebalu alba je uveden jako „“ (tedy „Benny Marshall a přátelé“), což vyvolalo dohady, jestli jedním z hostů není právě Ronson. Tony Visconti, producent alba, později potvrdil, že je to pravda. Šlo tedy o vůbec první spolupráci Micka Ronsona s Davidem Bowiem.\n\nRonson se brzy stal stálým členem Bowieho tehdy nově vzniklé doprovodné kapely The Hype, s níž poprvé vystupoval dne 5. února 1970 v hodinovém rozhlasovém pořadu Johna Peela na stanici BBC Radio 1. První koncert se odehrál 22. února v londýnském sále Roundhouse, kde vystupovali jako předkapela pro Fat Mattress. Následovala řada dalších koncertů, včetně jednoho, který se odehrál v Ronsonově domovském Hullu. Počátkem dubna Ronson absolvoval první oficiální nahrávání s Davidem Bowiem. Nahráli novou verzi Bowieho již dříve vydané písně „Memory of a Free Festival“. Tato nová verze vyšla v červnu 1970 jako singl. Po jejím nahrání Ronson absolvoval další studiovou práci s Bowiem. V období od dubna do května nahráli písně pro album \"The Man Who Sold the World\", které následně vyšlo v listopadu.\n\nVe stejné době dostal Ronson nabídku hrát na desce \"Tumbleweed Connection\" zpěváka Eltona Johna (hrál v alternativní verzi písně „Madman Across the Water“, která na původním vydání alba nevyšla). Skupina The Hype v té době podepsala nahrávací smlouvu se společností Vertigo Records, avšak již bez Bowieho jako zpěváka (náhradou byl Benny Marshall z The Rats). Skupina se zanedlouho přejmenovala na Ronno (podle Ronsonovy přezdívky) a začala pracovat na svém prvním albu. To však nebylo nikdy dokončeno, vydán byl pouze jediný singl – „4th Hour of My Sleep“ (na druhé straně byla píseň „Powers of Darkness“), který vyšel v lednu 1971.\n\nOd června 1971 Bowie opět pracoval na nové desce, znovu s Ronsonem na pozici kytaristy. Album vyšlo v prosinci pod názvem \"Hunky Dory\". Již v září, tedy před vydáním předchozího alba, začali nahrávat desku \"The Rise and Fall of Ziggy Stardust and the Spiders from Mars\", která vyšla v červnu 1972. Dne 14. října 1971 se Ronsonovi a jeho přítelkyni Denise Irvin narodil syn Nicholas. Již od února 1972 byla Bowieho doprovodná kapela, nyní označovaná jako The Spiders from Mars, na turné. Ještě před vydáním Bowie s Ronsonem nahráli (Bowie jako producent) desku \"All the Young Dudes\" skupiny Mott the Hoople. V srpnu šla dvojice Bowie–Ronson opět do studia. Tentokrát oba jako producenti i instrumentalisté nahráli desku \"Transformer\" – druhou sólovou desku amerického zpěváka Lou Reeda. Až do konce roku pokračovaly koncerty The Spiders from Mars, hudebníci poprvé zahráli i ve Spojených státech amerických. Ještě v roce 1972 se Ronson podílel na albu \"Bustin' Out\" americké countryrockové kapely Pure Prairie League.\n\nV dubnu 1973 vyšlo další Bowieho album, vzešlé ze spolupráce s Ronsonem – \"Aladdin Sane\". Jeho nahrávání bylo dokončeno koncem ledna a následně se hudebníci vydali na další americké turné. Od května byla kapela opět na turné po britských ostrovech. To trvalo až do počátku července. Několik dnů po posledním koncertu začal Bowie nahrávat své sedmé album \"Pin Ups\", opět s Ronsonem na pozici kytaristy. Během nahrávání se ve studiu zastavila zpěvačka Lulu, se kterou nahráli nové aranžmá pro Bowieho starší píseň „The Man Who Sold the World“, kterou Bowie s Ronsonem napsali.\n\nPo dokončení práce na Bowieho albu \"Pin Ups\" Ronson zůstal ve Francii, kde album vznikalo, a začal pracovat na svém prvním sólovém albu. Na albu, které nakonec vyšlo pod názvem \"Slaughter on 10th Avenue\" v únoru 1974, hráli vedle jiných také Ronsonovi spoluhráči z Bowieho kapely – baskytarista Trevor Bolder a bubeník Aynsley Dunbar. Až na dvě výjimky deska obsahuje písně jiných autorů. Značný vliv na vznik desky mělo album \"I'm the One\" (1972) americké zpěvačky Annette Peacock. Na třech písních se autorsky podílel také David Bowie. V listopadu 1973, když byla jeho sólová deska již hotova, šel Ronson opět do studia s Bowiem, avšak projekt nakonec nebyl úspěšný. Následně na dlouhá léta dvojice téměř ztratila kontakt. V únoru 1974 odehrál Ronson své vůbec první sólové koncerty, opět s Bolderem na pozici baskytaristy. Dále hrál na albu \"Weren't Born a Man\" zpěvačky Dany Gillespie. Rovněž se podílel na desce \"First Starring Role\" od Boba Sargeanta. V červenci 1974 začal pracovat na svém druhém sólovém albu. Deska opět obsahuje převážně coververze a vyšla v únoru 1975 pod názvem \"Play Don't Worry\".\n\nJeště v roce 1974 Ronson krátce vystupoval jako člen kapely Mott the Hoople. Po několika měsících však spolu s jejím zpěvákem Ianem Hunterem odešel. Již v lednu 1975 začal Ronson pracovat s Hunterem na jeho prvním sólovém albu. Ronson na něm nejen hrál na různé nástroje, ale rovněž jej spolu s Hunterem produkoval. Album \"Ian Hunter\" vyšlo 28. března toho roku. Ronson s Hunterem rovněž v té době odehráli společné turné.\n\nLéto 1975 Ronson strávil v New Yorku, kde se seznámil s písničkářem Bobem Neuwirthem. Díky němu se setkal s dalším písničkářem, a sice Bobem Dylanem. Ten mu nabídl, aby se stal členem jeho kapely a odehrál s ním turné. Od konce října do začátku prosince tak Ronson odehrál v rámci Dylanova turné Rolling Thunder Revue tři desítky vystoupení po severovýchodě USA a Kanadě. Od dubna do května 1976 následovalo dalších sedmadvacet koncertů v jižní částech USA. V mezidobí si Ronson našel čas na nahrávání alba \"Cardiff Rose\" zpěváka Rogera McGuinna. Ronson jej produkoval a nahrál pro něj řadu různých nástrojů. V roce 1976 dále hrál na kytaru na desce \"Lasso from El Paso\" písničkáře Kinkyho Friedmana, stejně jako na albu \"Getting It in the Street\" od Davida Cassidyho. Rovněž hostoval na albu \"The Man Who Hated Mornings\" Michaela Chapmana a přispěl na první album zpěváka Johnnyho Cougara nazvané \"Chestnut Street Incident\".\n\nV červnu 1976 odehrál Ronson sólový koncert v New Yorku se svou vlastní kapelou, později jammoval se členy skupiny New York Dolls a dalších zdejších kapel a vystoupil rovněž jako host při dvou vystoupeních velšského hudebníka a producenta Johna Calea. Tou dobou také produkoval a hrál na nahrávkách bratrského dua Sparks, které však zůstaly nevydané. Toho roku se Ronson natrvalo usadil ve Spojených státech, konkrétně v newyorském městě Woodstock, a v nedalekém studiu Bearsville Studios pracoval na různých projektech, včetně nových sólových demonahrávek. Woodstock zůstával Ronsonovým domovem, přestože občas odjel kvůli práci do Londýna. Tam hrál například na albu \"One of the Boys\" zpěváka Rogera Daltreyho. Dne 23. března 1977 se Ronson oženil se svou dlouholetou přítelkyní Suzanne (Suzy) Fussey. V srpnu 1977 se jim narodila dcera Lisa.\n\nV letech 1978 až 1980 hrál na řadě alb, mezi něž patří \"Thank God for Girls\" (Benny Mardones), \"…and I Mean It!\" (Genya Ravan), \"X-Dreams\" (Annette Peacock) a \"Some People\" (The Johnny Average Band). Jako producent se podílel na deskách \"Storm the Reality Studios\" (Dead Fingers Talk), \"Ghosts of Princes in Towers\" (Rich Kids), \"In Style\" (David Johansen) a \"Have a Good Time but Get Out Alive!\" (Iron City Houserockers). Roku 1978 rovněž nahrál několik písní s Ianem Hunterem, Corkym Laingem a Felixem Pappalardim v rámci práce na Laingově sólovém albu. Ronson se však na výsledném albu neobjevil. Následně se vrátil ke spolupráci s Hunterem – koprodukoval jeho album \"You're Never Alone with a Schizophrenic\", na němž zároveň hrál. Přibližně ve stejné době nahrál několik písní ve spolupráci s Hunterem, Laingem a Johnem Calem, které však nikdy nevyšly. Duo Hunter–Ronson rovněž produkovalo debutové album zpěvačky Ellen Foley s názvem \"Night Out\". Od června do listopadu odehrál Ronson turné jako člen Hunterovy kapely. S ním koncertoval i během první poloviny následujícího roku a opustil jej v červenci (1980). Po několika měsících se s ním opět sešel a spolu s Mickem Jonesem produkoval jeho páté sólové album \"Short Back 'n' Sides\". Poté sestavil skupinu The New York Yanquis, která se však po vzniku několika demonahrávek a přibližně dvaceti koncertech rozpadla.\n\nV roce 1981 začal pracovat na soundtracku k filmu \"Indian Summer\", který však nakonec nebyl natočen. Později toho roku, v říjnu, onemocněl klávesista Hunterovy kapely, Tommy Mandel. Jelikož Hunter neměl příliš času, zamyslel se, kdo zná jeho písně a byl by schopný Mandela nahradit. Volba padla na Ronsona, který tak vůbec poprvé hrál při koncertech na klávesy. Roku 1981 také hrál na albu \"Dead Ringer\" zpěváka Meat Loafa. Na přelomu let 1982 a 1983 Ronson hrál na nové Hunterově desce \"All of the Good Ones Are Taken\", ale pouze v jedné písni. Dále produkoval dvě alba kapely The Payolas – \"No Stranger to Danger\" (1982) a \"Hammer on a Drum\" (1983). V říjnu 1983, během nahrávání alba \"Whomanfoursays\" kanadské zpěvačky Dalbello, hrál v Torontu, kde deska vznikala, David Bowie. Ronson s ním jako host při koncertu vystoupil. Ronson nadále občasně spolupracoval s Hunterem – roku 1985 spolu produkovali \"Cast the First Stone\" od Urgent. V roce 1988 spolu po mnoha letech začali koncertovat. Roku 1989 spolu šli do studia a nahráli desku \"YUI Orta\". Následovalo turné, čítající více než sedmdesát koncertů.\n\nV osmdesátých letech dále produkoval či hrál na albech \"American Fool\" (John Cougar, 1982), \"Internal Exile\" (Los Illegals, 1983), \"Perfect Affair\" (Perfect Affair, 1983), \"Proof Through the Night\" (T-Bone Burnett, 1983), \"Riders on Dark Horses\" (Ian Thomas, 1984), \"Some Strange Fashion\" (One the Juggler, 1985), \"Love and Danger\" (Arco Valley, 1986), \"Kiss and Tell\" (Kiss That, 1986), \"Hard Times on Easy Street\" (David Lynn Jones, 1987), \"Canto Pagano\" (Moda, 1987), \"Johnny D. Is Back!\" (Fatal Flowers, 1988), \"Love and Danger\" (Andi Sex Gang, 1988) a \"The Price of Progression\" (The Toll, 1988). V následující dekádě to pak byly desky \"Pleasure Ground\" (Fatal Flowers, 1990), \"Strange Afternoon\" (Secret Mission, 1991), \"Nun Permanent\" (The Leather Nun, 1991), \"The Wonderful World of D. Finn\" (Dag Finn, 1991), \"Earth vs the Wildhearts\" (The Wildhearts, 1993) a \"The Vital Spark\" (Randy VanWarmer, 1994).\n\nV roce 1990 začal žít se Švédkou jménem Carola Westerlund, s níž měl syna Kyma. Koncem dubna 1991 mu byla diagnostikována rakovina jater a lékaři mu sdělili, že mu nezbývá příliš času. Později toho roku se, navzdory pokročilému stádiu nemoci, nadále věnoval koncertování a počátkem roku 1992 šel do studia se zpěvákem Morrisseyem a produkoval jeho desku \"Your Arsenal\". Desce se dostalo enormního úspěchu a různými periodiky byla označována za jedno z nejlepších alb roku. Dne 20. dubna 1992 se Ronson účastnil koncertu k poctě Freddieho Mercuryho, který v listopadu předchozího roku zemřel. Ještě toho roku Bowie, s nímž se Ronson opět sešel na pódiu při koncertu k Mercuryho poctě, pracoval na nové desce \"Black Tie White Noise\". Ronson nahrál kytaru pro píseň „I Feel Free“, což byla coververze od skupiny Cream. Tou dobou rovněž Ronson pracoval na své třetí sólové desce. Coby hostující zpěváci se na ní podíleli John Mellencamp, Ian Hunter, David Bowie, Joe Elliott, Chrissie Hynde a další. Mick Ronson zemřel 29. dubna 1993 v Londýně ve věku 46 let. Pohřeb se konal 6. května v Londýně a Ronson byl následujícího dne pochován v rodném Hullu. Album \"Heaven and Hull\", na němž ke konci života pracoval, bylo dokončeno až po jeho smrti a vydáno roku 1994.\n\nDne 29. května 1994, na den přesně rok po Ronsonově smrti, proběhl v londýnské hale Hammersmith Odeon koncert k jeho poctě. Koncertu se účastnila řada hudebníků, kteří s Ronsonem spolupracovali či jej obdivovali, včetně členů kapely The Rats, Tonyho Viscontiho, Dany Gillespie, kapely Big Audio Dynamite, Garyho Brookera, Joea Elliotta, Rogera Taylora a na konci též Iana Huntera. Dne 15. května toho roku následoval další tributní koncert, tentokrát v Tokiu (účastnili se jej místní hudebníci). Další podobný koncert proběhl v létě 1997 s Ronsonově rodném Hullu a opět se jej účastnila řada hudebníků.\n\nAmerický časopis \"Rolling Stone\" jej zařadil do svého žebříčku sta nejlepších kytaristů všech dob. Ve verzi z roku 2003 se umístil na 64. příčce, zatímco v o devět let novější verzi na 41. Roku 2013 vydala Ronsonova sestra Maggi, která již za jeho života zpívala doprovodné vokály na jeho nahrávkách, album \"Sweet Dreamer\", které obsahuje mj. její verze Ronsonových písní. Hudebník Steve Harley začal v roce 2015 shánět finance na výstavbu Ronsonova památníku. V Hullu se sice již nacházel altán věnovaný Ronsonovi, ten však fanoušci příliš v oblibě neměli. V červnu 2017 byla odhalena 2,4 metru vysoká socha kytary na Ronsonovu počest. Její autorkou je místní osmnáctiletá studentka Janis Skodins. Téhož roku byl režisérem Jonem Brewerem o Ronsonovi natočen dokumentární film s názvem \"\".\n\n\n"}
{"id": "780990", "url": "https://cs.wikipedia.org/wiki?curid=780990", "title": "Pivovar Ferdinand", "text": "Pivovar Ferdinand\n\nPivovar Ferdinand se nachází ve městě Benešov a vyrábí pivo značky Ferdinand. Založil jej roku 1897 arcivévoda František Ferdinand d'Este a současným vlastníkem je společnost Pivovar Ferdinand a. s. Benešovský pivovar vyrábí okolo 25 tisíc hl piva ročně, součástí provozu je i sladovna, která vyrábí cca 2 tisíce tun sladu pro vlastní potřebu i prodej dalším pivovarům. \n\n\n"}
{"id": "780991", "url": "https://cs.wikipedia.org/wiki?curid=780991", "title": "Željko Kalac", "text": "Željko Kalac\n\nŽeljko Kalac (* 16. prosinca 1972, Sydney, Austrálie) je bývalý australský fotbalový brankář. Chytal mimo jiné za italský klub AC Milán.\n\n\n\n"}
{"id": "780993", "url": "https://cs.wikipedia.org/wiki?curid=780993", "title": "Nyka", "text": "Nyka\n\nNyka je říčka 1. řádu ve střední Litvě v okrese Šakiai levý přítok Němenu. Pramení na severním okraji lesa Zyplinio miškas, 1 km východně od vsi Sutkai. Teče zpočátku 0,5 km k jihu, krátce k západu a potom již celý zbytek toku klikatě, později meandrovitě ve směru celkově severním. Většina toku spadá do regionálního parku \"Panemunių regioninis parkas\". Jeho součástí je přírodní rezervace \"Nykos kraštovaizdžio draustinis\". \n\n"}
{"id": "780994", "url": "https://cs.wikipedia.org/wiki?curid=780994", "title": "Matej Berník", "text": "Matej Berník\n\nMatej Berník (28. června 1922 – 1983) byl slovenský a československý politik Komunistické strany Slovenska, poslanec Slovenské národní rady v 60. letech a poslanec Sněmovny národů Federálního shromáždění na počátku normalizace.\n\nProfesně se uvádí jako politik a výrobce hudebních nástrojů. Po volbách v roce 1964 zasedl do Slovenské národní rady.\n\nPo federalizaci Československa usedl v lednu 1969 do Sněmovny národů Federálního shromáždění. V parlamentu setrval do konce funkčního období Federálního shromáždění, tedy do voleb v roce 1971. V letech 1970-1978 se uvádí jako účastník zasedání Ústředního výboru Komunistické strany Slovenska.\n\nV roce 1976 se zmiňuje ve funkci vedoucího tajemníka Okresního výboru KSS Spišská Nová Ves. Obdržel tehdy cenu města za: „\"príkladnú budovateľskú činnosť v NV a vynikajúce účinkovanie pri budovaní socializmu\"“.\n\n"}
{"id": "780995", "url": "https://cs.wikipedia.org/wiki?curid=780995", "title": "Koritič von Mrazovec", "text": "Koritič von Mrazovec\n\nKoritič von Mrazovec (Koritich de Mrazovecz, ) je šlechtický rod pocházející z hor Mali Kalnik na severozápadě Chorvatska,což je historický kraj v Bjelovar-Križevci (HUN. Belovar-Koros vármegye) v bývalém království Chorvatska a Slavonie. První zmínka o tomto rodu pochází z roku 1613.\n\nNejznámější příslušníky z rodu byli : Francis Xavier, duchovní (1771–1809), Mirko, podžupan Kříževeckého kraje (1766–1832), Dragutin (1803–1890), Gustav,c.k. kapitán a vojenský soudce (1857), Ferdinand c.k. důstojník (1841–1878)\n\nSzakach Vojnovecz et de Kápolna, Vukotinovic, von Starck, Zirtya.\n\nRepinec, Popovac v Kříževeckém kraji\n\nštít rozdělen diagonálně pomocí zvlnění vpravo (horní část) srpek měsíce následují dvě šesticípé hvězdy, nalevo (spodní část) rameno v brnění drží šavli,nahoře uprostřed: helma, s čelenkou, z níž mezi roztaženými křídly orlů se zvedá ruka v brnění s šavlí s nabodnutou hlavou Turka\n\n\n"}
{"id": "780997", "url": "https://cs.wikipedia.org/wiki?curid=780997", "title": "Václav Koranda (básník)", "text": "Václav Koranda (básník)\n\nVáclav Koranda (24. září 1871 Suchdol – 4. března 1920 Horky nad Jizerou) byl český římskokatolický duchovní, básník a publicista.\n\nByl mimořádně nadaným básníkem, literárně činným už v době teologických studií. Vysvěcen na kněze pro litoměřickou diecézi byl v roce 1895. Stal se farářem v Horkách nad Jizerou. Kromě vzácně kněžských vlastností byl mimořádně hlubokým, všestranně vzdělaným a upřímně zbožným člověkem s výrazným vztahem k Panně Marii. Z nejvýznamnějších děl, která složil, se do povědomí české společnosti zapsala píseň \"Máti Páně přesvatá\". Tato píseň, doplněná o melodii, se stala lidovou náboženskou písní v Čechách i na Moravě. Kancionál (společný zpěvník českých a moravských diecézí) ji v 21. století uvádí pod číslem 806, i když některé sloky jeho původního díla byly vynechány a čeština byla přizpůsobena aktuálnímu jazyku. Jeho myšlenky však byly natolik nadčasové, že ani toto zkrácení celkovému dílu neuškodilo. Koranda se během krátkého života stačil zapsat mezi oblíbené a dodnes frekventované autory duchovních písní. Pohřben je na hřbitově v Horkách nad Jizerou.\n\n\n"}
{"id": "780998", "url": "https://cs.wikipedia.org/wiki?curid=780998", "title": "Ehra-Lessien", "text": "Ehra-Lessien\n\nEhra-Lessien je obec v okrese Gifhorn, v Dolním Sasku v Německu.\n\nSeverně od Ehra-Lessien () leží zkušební dráha a testovací polygon skupiny VW Group. Postavena byla během studené války v bezletové zóně nedaleko bývalé východoněmecké hranice, jako místo bezpečné pro tajné prototypy.\n\nJe používána všemi dceřinými společnostmi a značkami skupiny Volkswagen, jako jsou Audi, Lamborghini, Bentley, Bugatti Automobiles, SEAT, Škoda a Porsche.\n\nTrať má celkem 96 km, zahrnující širokou škálu povrchů vozovek a křivek, které se používají jako zkušební dráhy pro hodnocení prototypů a nových modelů aut. Nejdůležitější je vysokorychlostní okruh s několika přímými, přibližně 9 km (5.6 mi) dlouhými, úseky. Ačkoli je tato část trati plochá a rovná, není z jednoho konce na druhý vidět - díky zakřivení Země.\n\nNejvyšší rychlost Bugatti Veyron a McLaren F1 byla zaznamenána na této trati. V epizodě pořadu Top Gear britské stanice BBC Two, vysílané dne 4. února 2007, moderátor James May dosáhl rychlosti 407,9 km/h v Bugatti Veyron. V červenci 2010 zaznamenal automobilový svět nový světový rychlostní rekord s průměrem 431,072 km/h ve vozidle Bugatti Veyron Super Sport s 1200 koní (890 kW).\n\nDráha se také objevila na National Geographic Channel v pořadu Man-Made, v epizodě o Bugatti Veyron.\n"}
{"id": "780999", "url": "https://cs.wikipedia.org/wiki?curid=780999", "title": "Clavesana", "text": "Clavesana\n\nClavesana je italská obec v oblasti Piemont, provincii Cuneo. K 31. prosinci 2010 měla 913 obyvatel.\n\nSousedí s obcemi Farigliano, Belvedere Langhe, Murazzano, Marsaglia, Rocca Cigliè, Cigliè, Bastia Mondovì, Carrù\n"}
{"id": "781001", "url": "https://cs.wikipedia.org/wiki?curid=781001", "title": "Ernest Bielik", "text": "Ernest Bielik\n\nErnest Bielik (18. června 1917 Topoľčianky – 15. června 1995 Bratislava) byl slovenský partyzánský velitel během Slovenského národního povstání, československý politik Komunistické strany Slovenska, poslanec Sněmovny národů Federálního shromáždění na počátku normalizace.\n\nV roce 1941 byl odvelen jako voják armády Slovenského státu na východní frontu. V únoru 1943 zběhl a přešel do rudé armády, kde se zapojil do československých jednotek na východní frontě. Prošel výcvikem a v roce 1944 velel po výsadku do prostoru Slovenska v hodnosti nadporučíka partyzánské brigádě \"Jánošík\" s více než 1300 členy, která se podílela v regionu Nízké Tatry na bojích během Slovenského národního povstání.\n\nPo válce pracoval v hospodářských funkcích. Byl nositelem řady vyznamenání (Československý válečný kříž 1939, Řád Slovenského národního povstání, sovětských a francouzských vyznamenání atd.). K 50. výročí konce války ho slovenský prezident povýšil do hodnosti generálmajora. Získal také Řád Ľudovíta Štúra.\n\nPo federalizaci Československa usedl v lednu 1969 do Sněmovny národů Federálního shromáždění. V parlamentu setrval do konce funkčního období Federálního shromáždění, tedy do voleb v roce 1971. Profesně se tehdy uvádí jako ředitel Vinařských závodů Bratislava.\n\n"}
{"id": "781005", "url": "https://cs.wikipedia.org/wiki?curid=781005", "title": "Kancelář Veřejného ochránce práv", "text": "Kancelář Veřejného ochránce práv\n\nKancelář Veřejného ochránce práv je organizační složka státu, založená v roce 2001 za účelem organizačního, odborného i technického zabezpečení činnosti Veřejného ochránce práv. Sídlí stejně jako Veřejný ochránce práv v Brně a v jejím čele stojí Veřejným ochráncem práv jmenovaný vedoucí, který jedná jménem kanceláře a zastupuje ji navenek. Vedoucím je JUDr. Pavel Pořízek, Ph.D.\n\nKromě sekretariátu Veřejného ochránce práv a jeho zástupce, sekretariátu vedoucího kanceláře a útvaru interního auditu má tři odbory. Nejdůležitější je odbor právní, který zabezpečuje hlavní činnost Veřejného ochránce práv. Odbor administrativních a spisových služeb a odbor vnitřní správy pak zabezpečují vnitřní chod kanceláře.\n\nČlení se podle právních oblastí, které převážně Veřejný ochránce práv řeší:\n\n\n\n"}
{"id": "781007", "url": "https://cs.wikipedia.org/wiki?curid=781007", "title": "Aluona", "text": "Aluona\n\nNázev Aluona může znamenat:\n\n\n\n\n"}
{"id": "781008", "url": "https://cs.wikipedia.org/wiki?curid=781008", "title": "Dulova Ves", "text": "Dulova Ves\n\nDulova Ves je obec na Slovensku. Nachází se v okrese Prešov, těsně za jihovýchodní hranicí Prešova. Krom samotné Dulovy Vsi je ve výstavbě nová část obce zvaná Vlčí Doly. Obcí protéká potok Delňa. V roce 2010 zde žilo 691 obyvatel, rozloha katastrálního území činí 6,07 km².\n\nV obci je aktivní fotbalový a tenisový oddíl. Běžci z obce dosahují v Prešovském regionu, ale i v celoslovenském měřítku kvalitní výsledky na půlmaratónských tratích.\n"}
{"id": "781010", "url": "https://cs.wikipedia.org/wiki?curid=781010", "title": "První čtení", "text": "První čtení\n\nPrvní čtení může být:\n\n"}
{"id": "781011", "url": "https://cs.wikipedia.org/wiki?curid=781011", "title": "Druhé čtení", "text": "Druhé čtení\n\nDruhé čtení může být:\n\n"}
{"id": "781021", "url": "https://cs.wikipedia.org/wiki?curid=781021", "title": "Campionati Internazionali di Sicilia", "text": "Campionati Internazionali di Sicilia\n\nCampionati Internazionali di Sicilia byl mužský profesionální tenisový turnaj původně organizovaný Grand Prix a v letech 1990–2006 hraný jako součást okruhu ATP. Před rokem 1979 se uskutečňoval nepravidelně. První ročník proběhl již v roce 1935.\n\nTurnaj se konal v italském Palermu na otevřených antukových dvorcích.\n\nV roce 2009 na něj navázal nový palermský turnaj Sicilia Classic, událost hraná v druhé nejvyšší úrovni mužského tenisu ATP Challenger Tour.\n"}
{"id": "781022", "url": "https://cs.wikipedia.org/wiki?curid=781022", "title": "Okres Bélapátfalva", "text": "Okres Bélapátfalva\n\nOkres Bélapátfalva ( ) je jedním ze sedmi okresů maďarské župy Heves. Jeho centrem je město Bélapátfalva.\n\nV okrese se nachází celkem 8 měst a obcí, jimiž jsou:\n\nBalaton, Bekölce, Bélapátfalva, Bükkszentmárton, Mikófalva, Mónosbél, Nagyvisnyó, Szilvásvárad\n"}
{"id": "781023", "url": "https://cs.wikipedia.org/wiki?curid=781023", "title": "Oldra Sedlmayerová", "text": "Oldra Sedlmayerová\n\nOldra Sedlmayerová (4. července 1884, Kuřim – 6. června 1954, Poděbrady) byla básnířka, publicistka a politička, blízká přítelkyně T. G. Masaryka v letech 1928 až 1934. Jejich vztah byl veřejným tajemstvím. Upravovala Masarykovy články, které pak každou neděli vycházely pod šifrou v Lidových novinách.\n\nČeská spisovatelka, vlastním jménem Oldřiška Veronika Sedlmayerová, se narodila v Kuřimi jako nemanželská dcera Františky Michálkové, dcery učitele Františka Michálka v Jestřebí. Působila v Tetčicích u Brna, kde také zasedla v obecním zastupitelstvu a od roku 1928 po několik let vedla obecní kroniku. Vystoupila z církve. Zprvu pracovala na poště, kde se seznámila se svým manželem, později železničním úředníkem, s nímž měla jediného syna (*1904). \nByla veřejně činná, angažovala se například v ženském hnutí (od roku 1924 stála spolu s Františkou Plamínkovou a Olgou Absolonovou-Stránskou v čele Ženské národní rady jako její delegátka za Moravu), dále ve vzdělavatelském odboru Sokola a v YWCA. Měla literární ambice, takže psala novinové články pro Lidové noviny, básně (několik básnických sbírek) a knížky pro mládež. Nebyla však příliš nadaná. Angažovala se rovněž v politice, a to nejprve v Československé straně pokrokové (v letech 1907–1920), později v Masarykově Realistické straně a nakonec České straně národně sociální.\n\nV roce 1928 se vdaná poštovní úřednice Sedlmayerová sblížila s T. G. Masarykem, který jí až do roku 1933 zasílal milostné dopisy. Masaryk u ní našel něhu, zázemí a odpočinek od náročného prezidentského života. Jejich vztah byl veřejným tajemstvím, podle jejich korespondence se setkávali na různých místech, například na lánském zámku (letní sídlo prezidenta republiky), v pražském hotelu Esplanade nebo v bytě jejich přítelkyně Kláry Červenkové na Malé Straně. Rodinní příslušníci Masaryka vztahu nepřáli, zejména jeho dcera Alice Masaryková. Sedlmayerová se také pokoušela těžit ze svého vlivu na něj. V roce 1934 ji požádal, aby mu už nepsala, přesto ji až do konce svého života ctil.\n\nSedlmayerové vyšly tyto knihy:\n\n"}
{"id": "781025", "url": "https://cs.wikipedia.org/wiki?curid=781025", "title": "Koloman Boďa", "text": "Koloman Boďa\n\nKoloman Boďa (4. dubna 1927 Horná Strehová – 11. listopadu 2005 Bratislava) byl slovenský veterinář a vysokoškolský učitel, československý politik Komunistické strany Slovenska, poslanec Slovenské národní rady a pověřenec zemědělství v 60. letech a ministr zemědělství a výživy federální vlády ČSSR a poslanec Sněmovny národů Federálního shromáždění na počátku normalizace.\n\nVyučoval na Veterinární vysoké škole v Košicích (vědeckou aspiranturu získal v Sovětském svazu). V letech 1951–1952 byl tajemníkem školy, od roku 1958 do roku 1959 proděkanem pro pedagogiku, v letech 1959–1963 prorektorem. Od roku 1966 byl členem-korespondentem Československé akademie věd a Slovenské akademie věd a od roku 1980 členem Slovenské akademie věd. Od roku 1970 působil coby ředitel Ústavu fyziologie hospodářských zvířat SAV. Pamětníci ho oceňují jako profesionála, který v dobách normalizace poskytoval profesní zázemí i lidem pronásledovaným režimem.\n\nBrzy po únoru 1948 se začal angažovat i politicky, zpočátku jako mládežnický funkcionář. V letech 1958–1971 se uvádí jako účastník zasedání Ústředního výboru Komunistické strany Slovenska. V letech 1966–1971 člen ÚV KSS. Zastával posty i v celostátních orgánech komunistické strany. XII. sjezd KSČ ho zvolil za kandidáta Ústředního výboru Komunistické strany Československa. XIII. sjezd KSČ ho zvolil členem ÚV KSČ.\n\nV roce 1964 se stal poslancem Slovenské národní rady a pověřencem zemědělství. Po federalizaci Československa usedl v lednu 1969 do Sněmovny národů Federálního shromáždění. V parlamentu setrval do konce funkčního období Federálního shromáždění, tedy do voleb v roce 1971. Zastával rovněž vládní posty. V druhá vládě Oldřicha Černíka a třetí vládě Oldřicha Černíka zastával post ministra zemědělství (oficiálně Ministr – předseda Výboru pro zemědělství a výživu)\n\nStátní bezpečnost ho evidovala jako důvěrníka s krycím jménem KURA.\n\n"}
{"id": "781027", "url": "https://cs.wikipedia.org/wiki?curid=781027", "title": "Bekölce", "text": "Bekölce\n\nBekölce je obec v Maďarsku v župě Heves.\n\nRozkládá se na ploše 13,77 km² a v roce 2010 zde žilo 673 obyvatel.\n"}
{"id": "781028", "url": "https://cs.wikipedia.org/wiki?curid=781028", "title": "Stade Jean-Bouin", "text": "Stade Jean-Bouin\n\nStade Jean-Bouin (\"Stadion Jeana Bouina\") je stadion v Paříži v 16. obvodu. Nachází se v těsné blízkosti stadionu Parc des Princes. Jeho kapacita je od roku 2008 9 205 diváků. Po plánovaném rozšíření v roce 2013 by měla vzrůst na 20 000. Hraje se zde převážně rugby, lehká atletika a americký fotbal.\n\nStadion byl otevřen v roce 1925 a sloužil nejprve výhradně fotbalovému klubu \"CASG Paris\" jako domácí hřiště. Dnes se zde hraje převážně rugby.\n\nStadion byl pojmenován po francouzském sportovci lehké atletiky Jeanu Bouinovi (1888-1914), který vytvořil několik národních i mezinárodních rekordů a byl členem \"CASG Paris\". Ve věku 25 let padl v první světové válce.\n\nV roce 1975 byl stadion přestavěn na kapacitu 12 000 diváků. V roce 2008 proběhla rekonstrukce, při které se kapacita snížila na 9 205 diváků. Plánované rozšíření v roce 2013 by mělo přinést kapacitu až 20 000 diváků.\n\n"}
{"id": "781033", "url": "https://cs.wikipedia.org/wiki?curid=781033", "title": "Antidemokracie", "text": "Antidemokracie\n\nAntidemokracie neboli antidemokratická myšlenka je myšlenka, která kritizuje demokracii a stojí proti ní. Mezi významné antidemokratické myslitele patří Vladimir Iljič Lenin, Lev Nikolajevič Tolstoj, Adolf Hitler nebo Josif Stalin. Mezi tuto ideologii patří totalitní režimy, především stalinismus, fašismus, nacismus, také autoritativní, aristokratické, teokratické či absolutně-monarchistické postoje a anarchismus. Nacistická ideologie požaduje okamžité zrušení demokracie. Komunistické režimy se sice považovaly za demokratické (lidově-demokratické), ale jejich způsob vlády a porušování lidských práv za demokracii těžko považovat. Anarchisté odmítají jakoukoliv formu vlády, tzn. včetně demokracie.\n"}
{"id": "781034", "url": "https://cs.wikipedia.org/wiki?curid=781034", "title": "Špilberk (rozcestník)", "text": "Špilberk (rozcestník)\n\nŠpilberk je místopisné jméno s několika významy:\n\n"}
{"id": "781035", "url": "https://cs.wikipedia.org/wiki?curid=781035", "title": "Geomatika", "text": "Geomatika\n\nGeomatika je podle normy ISO 19122 definována jako vědecký a technický interdisciplinární obor zabývající se sběrem, distribucí, ukládáním, analýzou, zpracováním a prezentací geografických dat nebo geografických informací.\n\nNa počátku tohoto oboru se nejprve objevuje termín „géomatique“ jehož původcem je Francouz Jean Denegre (kolem roku 1965). Tento termín pak propagoval v prostředí Mezinárodní fotogrammetrické společnosti (ISPRS) Francouz B. Dubuisson (1969). Z Francie se zakrátko dostal tento termín do francouzsky mluvící části Kanady (provincie Québec) a také v Kanadě bylo záhy vytvořeno anglické synonymum „geomatics“, které se rychle rozšířilo do Spojených států amerických a odtud do Austrálie, Oceánie, Velké Británie a Irska. Ve španělské verzi „geomática“ se rozšířil tento termín do Střední a Jižní Ameriky.\n\nGeomatika v současném českém pojetí je širším integrovaným vědním oborem převážně zaměřeným na sběr základních geografických dat různými způsoby měření, jejich prvotní zpracování a distribuci. Samotný termín se však, s výjimkou studijního programu Geomatika na Západočeské univerzitě v Plzni, v České republice příliš nerozšířil, neboť terminologii v oblasti střední a východní Evropy ovlivnil vývoj v německy mluvících zemích. Prof. G. Konecny (TU Hannover) uvádí v anglicky psané učebnici Geoinformation (2002), že integrovaný obor, založený zejména na globálním určování polohy (GPS), dálkovém průzkumu Země a digitální fotogrammetrii pro sběr geodat a na technologii GIS pro manipulaci s těmito daty a jejich výstup, se nazývá německy „Geoinformation“ nebo „Geo- Information“. Z německy mluvících zemí se termín „geoinformatika“ rozšířil do okolních středo- a východoevropských zemí zatímco ve francouzsky, španělsky a portugalsky mluvících zemích je téměř neznámý a v anglicky mluvících zemích jen velmi zřídka používaný.\n\nV České republice zajišťuje výuku integrovaného oboru geomatika v popsaném pojetí Západočeská univerzita v Plzni na Fakultě aplikovaných věd. Náplní studijního programu \"Geomatika\" ve tříletém bakalářském, dvouletém navazujícím magisterském a čtyřletém doktorském studiu je výuka předmětů, které jsou součástí geomatiky (geodézie, kartografie, fotogrammetrie, dálkový průzkum Země, topografické mapování, katastr nemovitostí, geoinformatika a další), a to ve vzájemných souvislostech a s využitím technických prostředků a metod používaných v soudobých informačních a telekomunikačních technologiích.\n\nV říjnu 2013 vznikla katedra geomatiky také na Fakulta stavební ČVUT v Praze, a to sloučením katedry vyšší geodézie a katedry mapování a kartografie. Katedra nabízí výuku v 3letém bakalářském a 2letém navazujícím magisterském studijním programu \"Geodézie a kartografie\".\n\n\n"}
{"id": "781036", "url": "https://cs.wikipedia.org/wiki?curid=781036", "title": "Středolevice", "text": "Středolevice\n\nStředolevice nebo levý střed, někdy i centrolevice či demokratická levice, je pozice politického spektra, která se nachází mezi středem a levicí. Patří sem pokrokové strany vycházející ze socialismu, ale např. zastávají myšlenku trhu a soukromého vlastnictví a snaží se sociální problémy neřešit kolektivizací, ale třeba státním přerozdělováním. Patří sem zejména strany sociálně-demokratické, progresivní a většina zelených a liberálních, někteří se přiklonili spíše k tzv. „třetí cestě“.\n\n\"(výběr)\"\n\n"}
{"id": "781042", "url": "https://cs.wikipedia.org/wiki?curid=781042", "title": "Vladimír Kameš", "text": "Vladimír Kameš\n\nVladimír Kameš (* 28. září 1964 Kladno, Československo) je český hokejový útočník (centr), mistr světa z roku 1985. Pochází z hokejové dynastie, má syna Vladimíra, který také hraje extraligový hokej. Hokeji se úspěšně věnovali i bratranci Jaroslav a Jiří.\n\nJeho hokejová kariéra začala ve vyhlášené kladenské hokejové líhni. Do ligového hokeje úspěšně vstoupil již jako 18letý, o svých kvalitách přesvědčil natolik, že na MEJ 1982 získal s týmem stříbrnou medaili. Po odchodu na základní vojenskou službu do jihlavské Dukly vznikl v té době vyhlášený útok Rosol, Kameš, Klíma, za jeho sestavením nestál nikdo jiný, než velice úspěšný trenér Stanislav Neveselý. Kluci se velice rychle prosadili i do reprezentačního družstva A-týmu. V roce 1985 se čekala jejich souhra na pražském MS 1985, bohužel zranění si s nimi pohrálo. Klíma si poranil koleno a s nominací se mohl rozloučit, Petr Rosol si stejné zranění přivodil hned v prvním utkání a šampionát pro něho skončil hned na samém začátku. Vladimír se na led sice dostal, ale pouze jako člen čtvrtého útoku a moc času na ledě nestrávil. Po skončení ZVS a návratu do Kladna v reprezentaci ještě nějaké zápasy sehrál, nominace na šampionát či OH se již nedočkal. Jako mnoho jiných hráčů byl draftovaný týmem NHL, o emigraci nepomýšlel.\n\nZahraniční ligy si vyzkoušel až po pádu komunismu, v roce 1990 odešel do Finska, kde strávil tři sezóny v Kärpätu Oulu, následně přestoupil do nižších německých soutěží, kde hrál za týmy Bad Tölz a za Geretsried. Naposledy hrál hokej v krajské lize za tým HC Řisuty.\n\nZa československou reprezentaci odehrál 45 zápasů, ve kterých vstřelil 12 gólů.\n\nPo skončení hokejové kariéry se začal úspěšně věnovat odnoži - hokejbalu. Na MS, které se konalo v Litoměřicích roku 1998, se stal mistrem světa. Stál také u založení hokejbalového oddílu Habešovny Gladiators.\n\nV posledních letech trénoval florbalový klub FBC, působí také jako trenér u hokejové mládeže a v Biosce jako údržbář. Svého času vedl i restauraci na hokejovém stadiónu na Kladně.\n\n"}
{"id": "781043", "url": "https://cs.wikipedia.org/wiki?curid=781043", "title": "Airbus A220", "text": "Airbus A220\n\nAirbus A220 dříve známý jako Bombardier CSeries či \"Bombardier BD500\" je série úzkotrupých dopravních letounů s dvěma proudovými motory navržených společností Bombardier Aerospace, jejichž vývoj byl zahájen v roce 2004. V rámci CSeries jsou vyráběny dva modely: menší A220-100 (dříve CS100) a větší A220-300 (dříve CS300), první let typu byl proveden 16. září 2013. Na komerční lince byl uveden typ A220-100 poprvé 15. července 2016 společností Swiss Air International Lines, prodloužená verze A220-300 byla uvedena komerčně poprvé u lotyšské společnosti airBaltic 14. prosince 2016.\n\nV říjnu 2017 odkoupil v programu CSeries podíl 50 % Airbus, přičemž v červenci 2018 dokoupil zbytek. Podíl získal také na výrobci a sérii Bombardier CSeries přejmenoval na Airbus A220, čímž rozšířil své portfolio o menší letadla.\n\nK prosinci 2016 bylo podáno 360 objednávek na letadla CSeries. Tento letoun konkuruje modelům Irkut MS-21, Suchoj Superjet 100, Comac C919 a Embraer E-jet E2.\n\nNa pražském letišti Václava Havla se letoun Airbus A220-100 (tehdy ještě Bombardier CS100) ukázal poprvé při testovacích letech 24. března 2016, komerčně tento typ do Prahy poprvé poslala 16. července 2016 švýcarská letecká společnost Swiss. Airbus A220-300 nasazuje společnost airBaltic na vybraných spojích na lince z hlavního města Lotyšska Rigy do Prahy od jara 2019.\n\nV dubnu 2019 používalo tento typ šest společností, dále bylo vyrobeno celkem 7 prototypů.\n\nStav objednávek na typy A220-100 a A220-300 k datu 1.1.2019:\n\n"}
{"id": "781047", "url": "https://cs.wikipedia.org/wiki?curid=781047", "title": "Tchaj-wan na letních olympijských hrách", "text": "Tchaj-wan na letních olympijských hrách\n\nTchaj-wan na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "781049", "url": "https://cs.wikipedia.org/wiki?curid=781049", "title": "Tchaj-wan na zimních olympijských hrách", "text": "Tchaj-wan na zimních olympijských hrách\n\nTchaj-wan na zimních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "781050", "url": "https://cs.wikipedia.org/wiki?curid=781050", "title": "Singapur na letních olympijských hrách", "text": "Singapur na letních olympijských hrách\n\nSingapur na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "781052", "url": "https://cs.wikipedia.org/wiki?curid=781052", "title": "Severní Korea na letních olympijských hrách", "text": "Severní Korea na letních olympijských hrách\n\nSeverní Korea na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "781055", "url": "https://cs.wikipedia.org/wiki?curid=781055", "title": "Severní Korea na zimních olympijských hrách", "text": "Severní Korea na zimních olympijských hrách\n\nSeverní Korea na zimních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "781061", "url": "https://cs.wikipedia.org/wiki?curid=781061", "title": "Všedobr horský", "text": "Všedobr horský\n\nVšedobr horský (\"Peucedanum ostruthium,\" syn. \"Imperatoria ostruthium\") je vytrvalá, silně po celeru páchnoucí bylina s většinou přímou, dutou lodyhou. Pokud je lodyha chudě větvená, tak pouze v horní části. Dorůstá výšky 0,3 až 1m. Spodní listy jsou řapíkaté, zpravidla dvakrát trojčetné, až 35 cm dlouhé, lístky trojsečné, po okraji pilovité. Horní lodyžní listy jsou přisedlé nafouklými pochvami. Květní okolíky mají až 50 okolíčků s drobnou bílou, někdy až narůžovělou korunou. Kvete od června do srpna. Plody velikosti maximálně 5 mm mají 3 vyniklá žebra s výraznými postranními křídly.\n\n\nVyskytuje se prakticky v celé Evropě. Velmi pravděpodobně je jeho výskyt hlavně druhotný spojený s umělou kultivací této léčivé rostliny. Původní by mohl být v horách středního Španělska v Pyrenejích a Alpách. V českých zemích byl rozšířen, stejně jako například příbuzná čechřice vonná, pravděpodobně už při německé kolonizaci horských oblastí, kde místy zplaněl. Dnes tak roste především v pohraničních pohořích, zejména v Krušných horách, Krkonoších, Jizerských horách, Orlických horách, Beskydech, ale i ve Žďárských vrších.\n\nRoste na vlhčích loukách, v příkopech cest, podél potoků, v křovinách i na rumištích v místech zaniklých horských domů a sídel. Rostlina je v ČR často svým rozšířením lokálně vázaná na původně německé osídlení horských poloh.\n\nOddenek, tzv. Mistrův kořen (všelék, ruka sv. Jana) se používá tradičně v humánní i veterinární medicíně v podobě mastí, zásypů, pilulek i lihových extraktů. Droga má ostrý, aromatický pach a palčivě nahořklou chuť. Ve středověku platil oddenek dokonce jako univerzální lék. V minulosti se využíval též jako rostlina magická.\n\n\n"}
{"id": "781063", "url": "https://cs.wikipedia.org/wiki?curid=781063", "title": "Ukrajina na Letních olympijských hrách 2000", "text": "Ukrajina na Letních olympijských hrách 2000\n\nUkrajina na Letních olympijských hrách 2000 v Sydney reprezentovalo 230 sportovců, z toho 139 mužů a 91 žen. Nejmladším účastníkem byla Olha Beresneva (14 let, 345 dní), nejstarší pak Serhiy Pichuhin (39 let, 189 dní) . Reprezentanti vybojovali 23 medailí, z toho 3 zlaté, 10 stříbrných a 10 bronzových.\n\n"}
{"id": "781068", "url": "https://cs.wikipedia.org/wiki?curid=781068", "title": "Středopravice", "text": "Středopravice\n\nStředopravice nebo pravý střed je politický směr, určující politickou ideologii, která se nachází mezi pravicí a středem. Ke středopravici se hlásí liberálně-konzervativní, ekonomicky i společensky liberální protisocialistické strany i mírně pravicové (sociálně-konzervativní).\n\n\"(výběr)\"\n\n"}
{"id": "781070", "url": "https://cs.wikipedia.org/wiki?curid=781070", "title": "Stanislav Brada", "text": "Stanislav Brada\n\nStanislav Brada (6. února 1926 Klatovy – 2013) byl český a československý politik Československé strany lidové a poslanec České národní rady a Sněmovny národů Federálního shromáždění na počátku normalizace.\n\nPřed dokončením středoškolských studií byl roku 1944 totálně nasazen na odklízení trosek po náletech v Praze a na budování zákopů. Roku 1945 maturoval na reálném gymnáziu a v letech 1945–1950 vystudoval Stavební fakultu ČVUT v Praze. V letech 1950–1952 vykonal vojenskou službu – z větší části u PTP. V letech 1952–1972 byl zaměstnán v národním podniku \"Armastav Plzeň\" (později \"Pozemní stavby\"). V letech 1972–1979 byl vedoucím projekce a v letech 1979–1986 vedoucím cenovým referentem v \"Okresním stavebním podniku\" v Klatovech. Roku 1986 odešel do důchodu.\n\nRoku 1958 vstoupil do ČSL, v letech 1965–1981 působil jako předseda místní organizace ČSL v Klatovech. Po federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu setrval do konce funkčního období, tedy do voleb v roce 1971.\n\nK roku 1968 se profesně uvádí jako projektant-rozpočtář podniku \"Pozemní stavby Plzeň\", bytem Klatovy. V letech 1971–1976 byl poslancem ONV v Klatovech, v letech 1976–1989 poslancem KNV Západočeského kraje. K roku 2007 stále žil v Klatovech.\n\n"}
{"id": "781079", "url": "https://cs.wikipedia.org/wiki?curid=781079", "title": "Kamil Brodziansky", "text": "Kamil Brodziansky\n\nKamil Brodziansky (22. března 1936 – 1998) byl slovenský a československý politik, předseda Strany slobody a poslanec Sněmovny národů Federálního shromáždění na počátku normalizace. V 80. letech poslanec Slovenské národní rady.\n\nPo federalizaci Československa usedl v lednu 1969 do Sněmovny národů Federálního shromáždění. V parlamentu setrval do konce funkčního období Federálního shromáždění, tedy do voleb v roce 1971. Po volbách v roce 1981 usedl do Slovenské národní rady. Mandát obhájil ve volbách v roce 1986. Ve volebním období 1986–1990 působil jako místopředseda SNR.\n\nV roce 1986 poté, co zemřel Michal Žákovič, se stal úřadujícím předsedou Strany slobody. V této funkci ho pak potvrdil sjezd strany v únoru 1988. Za jeho předsednictví mírně ožila aktivita strany v souvislosti s jistým uvolněním poměrů, které přinesla perestrojka. Nicméně po sametové revoluci bylo v prosinci 1989 vedení strany vyměněno a Brodziansky z nejvyšších funkcí odešel.\n\n"}
{"id": "781084", "url": "https://cs.wikipedia.org/wiki?curid=781084", "title": "Dvojstředový čtyřúhelník", "text": "Dvojstředový čtyřúhelník\n\nČtyřúhelník, kterému je možné opsat i vepsat kružnici označujeme jako dvojstředový. Je to tedy zároveň tětivový i tečnový čtyřúhelník.\n\nNejjednodušší dvojstředový čtyřúhelník je čtverec.\n\nSložitějšími souměrnými typy jsou dvojstředový rovnoramenný lichoběžník a pravoúhlý deltoid.\n\nDvojstředový čtyřúhelník má stejné součty velikostí protilehlých úhlů,\n\ni stejné součty délek protilehlých stran,\n\nPro jeho obsah platí (z Brahmaguptova vzorce)\n\n"}
{"id": "781085", "url": "https://cs.wikipedia.org/wiki?curid=781085", "title": "Oldřich Burger", "text": "Oldřich Burger\n\nOldřich Burger (9. července 1922 – ???) byl český a československý politik Československé strany socialistické, poslanec České národní rady a Sněmovny národů Federálního shromáždění za normalizace.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v prosinci roku 1969. Do funkce ho nominovala Česká národní rada, v níž tehdy rovněž zasedal. V roce 1969 se uvádí jako vedoucí oddělení Městského výboru ČSS v Praze.\n\nK roku 1971 a 1976 se profesně uvádí jako tajemník Ústředního výboru Národní fronty České socialistické republiky.\n\nOpětovně byl zvolen do federálního parlamentu ve volbách roku 1971, kdy zasedl do české části Sněmovny národů (volební obvod č. 52 - Gottwaldov, Jihomoravský kraj). Mandát obhájil i ve volbách roku 1976 (obvod Gottwaldov) a volbách roku 1981. V parlamentu setrval do konce volebního období, tedy do voleb roku 1986.\n\n"}
{"id": "781086", "url": "https://cs.wikipedia.org/wiki?curid=781086", "title": "Karel Strachota", "text": "Karel Strachota\n\nKarel Strachota (* 14. srpna 1962) je ředitelem a zakladatelem vzdělávacího programu Jeden svět na školách společnosti Člověk v tísni. V organizaci Člověk v tísni pracuje od roku 2001, nejprve působil jako výkonný ředitel festivalu dokumentárních filmů o lidských právech Jeden svět.\n\nProgram \"Jeden svět na školách \"nabízí školám dokumentární filmy a metodické materiály k výuce aktuálních témat, novodobé historie a mediálního vzdělávání. S výukovými materiály, které jsou dostupné zejména na audiovizuálním portálu jsns.cz, pracují vyučující a žáci na dvou třetinách základních a středních škol v České republice.\n\nKarel Strachota inicioval vznik dalších aktivit programu, které se zaměřují na práci s mladými lidmi:\nStál také u zrodu projektu \"Příběhy bezpráví\", který přináší do školní výuky dokumentární i hrané filmy o moderních československých dějinách, debaty s pamětníky, žákovské projekty Z místa, kde žijeme atd. Stojí také za kampaní \"Proti ztrátě paměti\", která každoročně připomíná veřejnosti zločiny komunistického režimu.\n\nAutorsky, respektive spoluautorsky se podílel na řadě publikací, audiovizuálních pořadů, metodických příruček a fotografických projektů. Je autorem scénáře a režisérem dokumentárních filmů \"České děti\", \"1989: Z deníku Ivany A.\" a \"U nás pomáhali taky\". \n\n\n"}
{"id": "781090", "url": "https://cs.wikipedia.org/wiki?curid=781090", "title": "Niederkappel", "text": "Niederkappel\n\nNiederkappel je rakouská obec ve spolkové zemi Horní Rakousy, v okrese Rohrbach.\nV roce 2011 zde žilo 974 obyvatel.\n\nStarostové od roku 1850:\n\n"}
{"id": "781091", "url": "https://cs.wikipedia.org/wiki?curid=781091", "title": "Karol Cserge", "text": "Karol Cserge\n\nKarol Cserge, též Károly Cserge (* 26. října 1941), byl československý politik Komunistické strany Slovenska maďarské národnosti a poslanec Sněmovny národů Federálního shromáždění na počátku normalizace.\n\nV roce 1967 byl na sjezdu Československého svazu mládeže zvolen do jeho ústředního výboru.\n\nPo federalizaci Československa usedl v lednu 1969 do Sněmovny národů Federálního shromáždění, kam ho nominovala Slovenská národní rada, kde rovněž zasedal. V parlamentu setrval do konce funkčního období Federálního shromáždění, tedy do voleb roku 1971.\n\nZastával posty v celostátních orgánech komunistické strany. 15. sjezd KSČ a 16. sjezd KSČ a ho zvolil za kandidáta Ústředního výboru Komunistické strany Československa. 17. sjezd KSČ ho zvolil členem ÚV KSČ.\n\n"}
{"id": "781092", "url": "https://cs.wikipedia.org/wiki?curid=781092", "title": "Timon Athénský", "text": "Timon Athénský\n\nTimon Athénský je tragédie Williama Shakespeara o osudech misantropického Athéňana Timona (a pravděpodobně také filozofa, který měl stejné jméno). Obecně je hra pokládaná za jedno z jeho nejtemnějších a nejtěžších děl.\n\n\nTimon původně nebyl misantrop, je to bohatý a štědrý Athéňan. Pořádá hostinu, které se zúčastní téměř všechny hlavní postavy. Timon marnotratně rozhazuje peníze a všichni se ho snaží potěšit, aby dostali víc, až na Apemanta, hrubiánského filozofa, jehož cynismus Timon zatím neumí docenit.\n\nTimon přijímá díla od básníka a malíře a šperky od šperkaře, ale všechno to rozdá. Timonův sluha Lucilius si namlouvá dceru starého Athéňana. Onen muž se hněvá, ale Timon mu zaplatí tři talenty výměnou za to, že dá svolení ke sňatku, protože štěstí jeho sluhy za tu cenu stojí. Timon se dozvídá, že jeho přítel Ventidius je ve vězení pro dlužníky, zaplatí jeho dluhy a Ventidius se tak může zúčastnit hostiny. Timon pronese řeč o důležitosti přátelství a během oslavy stále rozdává věci svým přátelům.\n\nTimon rozdal všechno své bohatství. Flavius, Timonův správce, se hněvá, jakým způsobem Timon vše utratil - za sponzorování parazitujících umělců a splacení dluhů pochybných přátel. Timonovi to sdělí po jeho návratu z lovu a ten se ptá, proč mu to nikdo neřekl dřív. Svůj hněv si ventiluje na Flaviovi, který mu sděluje, že se snažil ho na to opakovaně upozornit, ale neúspěšně.\n\nVěřitelé po Timonovi žádají okamžité splacení toho, co jim dluží, ten však nemůže zaplatit a posílá sluhy za přáteli, které považuje za své nejbližší. Jeden po druhém jsou však sluhové Timonovými falešnými přáteli odmítání. Timon poté se svými sluhy rozmlouvá o pomstě na příští hostině. Tentokrát je to mnohem menší oslava, určená jen pro ty, kdo ho podle jeho názoru zradili. Tentokrát se servíruje pouze kamení a vlažná voda. Obojí po svým hostech Timon rozhází a utíká z domu. Loajální Flavius se ho vydá hledat.\n\nTimon si našel nový domov v jeskyni. Zde v podzemí objevuje zlatý poklad. Zvěsti o tom se rozšíří a Alcibiades, Apemantus a tři banditi Timona najdou dříve než Flavius. Timon nabízí většinu zlata Alcibiadovi, aby podpořil jeho útok na město, které chce nyní vidět zničené. Zbytek dá prostitutkám, aby šířily nemoci.\n\nObjevuje se Flavius, který také chce peníze, ale zároveň, aby se Timon vrátil do společnosti. Timon uznává, že ve Flaviovi měl jediného opravdového přítele, ale běduje, že tento muž je pouhý sluha. Umírá v divočině Alcibiades je na pochodu k Athénám. \n\n\n"}
{"id": "781095", "url": "https://cs.wikipedia.org/wiki?curid=781095", "title": "David Helísek", "text": "David Helísek\n\nDavid Helísek (* 4. září 1982) je český fotbalový záložník hrající za 1. SC Znojmo.\n\nS fotbalem začínal v Sokolu Radějov, odkud se přes Jiskru Strážnice dostal do mládežnických výběrů Baníku Ostrava. Později zamířil do Bystřice pod Hostýnem, kde si zahrál Moravskoslezskou fotbalovou ligu. V roce 2004 si jej vytáhly do 2. ligy Kunovice, za které odehrál 2 sezony. Po krachu klubu v roce 2006 odešel do Řecka hrát třetí ligu za Lamia F.C., ovšem už o rok později se stěhoval do Mutěnic hrající MSFL. Zde stihl odehrát 2 sezony a znovu zamířil do zahraničí, tentokrát na Slovensko. V roce 2009 zamířil do DAC Dunajská Streda, kde jej na jaře 2011 vedl jako trenér Roman Pivarník. V Dunajské Stredě patřil k oporám týmu. V zimě 2012 si jej Pivarník vybral na testy do Vysočiny Jihlava, kam nakonec přestoupil.\n\nPřed sezonou 2012/13 odešel hostovat do 1. SC Znojmo, kam v zimě 2013 přestoupil. 17. srpna 2013 vstřelil gól v utkání s domácím Jabloncem, zápas skončil divokou remízou 5:5.\n\n\n"}
{"id": "781097", "url": "https://cs.wikipedia.org/wiki?curid=781097", "title": "Nový Zéland na letních olympijských hrách", "text": "Nový Zéland na letních olympijských hrách\n\nNový Zéland na letních olympijských hrách startuje od roku 1920. Toto je přehled účastí, medailového zisku a vlajkonošů na dané sportovní události.\n"}
{"id": "781100", "url": "https://cs.wikipedia.org/wiki?curid=781100", "title": "Václav Černovský", "text": "Václav Černovský\n\nVáclav Černovský (31. října 1935) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1968 se profesně uvádí jako horník, bytem Ostrava. Působil jako předseda Ústředního výboru organizace dělnické mládeže. V listopadu 1968 byl na celostátní konferenci v Brně zvolen předsedou nové organizace Svaz pracující mládeže.\n\nPo federalizaci Československa usedl v lednu 1969 do Sněmovny národů Federálního shromáždění. Do funkce ho nominovala Česká národní rada, kde rovněž zasedal. Ve federálním parlamentu setrval do března 1971, kdy rezignoval na svou funkci. Podle jiného zdroje rezignoval již v prosinci 1970. Zároveň odešel i z ČNR.\n\n"}
{"id": "781115", "url": "https://cs.wikipedia.org/wiki?curid=781115", "title": "Brazílie na zimních olympijských hrách", "text": "Brazílie na zimních olympijských hrách\n\nBrazílie na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "781120", "url": "https://cs.wikipedia.org/wiki?curid=781120", "title": "Jean-Jacques Goldman", "text": "Jean-Jacques Goldman\n\nJean-Jacques Goldman (* 11. října 1951, Paříž) je francouzský zpěvák, kytarista a hudební skladatel, po Johnny Hallydayovi druhý komerčně nejúspěšnější zpěvák ve frankofonním světě všech dob. Mimo francouzský kulturní okruh však ne tolik známý.\n\nNarodil se v rodině emigrantů, jeho otec byl z Polska uprchlý Žid Alter Mojze Goldman (hrdina francouzského odboje za druhé světové války), matka byla německou Židovkou.\n\nRoku 1968 přerušil studia klasické hudby poté, co se nadchl pro americký rock'n'roll a folk. Založil s přáteli rockovou skupinu Taï Phong, v níž zpíval anglicky. První album vydali v roce 1975, v následujících letech přidali další dvě. V roce 1981 podepsal smlouvu na pět sólových alb u firmy Epic Records. Na druhém z nich se objevil také první Goldmanův velký hit \"Quand la musique est bonne\".\n\nNahrál poté několik společných desek s Carole Fredericksovou a Michaelem Jonesem. Album \"Rouge\" pak s ruskými Alexandrovci. Jeho největším hitem byl zřejmě duet s britskou zpěvačkou Sirimou nazvaný \"Là-bas\".\n\nSkládal ovšem i písně pro jiné zpěváky, především pro Céline Dion, významně spolupracoval na jejím albu \"D'eux\", které se stalo nejprodávanějším francouzským albem všech dob (s 9 miliony prodaných kusů).\n\nJeho bratr Pierre Goldman byl levicovým intelektuálem, zavražděným za záhadných okolností roku 1979, jeho druhý bratr Robert Goldman je rovněž hudebním skladatelem (hojně skládal rovněž pro Céline Dion), další bratr Éric Tabarly byl nejslavnějším francouzským jachtařem.\n\nJe absolventem EDHEC Business School.\n\n\n\n"}
{"id": "781125", "url": "https://cs.wikipedia.org/wiki?curid=781125", "title": "ELEKTROWIN", "text": "ELEKTROWIN\n\nSpolečnost ELEKTROWIN a.s. je provozovatelem kolektivního systému pro zpětný odběr, oddělený sběr, zpracování, využití a odstranění veškerého elektrozařízení a elektroodpadu. Společnost není založena za účelem zisku, jejími akcionáři jsou přední výrobci velkých a malých spotřebičů. Společnost byla založena 25. května 2005. Do obchodního rejstříku byla zapsaná 15. července 2005 a 5. prosince nabylo právní moci rozhodnutí o registraci kolektivního systému ELEKTROWIN a.s. na MŽP pod registračním číslem KH 001/05-ECZ.\n\nPředmětem činnosti společnosti je provozování a řízení kolektivního systému, zajišťujícího výrobcům podle § 37g písm. e) zákona č. 185/2001 Sb. o odpadech v platném znění společné plnění jejich povinností stanovených v osmém dílu Hlavy II. zákona č. 185/2001 Sb. o odpadech v platném znění pro oddělený sběr, zpětný odběr, zpracování, využití a odstranění elektrozařízení a elektroodpadu.\n\nOd roku 2005 kolektivní systém Elektrowin zpětně odebral 25 000 000 vysloužilých elektrozařízení o hmotnosti 400 000 tun. Díky tomu se podařilo ušetřit 2 500 000 MWh elektrické energie a 325 000 000 litrů ropy. V roce 2006 odevzdal v průměru každý občan ČR 1,96 kg elektroodpadu, dnes hovoříme o 7,8 kg elektroodpadu na občana ČR. Elektrowin nejvíce odebírá velké spotřebiče, jen za rok 2018 se ho podařilo zpětně odebrat 17 858 tun, což je 44 % z celkového sebraného množství. 39 % pak připadá na chlazení a zbývajících 17 % na spotřebiče malé.\n\nKolektivní systém provozovaný společností ELEKTROWIN a.s. pokrývá spoluprací s obcemi více než 97,6 % obyvatel ČR. Je vytvořeno na 4900 stabilních míst, kde mají občané možnost odevzdávat vysloužilé elektrospotřebiče – tuto možnost mají jednak na smluvních sběrných místech v obcích, jednak u registrovaných posledních prodejců a servisů. Na tuto síť navazuje dalších více než 9 400 sběrných míst vytvořených na školách, u sborů dobrovolných hasičů, ve firmách a v obcích s mobilními svozy. Celkový počet míst, kde mohou občané odevzdat vysloužilé elektrospotřebiče, překročil 14 000.\n\nObce jsou základem sběrné sítě míst zpětného odběru vytvářené společností ELEKTROWIN a.s. Uzavřením smlouvy je umožněno občanům a podnikatelským subjektům odevzdávat spotřebiče na sběrných dvorech nebo sběrných místech. Povinností výrobců je síť vytvořená ve všech obcích nad 2000 obyvatel. S počtem 1500 smluvních obcí se sběrnými dvory a přes 3 400 mobilně svážených obcí dalece tento požadavek překračuje. Některé obce řeší sběr elektrozařízení s pomocí sdružení dobrovolných hasičů, kteří mají možnost se zapojit do programu „Recyklujte s hasiči“.\n\nObce zapojené do systému zpětného odběru Elektrowinu šetří nemalé finanční prostředky, které by jinak musely vynaložit na recyklaci elektroodpadu.\n\nObčané mají možnost odevzdat staré elektrospotřebiče k recyklaci při koupi nových zařízení. Prodejci elektra mají povinnost od zákazníků vyřazené elektrospotřebiče odebrat v případě, že si u nich kupují zařízení nové. Pokud jejich prodejní plocha přesáhne 400 m², prodejce je povinen odebrat bezplatně elektrospotřebič, jehož žádný z vnějších rozměrů nepřesahuje 25 cm, i bez nákupu nového elektrospotřebiče\n\nSběrné dvory jsou stabilní sběrná místa zpětného odběru, kde může každý odevzdat vysloužilé elektrospotřebiče bezplatně, bez ohledu na místo bydliště. Elektrowin vybavil sběrné dvory obcí 734 velkoobjemovými kontejnery na chlazení a velké spotřebiče, tzv. wintejnery a 1 900 klecovými kontejnery na malé spotřebiče, tzv. miniwiny.\n\nNení-li v obci stabilní sběrné místo, občané mohou odložit vysloužilý spotřebič do stacionárního kontejneru, který je určen především pro malé domácí spotřebiče. Elektrowin umístil na 800 malých kontejnerů.\n\nOmezení sběru elektrozařízení a elektroodpadů v rámci mobilních sběrů se řeší uzavřením smlouvy s mobilně sváženou obcí a registrací svozové firmy, která spotřebiče z těchto svozů předává naší společnosti a získává za to finanční odměnu.\n\nWEEE Forum je nezisková evropská asociace, která sdružuje kolektivní systémy pro zpětný odběr elektrozařízení. Tato asociace byla založena v roce 2002 šesti kolektivními systémy z Belgie, Nizozemska, Norska, Rakouska, Švédska a Švýcarska. V současné době sdružuje 39 evropských kolektivních systémů. Jejím cílem je shromažďovat, třídit a poskytovat informace jednotlivým členům za účelem jejich zdokonalování a správného rozhodování.\n\nSpolečnost ELEKTROWIN a.s. se aktivně zapojuje do činnosti WEEE Fora svou účastí na akcích pořádaných pro systémové manažery a v technických skupinách, které jsou zaměřeny na řešení konkrétních projektů.\n\nGenerální ředitel ELEKTROWIN a.s. v letech 2007–2016 působil v roli člena představenstva WEEE Fora. Důležitost WEEE Fora v evropském měřítku roste, je cenným zdrojem informací nejen pro své členy, ale i pro výrobce a jejich sdružení a pro orgány Evropské unie.\n\nELEKTROWIN a.s. je také spoluzakladatelem WEEELabex organisation, neziskového sdružení založeného podle českého práva se sídlem v Praze. Zakládajícími členy se stalo 26 nejvýznamnějších kolektivních systémů z celé Evropy, reprezentujících drtivou většinu výrobců elektrozařízení. Úkolem sdružení je především metodická pomoc při zajištění implementace standardů WEEELabex, a také příprava auditorů, kteří pro členy sdružení zajistí, že jejich partneři - zpracovatelé provádějí recyklaci v souladu s požadavky standardů.\n\nCílem projektu Recyklohraní aneb Ukliďme si svět! je zábavnou formou ukázat žákům, že vysloužilé elektrospotřebiče nepatří do obyčejné popelnice, ale i to, že recyklací lze ušetřit významné množství surovin. Projekt spočívá ve sběru vysloužilých drobných spotřebičů, kdy pro školy, které se ho účastní, je zdarma připraven servis zajišťující dodání sběrných nádob a odvoz vysloužilých spotřebičů. Další důležitou částí je plnění tematicky zaměřených úkolů. Školy za jednotlivé aktivity sbírají body, které pak mohou směnit v katalogu za zajímavé odměny. Hlavním cílem projektu je učit děti zábavnou formou o nezbytnosti recyklace vysloužilých elektrospotřebičů. Do projektu je zapojeno více než 3 700 škol.\n\nV dubnu 2011 odstartoval ELEKTROWIN projekt s názvem Recyklujte s hasiči! Díky němu se recyklace vysloužilých elektrospotřebičů může přiblížit prakticky do každé vesnice v republice. Cílem této akce je co nejvíce usnadnit lidem zpětný odběr vysloužilých spotřebičů. Princip je jednoduchý – lidé své nefunkční elektrospotřebiče ve stanovenou dobu jednoduše odevzdají hasičům a ELEKTROWIN pak zajistí následnou recyklaci. Spojením sil Elektrowinu a více než 1 500 sborů se podaří recyklaci elektroodpadu výrazně usnadnit zejména obyvatelům obcí a menších měst.\n\nMotivační program společnosti ELEKTROWIN je určený všem městům a obcím v České republice, které mají se společností ELEKTROWIN a.s uzavřenou smlouvu na vytvoření místa zpětného odběru. Jeho cílem je obce motivovat, aby svým občanům co nejvíce usnadnily zpětný odběr elektrozařízení. V rámci Motivačního programu mohou obce čerpat odměny například na manipulační techniku, na kamerový systém, na stacionární kontejnery, na zpevnění plochy, na shromažďovací prostředky, na rozšíření plochy, oplocení a elektronický alarm a další.\n\nProjekty za účelem zvýšení zpětného odběru elektrozařízení a odděleného sběru elektroodpadu v jednotlivých krajích ČR.\n\nProjekt týkající se obcí, které mají možnost otisknout článek nebo inzerát ve svých obecních zpravodajích za finanční odměnu.\n\nZpětně odebrané spotřebiče, které jsou plně funkční, míří po repasi bezplatně k dalšímu využití např. Fondu ohrožených dětí, do azylových domů apod. Část vyřazených spotřebičů tak po důkladné revizi ještě nějaký čas poslouží svému účelu tam, kde jsou nejvíc zapotřebí. \n\nV souladu s Evropskou legislativou přijala ČR následující závazek:\n\nOd roku 2021 – zpětný odběr 65 % průměrné hmotnosti elektrozařízení uvedených na trh v předchozích třech letech.\n\n\n\n\n\n\nhttp://www.asekol.cz/asekol/\n\nhttp://www.ekolamp.cz/\n\nhttps://web.archive.org/web/20160301192923/http://www.ekokom.cz/15-let/\n\nhttp://www.ecobat.cz/\n\nhttp://www.weee-forum.org/\n\nhttp://www.mzp.cz/\n"}
{"id": "781128", "url": "https://cs.wikipedia.org/wiki?curid=781128", "title": "Stražilovo", "text": "Stražilovo\n\nStražilovo (v srbské cyrilici Стражилово) je výletní místo, které se nachází v nejvýchodnějším cípu Národního parku Fruška Gora v Srbsku. Kromě údolí a turistické chaty nese tento název také i jeden z kopců (nadmořská výška 321 m), který se nachází těsně v jejich blízkosti. Stražilovo se nachází 4 km jihovýchodně od nedalekých Sremských Karlovců (kde Branko Radičević studoval gymnázium) a 15 km jižně od Nového Sadu.\n\nStražilovo nepatří k místům, která jsou unikátní z hlediska geografických extrémů, či jiného přírodního jevu. Jeho význam je především v oblasti historické a literární. Na vrchu Stražilovo se nachází hrob srbského romantického básníka Branka Radičeviće, který v tomto kraji žil a sepsal o něm řadu básní. Na stejném místě mu byl v roce 1883 odkryt památník. Další známý srbský spisovatel a básník 20. století, Miloš Crnjanski, připomněl jeho období vlastní poémou s názvem \"Stražilovo\".\n\nV současné době je místo významným rozcestníkem turistických tras, které vedou do všech koutů pohoří Fruška Gora, každý květen tudy vede trasa Fruškogorského maratonu. V údolí pod kopcem se nachází odpočívadlo \"Brankov čardak\" s parkovou úpravou. Nedaleko od Stražilova se nachází partyzánská stezka, vedoucí na nejvyšší vrcholky pohoří Fruška Gora a také srbské kláštery Velika Remeta a Grgeteg.\n\n"}
{"id": "781132", "url": "https://cs.wikipedia.org/wiki?curid=781132", "title": "Dalibor Rožník", "text": "Dalibor Rožník\n\nDalibor Rožník (* 3. května 1988) je slovenský fotbalový brankář, momentálně chytající za slovenský klub FC STK Fluminense Šamorín.\n\nRožník se narodil v Trenčíně, kde také v jedenácti letech v místním AS s fotbalem začínal. S juniorkou Trenčína si zahrál v Amsterdamu na Breukelen Cupu, který vyhráli. V semifinále se týmu podařilo vyřadit po penaltovém rozstřelu Ajax, když Rožník chytil 4 penalty. V sedmnácti letech si ho trenér Ladislav Hudec, kterému dělal asistenta Karol Marko, vybral do \"áčka\". Tady dělal převážně dvojku za Milošem Volešákem. Premiéru v trenčínském dresu si odbyl na jaře 2008 v zápase s Dubnicí. V tomto roce Trenčín sestoupil z Corgoň ligy. V Corgoň lize nastoupil celkem do 6 zápasů, ve 2. slovenské lize hrál 5 zápasů. V červnu 2010 přišel na testy do Jihlavy, které dal přednost před Sezimovým Ústím. Po absolvování testů do FC Vysočina Jihlava přestoupil. V červnu 2013 mu však vypršela smlouva a vedení týmu se ji rozhodlo neprodloužit.\n\nJeště během působení v Trenčíně se probojoval do reprezentačních výběrů Slovensko U17 až Slovensko U20.\n\n\n"}
{"id": "781144", "url": "https://cs.wikipedia.org/wiki?curid=781144", "title": "Uruguay na zimních olympijských hrách", "text": "Uruguay na zimních olympijských hrách\n\nUruguay na zimních olympijských hrách startuje od roku 1998. Toto je přehled účastí, medailového zisku a vlajkonošů na dané sportovní události.\n"}
{"id": "781152", "url": "https://cs.wikipedia.org/wiki?curid=781152", "title": "David Langer", "text": "David Langer\n\nDavid Langer (* 27. ledna 1976) je český fotbalista, záložník.\n\nZačínal v Dolní Moravici, dalších 7 let hrál za Rýmařov. Po dvou letech v Uničově a sezóně v Vítkovicích přišel do FC Slovan Liberec, se kterým získal ligový titul. V roce 2004 odešel do FK Mladá Boleslav a po roce do řeckého klubu Panionios GSS. V české lize odehrál 104 utkání a dal 3 góly. V evropských pohárech odehrál v Lize mistrů 2 utkání a v Poháru UEFA 12 utkání.\n\n\n"}
{"id": "781159", "url": "https://cs.wikipedia.org/wiki?curid=781159", "title": "Josef Nedorost", "text": "Josef Nedorost\n\nJosef Nedorost (20. srpna 1943 - 5. dubna 2016) byl český fotbalista, útočník a záložník.\n\nHrál za Duklu Praha a Slávii Praha. Je dvojnásobným mistrem Československa z let 1964 a 1966 s Duklou Praha. Je vítězem Československého poháru v letech 1966 a 1969. V evropských pohárech nastoupil v Poháru mistrů v 10 utkáních a dal 5 gólů, v Poháru vítězů pohárů nastoupil ve 2 utkáních. Za reprezentační B-tým nastoupil v 1 utkání a za juniorskou reprezentaci nastoupil ve 4 utkáních. V lize nastoupil ve 154 utkáních a dal 50 gólů.\n\n\n"}
{"id": "781164", "url": "https://cs.wikipedia.org/wiki?curid=781164", "title": "Latinskoamerická integrace", "text": "Latinskoamerická integrace\n\nLatinskoamerická integrace představuje soubor politických, ekonomických, ale také kulturních procesů, které si stanoví jako cíl úzkou hospodářskou, politickou nebo kulturní spolupráci nebo přímo regionální integraci v rámci různých regionálních nebo subregionálních organizací, které v Latinské Americe. Latinskoamerická integrace je považována za součást procesů regionalizace a globalizace. V tomto kontextu se hovoří také o novém regionalismu, který je označován za způsob, jak se jednotlivé státy snaží s globalizací vyrovnat v době po ukončení Studené války.\n\nPrvní pokusy o hospodářskou a politickou integraci vznikaly v Latinské Americe od 60. let 20. století (např. MCCA, Andské společenství, CARICOM). Během 70. a 80. let došlo k utlumení integračních snah kvůli hospodářské situaci jednotlivých zemí a dále kvůli politické nestabilitě, občanským válkám a autoritářským režimům vládnoucích v řadě zemích Latinské Ameriky. K oživení došlo na konci 80. a především v 90. letech a na samém začátku 21. století v souvislosti s procesy demokratizace a globalizace (např. MERCOSUR, SICA, UNASUR a ALBA). Historicky je latinskoamerická integrace někdy spojována s myšlenkami Simóna Bolívara.\n\nHnacím motorem latinskoamerické integrace byla od 60. let 20. století především hospodářská oblast. Už v roce 1960 vznikla organizace Středoamerický společný trh (MCCA) s cílem vytvořit společný trh v oblasti Střední Ameriky. Díky dlouhodobým politickým problémům a nestabilitě regionu (guatemalská občanská válka, salvadorská občanská válka, Sandinistická revoluce v Nikaraguy) byla jeho činnost obnovena až v roce 1993, kdy došlo k podpisu tzv. Guatemalského protokolu, vytvářejícího platformu pro obnovení spolupráce v rámci Středoamerického integračního systému (SICA).\n\nV roce 1969 bylo založeno Andské společenství národů (dnes Andské společenství) (CAN), jehož cílem bylo dosažení celní unie a posléze společného trhu na území svých členů. Od 90. let se integrační spolupráce v rámci Andského společenství zintenzivnila - došlo k uzavření dohod o oblasti volného trhu a zavedení vnějších tarifů (1992).\n\nZhruba ve stejné době vznikla z iniciativy Hospodářské komise pro Latinskou Ameriku a Karibik při OSN (CEPAL) Latinskoamerická asociace volného trhu (ALALC, dnes Latinskoamerické integrační sdružení, ALADI). Komise považovala asociaci za pokus o revitalizaci místních dovozních subsidií a zároveň nástroj k vytvoření stabilního spotřebního trhu a průmyslu. Dohoda o zřízení asociace byla podepsána v roce 1960 a postupně se k ní přičlenily další státy. Základní obrysy asociace upravovala Smlouva z Montevidea. Nicméně už kolem roku 1967 začala být asociace stagnantní, což bylo zapříčiněno mimo jiné snahou o integraci celkem 11 zemí se značně odlišnou ekonomickou strukturou a vývojem, které potom odrážely odlišné zájmy a důvody členství v asociaci.\n\nV případě karibské oblasti došlo ke vzniku další subregionální organizace Karibský společný trh a společenství (CARICOM, dnes Karibské společenství), jejímž cílem byla ekonomická spolupráce a integrace v roce 1973. Organizace stavěla na starších pokusech o spolupráci v podobě Západoindické federace a Karibské zóny volného obchodu z 60. let 20. století. Dohoda z Chaguaramaras stavěla na modelu protekcionismu, dovozních subsidií, vlastnictví a kontroly regionálních přírodních zdrojů a také na regionální soběstačnosti. Během 80. let 20. století se ale jednotlivé členské státy dostaly do hospodářské recese, která oslabila význam celé organizace.\n\nKonec Studené války a s tím související otevření nových trhů v oblasti Východní Evropy a Střední Asie vytvořily nový kontext pro latinskoamerickou hospodářskou integraci. Tato nová situace vedla k oživení integračních snah a k iniciaci nové hospodářské a politické spolupráce v regionu. Spolupráci také posílila vlna demokratizace Latinské Ameriky během konce 80. a 90. let 20. století. Vedle toho sehrála svojí roli dluhová krize a krize státního intervencionismu v hospodářské oblasti, kterou prošla řada latinskoamerických států na konci 80. let. Tato krize vedla na konci 80. a na začátku 90. let k tendencím k hospodářskému (neo)liberalismu, jež se projevoval v oblasti regionální integrace vznikem nebo obnovením regionálních bloků svobodného trhu. Vznik severoamerického sdružení NAFTA vyvolával u řady latinskoamerických zemí obavy z potenciálního vyloučení z investičních možností. Míra hospodářské závislosti na USA se v důsledku toho stala základem pro rozdílné koncepce integrace v oblastech Jižní Ameriky a Střední Ameriky a Karibiku.\n\nV roce 1991 vznikla organizace Společný trh jihu (MERCOSUR/port.MERCOSUL). Cílem MERCOSURu byla integrace do jednotného trhu, volný pohyb zboží a služeb, zavedení společných vnějších tarifů, společná hospodářská politika, harmonizace legislativy v některých oblastech a koordinace jednotlivých hospodářských politik členských zemí. Nicméně záhy se vzájemná spolupráce rozšířila také na oblast kulturní, vzdělávací i do oblasti společné sociální charty. Vedle toho je MERCOSUR uznávaným mezinárodním\nsoudním orgánem. Na rozdíl od EU funguje MERCOSUR na mezivládním principu, což znamená, že rozhodnutí leží hlavně na jednotlivých prezidentech členských států. \nMERCOSUR se také během 90. let profiloval jako určitý protipól severoamerického NAFTA. Zatímco země integrované v regionální organizaci jako je Andské společenství (CAN) jsou přitahovány více ke spolupráci s MERCOSURem, naopak členské země Středoamerického integračního systém (SICA) a Karibského společného trhu a společenství včetně Kolumbie se připojily k oběma možnostem tím, že například uzavřely tripartitní dohody s Mexikem (členem NAFTA) ale zároveň spolupracují s MERCOSURem. Venezuela se ale později rozhodla pro spolupráci v rámci MERCOSURu, i když zároveň založila vlastní sdružení ALBA. Chile fluktuovalo v 90. letech mezi oběma možnostmi. Nejdříve se orientovalo spíše směrem k NAFTA, později začalo blíže spolupracovat s MERCOSURem. Tato situace potom v roce 2008 vyústila ve vznik Unie jihoamerických národů (UNASUR), ve které se spojily jihoamerické státy zúčastněné v rámci MERCOSURu a v rámci Andského společenství.\n\nPrvní kroky k vytvoření Unie jihoamerických států byly učiněny v roce 2004, kdy se jihoameričtí lídři dohodli o tzv. Smlouvě z Cuzca. O čtyři roky (2008) později uzavřely potom ústavní smlouvu, která se stala základem unie, sdružující celkem 12 států ležících na území jihoamerického kontinentu. Panama a Mexiko získali status pozorovatelů. Cílem organizace je podle Ústavní smlouvy \"\"konstruovat jihoamerickou identitu a občanství a rozvíjet integrovaný regionální prostor v oblastech politiky, hospodářství, sociální, kulturní, životního prostředí, energetiky a infrastruktur jako příspěvek k posílení jednoty Latinské Ameriky a Karibiku.\"\" UNASUR představuje více politický než ekonomický projekt, který naráží na některé historicky dané problémy a tenze. Například v roce 2008 došlo v rámci UNASUR ke konfliktu mezi Kolumbii a Ekvádorem s Venezuelou. Kolumbie zaútočila na jednotky FARC umístěné na ekvádorském území a našla doklady o tom, že FARC je financována Chavézovou vládou. Situaci, která směřovala k vojenskému konfliktu mezi Kolumbií a Ekvádorem s Venezuelou se nakonec podařilo vyřešit diplomaticky.\n\nParalelně s UNASUR vznikala další latinskoamerická integrační organizace Bolívarský svaz pro národy naší Ameriky (ALBA). Ten vznikl v roce 2004 především z iniciativy venezuelského prezidenta Hugo Cháveze jako reakce na vznik Americkou zóny volného obchodu (FTAA), iniciovanou Spojenými státy americkými. Původně sa jednalo o bilaterální spolupráci mezi Venezuelou a Kubou zaměřenou především na výměnu venezuelské ropy za kubánské zdravotnické lidské zdroje. Postupně se přičlenily některé další země. Ideologickým základem ALBA je vedle bolívarské myšlenky také idea \"socialismu pro 21.století\" a především představa \"nové mezinárodní gepolitiky\" v multipolárním světě, která by vedla k vzniku nového mocenského bloku. ALBA představuje projekt socialistického (alespoň ve své rétorice) bloku volného obchodu, který využívá rostoucích cen nafty jako základního nástroje své politiky. \nVe stejnou dobu jako vznikal v Jižní Americe MERCOSUR se spojilo celkem 25 států karibské oblasti do volnějšího Sdružení karibských států (ACS). 15 z nich je přitom členy staršího CARICOMu, který představuje celní unii některých karibských zemí. Asociace si ale neklade za cíl přímo hospodářskou nebo politickou integraci, ale spíše kooperaci s důrazem na turismus a pomoc při přírodních katastrofách. Celkem šest členských států CARICOMu potom na začátku roku 2006 vytvořilo Karibský jednotný trh a hospodářství, ke kterému se později připojilo dalších šest ostrovních států v Malých Antilách. Do roku 2015 by měl uvnitř něj vzniknout režim volného pohybu zboží, služeb, kapitálu a kvalifikovaných pracovníků.\n\nVe Střední Americe byl v roce 1991 založen Středoamerický integrační systém (SICA) s cílem prohloubit vzájemnou koordinaci v oblasti hospodářské a politické integrace v rámci členských zemí. Paralelně s ním koexistuje starší projekt Středoamerického společného trhu (CACM), který zaznamenal v 90. letech oživení. SICA oficiálně klade za cíl politickou integraci středoamerického regionu tak, aby se z něj stal region míru, svobody, demokracie a rozvoje.Hospodářská závislost Střední Ameriky na USA se ale opět projevila, když Kostarika, Salvador, Guatemala, Honduras a Nikaragua uzavřely spolu s USA v roce 2004 Dohodu o Středoamerickém volném trhu (CAFTA). Později během roku 2004 se k Dohodě přidala také Dominikánská republika (zkratka CAFTA-DR). \n\nZastřešující organizací regionální integrace se stalo v roce 2010 Společenství latinskoamerických a karibských států (CELAC) sdružující celkem 33 států. Cílem CELAC je vedle prohlubování regionální integrace také \"\"posilování kooperace ve sféře společných zájmů\"\" a \"\"posilování dialogu, interakce a synergie mezi regionálními a subregionálními mechanismy integrace v Latinské Americe a Karibiku\"\".\n\nNásledující tabulka obsahuje většinu nejvýznamnějších společenství a organizací v Latinské Americe a Karibiku. Přehled zúčastněných států v jednotlivých organizacích byl zpracován v roce 2015 a nemusí být aktuální k datu.\n\n"}
{"id": "781165", "url": "https://cs.wikipedia.org/wiki?curid=781165", "title": "Jiří Nedvídek", "text": "Jiří Nedvídek\n\nJiří Nedvídek (* 9. února 1931) je bývalý český fotbalista, záložník a útočník a fotbalový trenér.\n\nV českolovenské lize hrál za ČH Bratislava a Dynamo Praha. V lize nastoupil v 94 utkáních a dal 1 gól. Za juniorskou reprezentaci nastoupil ve 2 utkáních a dal 1 gól. Finalista Spartakiádního poháru 1959–1960.\n\nV letech 1968–1969 trénoval v lize Slavii Praha.\n\n\n"}
{"id": "781168", "url": "https://cs.wikipedia.org/wiki?curid=781168", "title": "Jefferson Airplane (album)", "text": "Jefferson Airplane (album)\n\nJefferson Airplane je studiové album skupiny Jefferson Airplane, vydané v roce 1989 u Epic Records. Skupina byla na krátkou dobu obnovena v sestavě, ve které nahrála svá klasická alba \"Surrealistic Pillow\", \"After Bathing at Baxter's\", \"Crown of Creation\" a \"Volunteers\". Reunionu se nezúčastnil Spencer Dryden. Na album dosud nenavázlo žádné další studiové album.\n\n"}
{"id": "781170", "url": "https://cs.wikipedia.org/wiki?curid=781170", "title": "Kostel Panny Marie Pomocnice na Chlumku", "text": "Kostel Panny Marie Pomocnice na Chlumku\n\nKostel Panny Marie Pomocnice na Chlumku v Luži leží na rozhraní Polabské nížiny a Svitavské pahorkatiny nedaleko Skutče, Vysokého Mýta a Chrudimi. Patří pod správu chrudimského vikariátu. Je chráněn jako kulturní památka České republiky a v roce 2018 byl celý areál prohlášen národní kulturní památkou České republiky.\n\nKostel Panny Marie Pomocnice je jednolodní stavba s bočními kaplemi a emporami, s bazilikálním osvětlením lodi, užším odsazeným presbytářem a dvojvěžovým průčelím. Zajímavosti interiéru je mariánská kruhová zděná kaple, která zabírá jednu osu a závěr presbytáře, s kterým asi do výše parapetu empor splývá. Polokruhově ukončená arkáda umožňuje pohled a vstup do kaple, je rámována pilastry s úseky kladí, jehož římsa vytváří rozevřený polokruhový štít. Kaple je zaklenuta s polygonální lucernou.\n\nHlavním autorem vnitřní výzdoby je J. F. Pacák. Jeho prokazatelně doloženými díly jsou oltář sv. Apoleny a kazatelna, pravděpodobně vytvořil i plastiky hlavního oltáře, zejména dva monumentální anděly, sousoší Zvěstování P. Marii, Boha Otce nad kazatelnou a sochy sv. Josefa. Rozsáhlá řezbářská výzdoba kostela je dílem více tvůrců. Obrazy namaloval v letech 1705–1706 malíř Jan Jiří Heinsch, Škrétův následovník. Středem hlavního v kapli v presbytáři je obraz \"Panny Marie\" \"Pomocné neboli Pasovské\", zasazený do stříbrného rámu z roku 1694, v řezaném rámu s rohy hojnosti s květy a ovocem, který podpírají dva andělé nadživotní velikosti.\n\nDějiny poutního kostela jsou především spjaty s Marií Maxmilianou Evou Terezií baronkou Hýzrlovou z Chodů, poprvé provdanou baronkou Slavatovou z Chlumu a Košumberka, rozenou říšskou hraběnkou ze Žďáru (1633–1690). Tato krutým osudem zkoušená, ale přesto bojovná a vytrvalá žena, přišla předčasně o všechny své tři děti z obou manželství. Přežila i svou jedinou dceru, která dosáhla věku dospělosti – Františku Terezii Rosalii hraběnku z Lamberga († 1684), k níž se Marie Maxmiliána Eva Terezie dlouho upínala. Brzy po první svatbě jí nemoc vzala i milovaného, byť značně staršího manžela – barona Jindřicha Viléma Slavatu z Chlumu a Košumberka († 1654), synovce proslulého místodržitele hraběte Viléma Slavaty z Chlumu a Košumberka. V druhém manželství s baronem Františkem Kryštofem Hýzrlem z Chodů († 1666) byla vysloveně nešťastná a dokonce přežila (pravděpodobný) pokus o otrávení, které napáchalo na jejím zdraví nenapravitelné škody a později přispělo i k jejímu předčasnému skonu. Přesto nezatrpkla a s pomocí hluboké víry, která danými neštěstími zesílila, i přátel se pustila do úspěšné obnovy válkou poničeného košumberského panství, které pozvedla k nové nebývalé prosperitě. Říšská hraběnka ze Žďáru (jak zní její přesné rodné jméno, které do konce života s oblibou připojovala ke svému vyvdanému jménu) pocházela z velmi činorodého katolického prostředí. Její otec, Florian Jetřich první říšský hrabě ze Žďáru (1598–1653) založil západně od Prahy na svém velkostatku Červený Újezd po roce 1623 poutní místo Hájek s loretánskou kaplí a jeho jediný přeživší syn František Adam Eusebius druhý říšský hrabě ze Žďáru (1623/4–1670) stavěl od roku 1663 i přilehlý františkánský klášter. Velký vliv na ní měla i přespříliš zbožná a přísná matka Alžběta Korona z Martinic (asi 1603/4–1649) a přirozeně slavný dědeček – významný katolický politik a druhý defenestrovaný místodržitel z roku 1618 Jaroslav (II.) Bořita z Martinic, tak i jeho vlivná rodina. Od svého obdivovaného bratra Františka Adama Eusebia získala hraběnka již v 60. letech 17. století milostný rodinný obraz P. Marie Pomocné neboli tzv. Pasovské, jehož originál vytvořil slavný Lucas Cranach starší kolem roku 1552. Obraz měl být dotýkaný se zázračným originálem a jako takový měl být sám zázračný. V roce 1622 jej přivezli do Čech ze svého exilu Mariini rodiče – katolický pán Florian Jetřich Žďárský ze Žďáru a Alžběta Korona z Martinic, nejstarší ratolest proslulého (zmíněného) katolického politika Jaroslava (II.) Bořity z Martinic. Obraz P. Marie Pasovské považovala rodina hrabat ze Žďáru za vzácnou ochrannou relikvii, proto jej výrazně uctívala. Kult Panny Marie se v době baroka navíc stal jedním z nejrozšířenějších v zemi, a také hraběcí rodina se cítila s Pannou Marií nerozlučně spjatá a považovala ji za svojí hlavní nebeskou ochranitelku. Obraz proto putoval stále s rodinou a před odvozem na Košumberk visel zřejmě u hraběte ze Žďáru v jeho rezidenčním zámku na Kladně. Hraběnka ze Žďáru uložila tuto rodovou památku nejprve v malé kapli hradu Košumberk, kde ji měla kdykoliv k dispozici, jak byla od mala navyklá. Poněvadž byl o zázračný milostný obraz mezi věřícím lidem záhy velký zájem, rozhodla se obraz zpřístupnit i poddaným a využít jeho rostoucí slávu k upevnění katolické víry na svém panství. Proto nechala hraběnka na nedalekém vyvýšeném místě zvaném Chlumek postavit v letech 1667–1669 poutní kapli s ambitem, osmi kaplemi a dlouhým severním a jižním přístupovým schodištěm. Kromě faráře v Luži se o nové poutní místo starali také hraběnkou přivolaní jezuité z královéhradecké koleje, kteří si v letech 1678–1683 postavili jihovýchodně od kaple svoji rezidenci. Vzhledem k tomu, že si poutníci toto místo oblíbili a směřovalo jich na Chlumek čím dál tím více, tak se nakonec zbožná hraběnka rozhodla zahájit velký stavební podnik, k jehož realizaci využila části rodového majetku hrabat ze Žďáru, jenž v roce 1688 spolu se čtyřmi žijícími sestrami po jediném bratrovi definitivně zdědila. Roku 1689 nechala původní nevyhovující kapli zbořit a začala s budováním rozlehlého poutního chrámu, jehož dokončení se bohužel nedožila, neboť již 17. října 1690 zesnula. Její tělo bylo přeneseno v roce 1698 do hrobky před hlavním oltářem, na němž našel své umístění i rodový obraz Panny Marie Pomocné. Tak se osud obrazu i hraběnky ze Žďáru symbolicky uzavřel.\n\nHraběnka ze Žďáru byla donátorkou 6. kaple Svaté cesty z Prahy do Staré Boleslavi, zasvěcené Panně Marii Pasovské z Chlumku. Kaple byly stavěny v letech 1674–1690, v horním rohu výklenku bylo jméno stavebníka a jeho erb.\n\nStavba na Chlumku byla provedena podle návrhu italského stavitele Bernarda Minelliho za účasti G. B. Alliprandiho a později ještě Pavla Ignáce Bayera. 7. září 1696 byl do nového kostela z jezuitské rezidence slavnostně přenesen milostný obraz P. Marie, ale práce na vnitřní výzdobě pokračovaly až do roku 1708. Slavnostního vysvěcení se dočkal až v roce 1713. Krátce poté se stal kostel P. Marie Pomocnice křesťanů jedním z nejnavštěvovanějších v Čechách. Pro církevní i kulturní dějiny je zajímavé, že jezuité v něm až do přechodného zrušení řádu roku 1773 provozovali náboženská dramatická díla. Zatímco rezidence na Chlumku utrpěla odbouráním druhého patra roku 1823 a požárem roku 1949, zůstal mariánský kostel na Luži dodnes dominantou kraje a prvořadým cílem poutníků celé královéhradecké diecéze.\n\nV rámci Programu záchrany architektonického dědictví bylo v letech 1995–2014 na opravu památky čerpáno 17 040 000 Kč.\n\n\n"}
{"id": "781173", "url": "https://cs.wikipedia.org/wiki?curid=781173", "title": "Nový Zéland na zimních olympijských hrách", "text": "Nový Zéland na zimních olympijských hrách\n\nNový Zéland na zimních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "781174", "url": "https://cs.wikipedia.org/wiki?curid=781174", "title": "Okres Eger", "text": "Okres Eger\n\nOkres Eger ( ) je jedním ze sedmi okresů maďarské župy Heves. Jeho centrem je město Eger.\n\nV okrese se nachází celkem 22 měst a obcí, jiniž jsou:\n\nAndornaktálya, Bátor, Demjén, Eger, Egerbakta, Egerbocs, Egercsehi, Egerszalók, Egerszólát, Feldebrő, Felsőtárkány, Hevesaranyos, Kerecsend, Maklár, Nagytálya, Noszvaj, Novaj, Ostoros, Szarvaskő, Szúcs, Tarnaszentmária, Verpelét\n"}
{"id": "781176", "url": "https://cs.wikipedia.org/wiki?curid=781176", "title": "Organizace islámské spolupráce", "text": "Organizace islámské spolupráce\n\nOrganizace islámské spolupráce (anglicky \"Organisation of Islamic Cooperation\" – OIC, francouzsky \"Organisation de la Coopération Islamique\" – OCI, ) je mezinárodní organizace sestávající z 57 členských zemí. Její snahou je být kolektivním hlasem islámského světa (Umma), chránit zájmy muslimů a zajistit jejich rozvoj.\n\nJedná se o největší mezinárodní organizaci mimo Organizaci spojených národů. Jejími oficiálními jazyky jsou arabština, angličtina a francouzština. Před 28. červnem 2011 se nazývala Organizace islámské konference.\n\nOrganizace islámské spolupráce má 57 členů, z nichž všechny kromě Palestiny jsou OSN uznány jako státy. Některé z nich, hlavně v západní Africe, nejsou státy s muslimskou většinou. Některé státy s významnou muslimskou menšinou, jako např. Rusko a Thajsko, jsou pozorovatelskými státy organizace, zatímco např. Indie a Etiopie členy nejsou.\n\nIndex demokracie za rok 2010 sestavovaný společností Economist Intelligence Unit žádnou zemi OIC neoznačil za \"úplnou demokracii\" a jen 3 země označil za \"nefunkční demokracie\". Zbytek byl zařazen buď mezi \"autoritativní režimy\" nebo \"hybridní režimy\".\n\nVe výroční zprávě organizace Freedom House za rok 2010 byly tři státy OIC označený za \"svobodné\" co se týče politických a občanských práv. Reportéři bez hranic ve svém Indexu svobody tisku za rok 2010 označili situaci v Mali a Surinamu za \"uspokojivou\". Ostatní státy patří do rozmezí \"význačné problémy\" až \"velmi vážná situace\".\n"}
{"id": "781177", "url": "https://cs.wikipedia.org/wiki?curid=781177", "title": "František Lukeš (rozcestník)", "text": "František Lukeš (rozcestník)\n\nJméno a příjmení František Lukeš nese více známých osobností:\n\n\n"}
{"id": "781178", "url": "https://cs.wikipedia.org/wiki?curid=781178", "title": "Přírodní park Sedmihoří", "text": "Přírodní park Sedmihoří\n\nPřírodní park Sedmihoří se nachází na území stejnojmenné vrchoviny mezi městy Horšovský Týn a Bor. Převážně zalesněné území je tvořeno depresí obklopenou z jižní, západní a severní strany věncem jedenácti vrcholů, z nichž nejvyšší jsou Racovský vrch (619 m n. m.) a Chlum (609 m n. m.). Okrajové části parku tvoří zemědělské plochy a rybníky. Na území parku lze nalézt dobře vyvinuté formy zvětrávání žuly. Rašelinné a bažinné biotopy jsou chráněny v přírodní památce Racovské rybníčky.\n"}
{"id": "781179", "url": "https://cs.wikipedia.org/wiki?curid=781179", "title": "Tádžikistán na zimních olympijských hrách", "text": "Tádžikistán na zimních olympijských hrách\n\nTádžikistán na zimních olympijských hrách startuje od roku 2002. Toto je přehled účastí, medailového zisku a vlajkonošů na dané sportovní události.\n"}
{"id": "781185", "url": "https://cs.wikipedia.org/wiki?curid=781185", "title": "Brunoy", "text": "Brunoy\n\nBrunoy je obec v jihovýchodní části metropolitní oblasti Paříže ve Francii v departmentu Essonne a regionu Île-de-France. Leží 21 kilometrů od Paříže.\n\nSousední obce: Yerres, Villecresnes, Mandres-les-Roses, Montgeron, Soisy-sur-Seine a Épinay-sous-Sénart.\n\nProtéká jí řeka Yerres\n\nMísto je osídleno už od prehistorických dob.\n\n\n\"Počet obyvatel\"\nMěsto má velkou knihovnu, v roce 2007 otevřené divadlo a několik muzeí.\n\n\n\n"}
{"id": "781187", "url": "https://cs.wikipedia.org/wiki?curid=781187", "title": "Nolan Gould", "text": "Nolan Gould\n\nNolan Gould (* 28. října 1998 Columbus, Georgie, Spojené státy americké) je americký dětský herec. Jeho nejznámější rolí je Luke Dunphy v komediálním seriálu \"Taková moderní rodinka\". Je bratr Aidana Goulda.\n\nSvou kariéru začal ve třech letech v účinkování v reklamách. Nejznámější filmy, ve kterých se objevil, jsou \"Ghoul\" (založený na novele od Briana Keena) a \"Space Buddies\". Objevil se v seriálu \"Eleventh Hour\" a ve filmu týdne s názvem \"Sweet Nothing in My Ear\". Hraje jednu z hlavních rolí v populárním televizním seriálu Taková moderní rodinka. Za svou roli získal cenu Screen Actors Guild Awards v kategorii nejlepší obsazení komediálního seriálu, kterou sdílí s celým obsazením seriálu. V roce 2009 se objevil v reklamách společnosti The Hartford.\n\nJe členem Mensy. Hraje na kontrabas a získal banjo od Ellen DeGeneres, když přišel do jejího pořadu.\n\n"}
{"id": "781188", "url": "https://cs.wikipedia.org/wiki?curid=781188", "title": "TJ Sokol Královské Vinohrady", "text": "TJ Sokol Královské Vinohrady\n\nTJ Sokol Královské Vinohrady je florbalový klub sídlící v Praze na Vinohradech a hrající soutěže Českého florbalu. Byl založen v roce 1997 pod původním názvem HC Lupáčova Coyotes. Od roku 2003 je součástí tělovýchovné jednoty Sokol Vinohrady a působí ve Vinohradské sokolovně v Riegrových sadech.\n\nMužský A tým hraje od sezóny 2018/19 Superligu florbalu. Dříve hrál nejvyšší soutěž také v sezónách 2006/07 a 2014/15–2015/16. Ve všech superligových ročnících tým vždy bojoval v play-down o udržení.\n\nŽenský A tým hraje 1. ligu. V sezónách 2013/14–2017/18 hrál pět ročníků Extraligu žen. Stejně jako muži i ženy ve všech ročnících v nejvyšší soutěži vždy bojovaly v play-down o udržení.\n\nHlavním sponzorem oddílu je společnost MND.\n\nTJ Sokol Královské Vinohrady má v sezoně 2018/2019 v soutěžích Českého florbalu 19 týmů.\n\n\n\nFlorbalový klub TJ Sokol Královské Vinohrady byl založen v roce 1997 jako HC Lupáčova Coyotes při žižkovské základní škole Lupáčova. Postupně se z 5. ligy mužů vypracoval až do Extraligy mužů. První tréninky nově vzniklého klubu se odehrávaly se souhlasem ředitele Milana Hausnera v tělocvičně ZJŠ Lupáčova, jejíž rozměry ale florbalu nevyhovovaly. S nápadem založit florbalový klub a přihlásit se do soutěže přišel jako první Michal Mirgos.\nMezi tři zakládající členy kromě Mirgose patřili i Mgr. Ivan Čulák a Václav Mikšátko. Ti založili jádro klubu z žáků devátého ročníku školy a k nim postupně přidávali další hráče. Takto sestavené mužstvo ještě bez zařazení do oficiálních florbalových struktur odehrálo několik přípravných zápasů (například proti týmu Gymnázia Sladkovského, Astra Praha a Vorms Praha). Příznivé výsledky pak vedly k rozhodnutí přihlásit se do soutěže ČFbU. První oficiální ligový zápas se odehrál 27. 9. 1997 v hale na Děkance. Šlo o porážku 5:8 s týmem FC Bourbon Praha B. Prvním ligovým střelcem HC Lupáčova Coyotes se stal Petr Holubec.\n\nNově založený klub byl pojmenován jako HC Lupáčova Coyotes. Lupáčova – podle ulice na Žižkově, sídla základní školy, kde pracovali dva zakládající členové Čulák a Mikšátko. Coyotes – podle zvuků, které vydával při tréninku Michal Mirgos. Podle pamětníků se sousloví HC (hockeyový club) do názvu dostalo náhodou, protože Mirgos hrál pozemní hokej a tak nedělal rozdíl mezi pozemním hokejem, ledním hokejem a florbalem. Klubové barvy – žlutá a černá – údajně vzešly z náklonnosti části hráčů k hokejovému týmu Litvínova.\nV roce 2000 našel klub zázemí v hale vinohradské tělovýchovné jednoty v Riegrových sadech a po přesunutí tréninků do nové haly se změnil i název klubu na TJ Sokol Královské Vinohrady.\n\n2. liga (vítězství ve finále play-off).\nPro klub se jednalo o historickou sezonu. Ve 2. lize (o rok později přejmenované na 1. ligu) se poprvé hrálo systémem základní část – play-off a Vinohrady díky tomu slavily postup do Fortuna extraligy. Po základní části skončily na 4. místě a ve čtvrtfinále se utkaly s Litvínovem. Hrálo se na dva vítězné zápasy a proto se začínalo na hřišti hůře postaveného celku. Úvodní utkání ve své hale Litvínov vyhrál a byla to jediná porážka Vinohrad v play-off. Následující dva domácí utkání totiž hráči SKV zvládli, stejně jako semifinálovou sérii proti Jihlavě. Ve finále se Vinohrady utkaly s Kopřivnicí, která do play-off postoupila až ze sedmého místa a v semifinále vyřadila favorizovanou Spartu. V prvním utkání na Moravě Vinohrady brzy prohrávaly 0:3, ale nakonec slavily výhru 7:5. V domácím utkání po brance Petra Veselého v poslední minutě zápasu vyhrály 7:6 a radovaly se z postupu do extraligy.\n\nFortuna extraliga (12. místo – sestup do 1. ligy).\nÚspěchy: účast Petra Veselého na Akademickém mistrovství světa ve Švýcarsku.\nPremiérová sezona ve Fortuna extralize se SKV nepovedla. Jakým směrem se bude rok mezi florbalovou elitou ubírat naznačilo již první utkání, ve kterém Vinohrady podlehly 5:11 Havířovu. Střelcem první extraligové branky SKV se stal v 10. minutě Petr Pufler. V základní části pak Vinohradští uhráli jen dva body za remízu 5:5 s Tatranem Střešovice (14. kolo) a porážku 5:6 po prodloužení s FbŠ Bohemians (18. kolo). V první sérii play-down nejprve podlehli 1:3 Pardubicím, ve druhé pak stejným poměrem i FbŠ Bohemians a sestoupilo z extraligy.\n\n1. liga (4. místo – vypadnutí v semifinále)\nPo sestupu z extraligy se k týmu vrátil trenér Václav Hudeček a kádr se významně změnil poté, co někteří z klíčových hráčů odešli za extraligovým či zahraničním angažmá. Obměněný tým nejprve ve čtvrtfinále vyřadil Kopřivnici, v dramatické semifinálové sérii ale nestačil na Spartu a po výsledku 2:3 na zápasy v play-off skončil.\n\n1. liga (1. místo – vypadnutí ve čtvrtfinále)\nV SKV se v této sezoně sestavil velmi silný tým, který s 56 body jasně ovládl základní část. Dařilo se zejména Petrovi Veselému, který v 21 zápasech zaznamenal 43 bodů. Nálada v týmu ale navzdory výsledkům nebyla dobrá, což se projevilo hned v první sérii play-off. Domácí utkání ve čtvrtfinálové sérii proti Paskovu musel tým SKV kvůli výstavě minerálů hrát v Kunraticích a Čakovicích. První zápas Vinohrady zvládly, vyhrály 7:3, ve druhém ale neudržely vysoké vedení 5:1 a prohrály 6:7 po nájezdech. Ve třetím utkání v paskovské nafukovačce se hrálo v prakticky neregulérních podmínkách, na hřišti se srážela voda a hráči měli velký problém udržet při běhu stabilitu. Vinohrady podlehly 3:5 a na prodloužení série se nevzmohly ani ve čtvrtém zápase, který se hrál v ostravské hale SOŠ Dopravní. Porážka 2:6 znamenala překvapivý konec sezony.\n\n1. liga (7. místo – vypadnutí ve čtvrtfinále)\nK týmu po odchodu Václava Hudečka přišli jako trenéři Luděk Pokorný a Vilém Svoboda. Po celou sezonu se tým pohyboval na pozicích, které zaručovaly postup do play-off, ke konci základní části ale musel účast mezi elitní osmičkou potvrdit výhrou nad Paskovem. S 33 body se na 7. až 9. místě srovnaly týmy Vinohrad, Počenic a Kopřivnice, díky lepšímu vzájemnému zápasu si SKV zajistilo sedmé místo a čtvrtfinálové střetnutí s druhým Kladnem. Úvodní utkání prohrály Vinohrady 3:5, druhé 4:5. V domácím zápase začaly Vinohrady špatně a po hattricku Tomáše Leipnera se Kladno dostalo do rozhodujícího náskoku. Střetnutí po divoké přestřelce skončilo výhrou hostů 13:9 a tím pádem vítězstvím v sérii 3:0 na zápasy.\n\n1. liga (9. místo – udržení v play-down)\nSezona začala pro SKV dobře, tým vyhrál pět z úvodních osmi zápasů. Porážky se Znojmem, Litvínovem a v Havlíčkově Brodě navíc byly o gól nebo o dva. Následovala ale série porážek, které korunovaly dvě domácí prohry 4:6 s Českými Budějovicemi a Pelhřimovem, a Vinohrady z čela tabulky zamířily do spodních pater. V tu dobu se mužstva jako hlavní trenér ujal Michal Pazdera, bývalý brankář SKV, a Vilém Svoboda a Luděk Pokorný se stali jeho asistenty. Účast v play-off se ale už zachránit nepodařilo, tým s 23 body zůstal po základní části na 9. místě tabulky.\nV první sérii play-down narazily Vinohrady na poslední celek z Jablonce nad Nisou a poměrně snadno si s ním poradily poměrem 3:0 na zápasy. O zachování prvoligové účasti se pak utkaly s florbalisty Štíři České Budějovice. Po čtyřech zápasech série byl stav 2:2 na zápasy a došlo tedy k rozhodujícímu pátému zápasu ve vinohradské hale. V něm hosté dlouho drželi vedení, ještě deset minut před koncem třetí třetiny vedli 4:1. Vinohradští ale třemi góly Jiřího Mikšovského, Jana Kapuciána a Michaela Mareše během necelých šesti minut skóre srovnali a ve 4. minutě prodloužení rozhodl dalekonosnou střelou na vzdálenější tyč Dalibor Nigrin. Po vítězství 5:4 v prodloužení si tak Vinohrady zachovaly prvoligovou příslušnost.\n\n"}
{"id": "781191", "url": "https://cs.wikipedia.org/wiki?curid=781191", "title": "Malcolm McLaren", "text": "Malcolm McLaren\n\nMalcolm McLaren, vlastním jménem Malcolm Edwards (22. ledna 1946 Londýn – 8. dubna 2010 Bellinzona, Švýcarsko) byl britský hudebník, módní návrhář, designer a hudební manažer.\n\nStudoval umění v Londýně na Central Saint Martins College (1963), Harrow Art College (1964), Croyden College of Art (1968) a Goldsmiths College.\n\nMcLaren a kostýmní výtvarnice Vivienne Westwood v roce 1972 společně otevřeli butik \"Let it rock\" na King's Road 430 v Londýně, kde prodávali módu pro Teddy Boys. V roce 1974 potkal v New Yorku hudební skupinu New York Dolls, jejichž manažerem se stal a navrhoval pro ně kostýmy na koncerty. Ve Spojených státech ho inspirovalo punkové hnutí. V polovině 70. let se vrátil do Londýna, přejmenoval butik na \"Sex\" a roku 1975 se stal manažerem skupiny \"The Strand\", pro kterou navrhoval extravagantní oděvy, a která se posléze přejmenovala na Sex Pistols.\n\nPo ukončení kariéry Sex Pistols byl manažerem skupiny Adama Anta. McLaren vystupoval i sám umělecky, v roce 1983 byl v Evropě jeden z prvních, kteří provozovali hip hop. S prvky soudobé hudby kombinoval i klasické operní árie (album \"Fans\", 1984), valčíkové melodie (album \"Waltz Darling\", 1989) nebo francouzské šansony (album \"Paris\", 1994).\n\nMcLaren v pozdějších letech žil v Paříži. Jeho poslední hudební projekt byly zvuky pro herní konzoli Game Boy. McLaren zemřel 8. dubna 2010 ve věku 64 let na následky rakoviny plic na švýcarské klinice v Bellinzoně.\n\n\n"}
{"id": "781194", "url": "https://cs.wikipedia.org/wiki?curid=781194", "title": "Dominik Filip (spisovatel)", "text": "Dominik Filip (spisovatel)\n\nDominik Filip (18. srpna 1879, Jičín - 28. listopadu 1946, Praha) byl středoškolský učitel, spisovatel, redaktor a vědecký pracovník.\n\nNarodil se roku 1879 v Jičíně, ale ještě před nastoupení do obecné školy se přestěhoval s rodiči do Jamného nad Orlicí, odkud pocházel jeho rod.\n\nVyrůstal v dělnickém prostředí ve velké kartáčnické firmě, kterou založil a vedl jeho otec. Jako chlapec zde vydržel celé hodiny poslouchat místní pověsti. Tehdy se zřejmě zrodila jeho láska k pověstem pocházejícím z kraje pod Suchým vrchem.\n\nVe dvanácti letech byl dán rodiči na reálku v Jičíně, zde bydlel u prarodičů ze strany své matky. Rodiče z něj chtěli mít inženýra, ač jeho touhou bylo gymnázium. Již v sextě začal psát básně a angažoval se ve studentském časopise. Po maturitě vstoupil na techniku s pevným rozhodnutím, že se do dílny nevrátí. V tichosti se však dal zapsat na přednášky na Filozofické fakultě v Praze, kde chtěl studovat češtinu a historii. Povinná řečtina ho ale brzy odradila, a tak se začal věnovat zeměpisu a přírodopisu, jehož studium dokončil.\n\nPo škole nastoupil jako suplent v Kolíně. Zde napsal první knihu věnovanou dětem: Mezi skřítky. Dále působil v Kostelci nad Orlicí. Zde se oženil se svou chotí Klárou, rozenou Kučejovou a narodili se jim zde jejich první dvě děti Ludmila a Jindřich. První světová válka přerušila jeho psaní cestopisu po východní Evropě: Z cesty po Rusi. Jeho životní dráha pokračovala do Pardubic a Hradce Králové. Zde se v roce 1917 narodilo jeho třetí dítě, syn Miloš. Se vznikem nové Československé republiky se vydal s velkým vlasteneckým nadšením působit jako správce gymnázia do Liptovském Sv. Mikuláše na Slovensko. Zde spatřila světlo světa kniha Trpasličí robinsonáda. Jeho pokrokovost však vzbudila nevoli zdejšího biskupa, a tak byl nucen se již v roce 1920 vrátit zpět do Čech. V Hradci se mu narodil nejmladší syn Vladimír. Jeho kroky nyní mířily do Prahy. Zde jako reakci na předchozí utlačování katechetou vystoupil s celou rodinou z katolické církve. Od roku 1922 vyučoval na Pražské reálce v Dušní ulici přírodopis a zeměpis. V Praze žil se svou rodinou ve vilce v nové čtvrti Ořechovka, kde jeho potomci žijí dodnes. V letech 1934–1945 řídil časopis pro dětskou literaturu \"Úhor\". Kolem roku 1930 přišel o hlas a byl přeřazen na ministerstvo školství, kde se stal zástupcem sekčního šéfa. Jakmile se stal Emanuel Moravec ministrem Ministerstva školství, odešel raději předčasně do penze (v 58 letech). V 30. letech byl členem Kruhu českého jazyka, ze kterého se vyvinul Ústav pro jazyk český. Byl předsedou nadace Domovu středoškolského studenstva, která umožňovala studium nadaným nemajetným studentům. Rovněž byl pracovníkem Společnosti přátel literatury pro mládež a Masarykova lidovýchovného ústavu. V nakladatelství Orbis byl zakladatelem edice domácího učení (učení na dálku). Byl předsedou politicky zaměřeného Realistického klubu, který řídil až do příchodu Němců, kdy byl klub rozpuštěn.\n\nMezi jeho přátele patřili spisovatelé Seifert, Halas, Nezval, sochaři Sucharda, Kavka, Španiel, malíři Filla, Vincenc Beneš a jeho životním přítelem byl Vojta Beneš (bratr Edvarda Beneše).\n\nKaždé prázdniny od maturity až do konce života trávil se svou rodinou v zamilovaném kraji v okolí Jablonného nad Orlicí.\n\nZemřel v roce 1946 v Praze.\n\nSvůj život zasvětil Orlickému podhůří a věnoval se mu ve své tvorbě. Sebral velké množství místních pověstí, příběhy poté zpracoval ve svých knihách. Ceněny jsou jeho pohádky, ve kterých zpracoval náměty z lidových vyprávění, mýtů a legend. Jeho knihy vycházejí také z biblických, antických, orientálních i středověkých námětů. Soustavně se zabýval též kritikou dětské literatury, publikoval mnoho teoretických prací, především o pohádkách.\n\nSvé články uveřejňoval v mnoha časopisech. Např. časopis Zlatá Praha, Časopis turistů, časopis Úhor.\n\nZa socialismu se jeho díla nevydávala kvůli nevhodnému buržoaznímu původu. V roce 1987 dosáhl jeho syn Vladimír vydání knihy Pohádky ze Zapomenuté země obsahující výbor jeho nejlepší tvorby.\n\n\n\n"}
{"id": "781206", "url": "https://cs.wikipedia.org/wiki?curid=781206", "title": "Éric Tabarly", "text": "Éric Tabarly\n\nÉric Tabarly (24. července 1931 Nantes – 14. června 1998) byl francouzský námořník a jachtař. Často je nazýván otcem francouzského jachtingu. Jeho jachta nesla vždy název \"Pen Duick\". Roku 1980 na své jachtě zlomil Tabarly bezmotorový rekord v překonání Atlantiku, který držel od roku 1905 Charlie Barr. Jeho rekord vzbudil tak veliký zájem, že odstartoval rozmach dálkového jachtaření ve Francii, i proto byl už za rok Tabarlyho rekord překonán Marcem Pajotem. Tabarly zahynul při nehodě na moři, ráhno ho srazilo do vody nedaleko Walesu při cestě do mistrovství Skotska, jeho mrtvé tělo bylo nalezeno pět týdnů poté u irského pobřeží francouzskými rybáři. \n\nV roce 2011 po něm byl pojmenován nový most na Loiře.\n\n\n\n"}
{"id": "781208", "url": "https://cs.wikipedia.org/wiki?curid=781208", "title": "Marná lásky snaha", "text": "Marná lásky snaha\n\nMarná lásky snaha (anglicky \"Love's Labour's Lost\") je jedna z prvních komedií Williama Shakespeara, zřejmě napsaná v polovině devadesátých let šestnáctého století. Poprvé vyšla v roce 1598 pod názvem \"Žertovná duchaplná komedie zvaná Marná lásky snaha, jak byla provedena před Její Výsostí o posledních Vánocích\".\n\nFerdinand: král Navarry\n\nFrancouzská princezna\n\nBerowne (nebo Biron), Longaville a Dumaine (nebo Dumian): královi společníci\n\nBoyet a Marcade (nebo Mercade): společníci francouzské princezny\n\nRosalina, Marie a Kateřina: společnice francouzské princezny\n\nDon Adriano de Armado\n\nSir Nathaniel: kaplan\n\nHolofernes\n\nŽakeneta: venkovanka\n\nKrál Navarry a jeho tři společníci Berowne, Dumaine a Longaville skládají přísahu, že se po tři roky zasvětí studiu a budou se stranit společnosti žen – Berowne váhá poněkud víc než ostatní. Berowne připomíná králi, že princezna a její tři dámy mají právě přijet do jeho království a bylo by sebevražedné řídit se touto přísahou. Král to popírá a trvá na tom, aby si dámy zřídily tábor mimo jeho dvůr. Král a jeho společníci se setkávají s princeznou a jejími dámami a okamžitě se zamilují.\n\nHlavní příběh doprovází mnoho komických vedlejších dějů. Španělský šermíř se silným přízvukem Don Adriano de Armado se pokouší namluvit si venkovanku Žakenetu a selhává, i když jeho rivalem je venkovský idiot. Dva učenci, Holofernes a Sir Nathaniel, spolu konverzují ve školní latině.\n\nPřicházejí zprávy, že princeznin otec zemřel a ona se musí ujmout trůnu. Král a jeho společníci přísahají, že dámám zůstanou věrní, ale dámy, které nejsou přesvědčené o síle jejich lásky, se dožadují, aby muži museli čekat celý rok a den, aby dokázali, že mluví pravdu. Je to zvláštní konec na Shakespeara i alžbětinskou komedii. Hra zmíněná Francis Meresovou s názvem \"Love's Labour's Won\" byla možná pokračováním této hry.\n"}
{"id": "781237", "url": "https://cs.wikipedia.org/wiki?curid=781237", "title": "Organizační složka státu", "text": "Organizační složka státu\n\nOrganizační složka státu je v Česku organizační útvar, který v určité vymezené oblasti veřejné správy zastupuje stát a který nakládá se státním majetkem, ačkoli nemá vlastní právní osobnost. Jedná se o zvláštní typ instituce, který vznikl roku 2001 na základě zákona č. 219/2000 Sb., o majetku České republiky a jejím vystupování v právních vztazích, přičemž stávající státní rozpočtové organizace byly na organizační složky státu přeměněny.\n\nJe sice často samostatnou účetní jednotkou (mívá přiděleno konkrétní IČO), ale není právnickou osobou, protože tou je v právních vztazích přímo stát. Přímo státu také vznikají závazky, ačkoli jeho jménem jedná daná organizační složka, resp. právní úkony jménem státu činí vedoucí dané organizační složky. Tento vedoucí, případně jím pověřený zaměstnanec, také stát zastupuje v řízení před soudy a správními úřady, pokud jde o řízení, v němž daná organizační složka státu vystupuje. V oblasti pracovněprávní jsou „její“ zaměstnanci zaměstnanci státu.\n\nPodobné postavení jako organizační složky státu mají kanceláře Poslanecké sněmovny a Senátu.\n\nPokud nezisková státní organizace zřízená zákonem, vládou nebo ústředním orgánem státní správy má vlastní právní subjektivitu, jedná se o státní příspěvkovou organizaci, nikoliv o organizační složku státu. \n\n\nDalší organizační složky jsou zřízeny na základě zákona nebo rozhodnutím ministerstva jako jejich zřizovatele.\n"}
{"id": "781243", "url": "https://cs.wikipedia.org/wiki?curid=781243", "title": "Gottfried Rieger", "text": "Gottfried Rieger\n\nGottfried Rieger, také Bohumír Rieger, (1. května 1764 Opavice – 13. října 1855 Brno) byl český skladatel německé národnosti.\n\nByl synem hudebníka a již v dětském věku se naučil hrát na cimbál a záhy i na několik dalších nástrojů (klarinet, hoboj, violoncello a varhany). Svou hudební kariéru začal ve 13 letech v kapele hraběte Josefa Sedlnického z Choltic na zámku v Linhartovech ve Slezsku. Na doporučení skladatele Carla Ditterse z Dittersdorfu se stal žákem Antonína Damasuse Brosmanna v koleji piaristů v Bílé Vodě.\n\nV roce 1787 odešel ze služeb hraběte Sedlnického do Brna. Získal si dobrou pověst jako učitel hudby a v roce 1792 se stal ředitelem a dirigentem městského divadla. Byl rovněž kapelníkem vojenské hudby v pluku generála Laudona. Pod jeho vedením se divadelní orchestr v Brně vypracoval na úroveň srovnatelnou s orchestrem Nosticova divadla v Praze. Pro divadlo komponoval singspiely, příležitostné kantáty a v salónech moravské šlechty si získal přízeň svými klavírními skladbami.\n\nV roce 1804 se stal na čtyři roky kapelníkem u hraběte Jindřicha Viléma Haugwitze na zámku Náměšť nad Oslavou. Na zámku byly pro hudbu vynikající podmínky. V roce 1800 hrabě postavil pro provozování oper a oratorií vlastní divadlo. Orchestr čítal 30 až 40 hudebníků a 24 členů pěveckého sboru. Členové orchestru byli většinou kantoři a jejich pomocníci z okolních vesnic, ale účinkovali i zaměstnanci zámku. Na repertoáru byly opery Gluckovy, Salieriho i oratoria Georga Friedricha Händela.\n\nV roce 1808 se vrátil do Brna. Působil jako dirigent symfonické a oratorní tvorby na koncertech pořádaných \"Hudební akademií\". Uvedl např. i Beethovenovu \"Missu Solemnis\". Podílel se na založení \"Společnosti přátel hudby\" (\"Gesellschaft der Musikfreunde\") v roce 1814 a založil internátní školu pro mladé zpěváky. V roce 1828 otevřel soukromý hudební ústav, kterým prošlo na 200 studentů. Mezi jeho žáky byli např. Josef Chmelíček, Antonín Emil Titl, Hynek Vojáček a patrně i Pavel Křížkovský. Obzvláště byly ceněny jeho kurzy harmonie, pro které v roce 1833 vydal i učebnici: \"Theoretich-praktische Anleitung die Generalbass- und Harmonielehre in 6 Monatgen gründlich und leicht zu erlernen\". Vyšla v několika dalších vydáních.\n\nJako skladatel komponoval v rámci vídeňského klasicismu. Nástup období romantismu se projevoval pouze v poněkud smělejší harmonii.\n\n\n\n\n\n\n"}
{"id": "781249", "url": "https://cs.wikipedia.org/wiki?curid=781249", "title": "Hardangerská výšivka", "text": "Hardangerská výšivka\n\nHardangerská výšivka je technika vyšívání s dvojitými prolamovanými vzory. \n\nVyšívá se na prodyšné lněné (případně bavlněné nebo viskózové) tkanině s panamovou vazbou.\n\nPři vyšívání (viz \"snímek vpravo\") se postupuje tak, že se nejdříve vyšijí kraje zamýšleného vzoru, (\"1\") potom se střídavě 4 nitě tkaniny vystřihnou a 4 se zachovají. Z ponechaných niti ovinutých po dvou vedle sebe se tvoří tzv. pikotka (\"2\") a větší vzory se mohou vyplňovat tzv. \"pavoučkem\". (\"3\") \n\nJako vyšívací nit se používá nejčastěji bavlněná perlová příze (cca 120 tex x 2 na okraje vzoru a asi poloviční tloušťka na pilotky v otvorech).\n\nOznačení Hardanger pochází od jména regionu v norské provincii Hordaland, kde se touto technikou začalo vyšívat podle vzoru italské krajkoviny Reticella kolem roku 1790. Výšivkami se zdobily halenky a zástěry na krojích zvaných \"bunad\". Prolamované výšivky pocházejí pravděpodobně z Perzie z období kolem 7. století.\n"}
{"id": "781251", "url": "https://cs.wikipedia.org/wiki?curid=781251", "title": "IC 1101", "text": "IC 1101\n\nIC 1101 je veleobří čočková galaxie v centru kupy galaxií Abell 2029. Nachází se ve vzdálenosti 1,07 miliardy světelných let od Země v souhvězdí Hada a je dle Yerkesovy klasifikace galaxií zařazena do třídy galaxií cD, což značí \"centrální dominantní galaxie\" ve středu velké bohaté kupy galaxií. Je tak svítivá, že při pozorování ze vzdálenosti 10 000 parseků (přibližně 32 300 světelných let) by byla jasná jako Měsíc v úplňku.\n\nGalaxie IC 1101 má průměr přibližně 6 milionů světelných let, což z ní činí v současné době (v roce 2012) největší známou galaxii. Jedná se o centrální galaxii v kupě galaxií obsahující hmotu (většinou temnou hmotu) o hmotnosti 100 bilionů Sluncí. Galaxie je více než 50krát větší a 2000krát hmotnější než naše Galaxie. Pokud by se nacházela na místě naší Galaxie, pohltila by Velký Magellanův oblak, Malý Magellanův oblak, Galaxii v Andromedě a Galaxii v Trojúhelníku. IC 1101 vděčí za svou velikost mnoha srážkám menších galaxií o velikosti Mléčné dráhy či Galaxie v Andromedě.\n\n\n"}
{"id": "781257", "url": "https://cs.wikipedia.org/wiki?curid=781257", "title": "Čechřice vonná", "text": "Čechřice vonná\n\nČechřice vonná (\"Myrrhis odorata\") je jediný druh monotypického rodu čechřice. Tato vytrvalá bylina příjemně vonící po anýzu má lodyhu přímou oblou, jemně rýhovanou, dutou, krátce chlupatou nebo lysou, 60 až 120 cm vysokou, větvenou většinou v horní polovině. Přízemní listy jsou řapíkaté, v obrysu široce trojúhelníkovité, až 50 cm dlouhé, 3–4krát zpeřené, matné, na okraji a na rubu (v mládí i na líci) na žilkách krátce chlupaté. Lístky posledního řádu jsou peřenoklané až peřenosečné, nepravidelně zubaté. Lodyžní listy podobného tvaru se k vrcholu zmenšují, nejvyšší jsou přisedlé. Složené okolíky tvoří 6–13 (ev. 5–20) okolíčků, listeny obalu chybějí, listeny obalíčku jsou kopinaté. Květy jsou bílé, mají nezřetelný kalich, koruna může slabě paprskovat. Semena jsou nápadně velké podlouhlé dvounažky, 2–2,5 cm dlouhé, zpočátku zelenohnědé, později tmavé až téměř černé a lesklé. Čechřice kvete zpravidla v květnu a v první polovině června..\n\n\nPůvodním areálem čechřice jsou pouze hory jižní Evropy – od Pyrenejí přes Alpy a severní Apeniny po Dinárské pohoří. Pěstováním se rozšířila do Velké Británie, dalších částí střední Evropy, do Skandinávie a Pobaltí, ale i na Kavkaz. V ČR je její výskyt druhotný, spojený s umělou kultivací této v minulosti oblíbené rostliny. U nás byla rozšířena (stejně jako např. příbuzný všedobr horský) pravděpodobně už při tzv. alpské dřevařské kolonizaci horských oblastí. Dnes tak roste především v pohraničních pohořích, zejména v Krušných horách, Krkonoších, Jizerských horách, Orlických horách, ale i ve Žďárských vrších, Lužických horách a na Českolipsku. Překvapivě chybí na Šumavě a v Českém lese.\n\nRoste na vlhčích loukách, v příkopech cest, podél potoků, kterými je splavována do nižších poloh. Rostlina je v ČR často svým rozšířením lokálně vázaná na původně německé nebo smíšené osídlení horských poloh. Těžiště výskytu je přibližně mezi 400-800 m n. m.\n\nOd středověku pěstovaná rostlina dříve oblíbená jako kořenová a listová aromatická zelenina i léčivka. Semena poskytují přírodní sladidlo pro diabetiky. Šťávou lze leštit dřevěné předměty. V chovu skotu byla ceněná při zvyšování produkce mléka. \n\n\n \n"}
{"id": "781260", "url": "https://cs.wikipedia.org/wiki?curid=781260", "title": "Juraj Sýkora", "text": "Juraj Sýkora\n\nJuraj Sýkora (* 19. září 1983, Bratislava) je slovenský hokejista, nastupující na postu útočníka. \n\nOd roku 2014 hraje za klub Orli Znojmo. K jeho bývalým klubům patří: HK Astana, HC 05 Banská Bystrica, Slovan Bratislava, Rožinov 99 Bratislava, Rouyn Noranda (QMJHL), Skalica, Trnava, Košice a HC Vítkovice. Je mistr slovenské nejvyšší ligy z let 2005, 2007, 2008, 2009, 2010 a vicemistr české ligy z roku 2011. Také reprezentoval Slovensko na MS hráčů do 20 let v roce 2003.\n\n\n\n"}
{"id": "781264", "url": "https://cs.wikipedia.org/wiki?curid=781264", "title": "Vidauja", "text": "Vidauja\n\nVidauja je řeka 2. řádu ve střední Litvě v okrese Jurbarkas, pravý přítok Mituvy. Pramení na východním okraji lesa, 1 km na severovýchod od vsi Degimas, 18 km jižně od města Raseiniai. Teče po okrajích toho lesa: na severovýchod, severozápad, jihozápad a jih, kde se stýká s druhou, kratší větví, která ten les obtékala z opačné strany. Po soutoku míří pryč od toho lesa směrem západním, tento celkový směr si udržuje až k soutoku s říčkou Nerys, od kterého se stáčí k jihozápadu a po soutoku s říčkou Mėlinis u vsi Telviakai se stáčí k jihu až do soutoku s řekou Mituva, do které se vlévá na východním okraji vsi Valuckai, 14 km na severoseverozápad od okresního města Jurbarkas, 26,0 km od jejího ústí do Němenu jako její pravý přítok. Průměrný spád je 112 cm/km. Značnou část jejího povodí (~44 %) tvoří lesy. U vsi Šapališkė řeka protéká dvěma rybníčky (plocha: 1,2 ha a 0,4 ha). \n\n"}
{"id": "781267", "url": "https://cs.wikipedia.org/wiki?curid=781267", "title": "Christer Fuglesang", "text": "Christer Fuglesang\n\nArne Christer Fuglesang (* 18. března 1957 Stockholm, Švédsko) je švédský fyzik a astronaut, který se při misi STS-116 v roce 2006 stal prvním Švédem ve vesmíru. \n\nOd roku 1992 působí v řadách oddílu astronautů Evropské kosmické agentury (ESA), v letech 2006 a 2009 se zúčastnil kosmických letů STS-116 a STS-128 amerických raketoplánů Space Shuttle na Mezinárodní vesmírnou stanici (ISS), během kterých pětkrát vystoupil do otevřeného vesmíru, čímž se stal prvním astronautem vyjma Američanů a Rusů s více než třemi výstupy. Jeho kosmické lety trvaly celkem 26 dní, 14 hodin a 51 minut, z toho 31 hodin a 54 minut zabraly výstupy do vesmíru.\n\nChrister Fuglesang pochází ze Stockholmu, metropole Švédska. Roku 1975 absolvoval jedno z tamních gymnázií, roku 1981 dokončil magisterské studium fyziky na Královském technickém institutu (). Ještě během studia začal pracovat v Evropské organizaci pro jaderný výzkum (CERN) v Ženevě. Od roku 1980 současně vyučoval matematiku na KTH. Roku 1991 přešel z CERNu do Fyzikálního institutu Manne Siegbahna () ve Stockholmu.\n\nRoku 1991 se přihlásil do druhého náboru astronautů Evropské kosmické agentury (ESA), prosadil se mezi pět švédských finalistů a nakonec v květnu 1992 se stal jedním z pěti nových astronautů ESA. Budoucí astronauti zahájili výcvik v Evropském středisku astronautů (European Astronauts Centre, EAC) v Kolíně nad Rýnem i ruském Středisku přípravy kosmonautů (CPK) u Moskvy. V květnu 1993 byl zařazen do programu EuroMir-95 – dlouhodobému letu evropského astronauta na ruské kosmické stanici Mir. S Thomasem Reiterem zahájil výcvik v CPK, v březnu 1995 byl Reiter zařazen do hlavní posádky a Fuglesang zůstal v záloze. Během Reiterova letu (v září 1995 – únoru 1996) byl hlavním koordinátorem spojení mezi Reiterem a střediskem řízení vědeckého vybavení () v německém Oberpfaffenhofenu\nV letech 1996–1998 absolvoval společnou přípravu s astronauty 16. náboru NASA, kterou završil získáním kvalifikace letového specialisty. Roku 1998 podstoupil doplňující výcvik v CPK zakončený přiznáním kvalifikace velitele přistávacího modulu lodi Sojuz TM. Poté pracoval v Johnsonově středisku NASA v Houstonu.\n\nPokračoval rovněž ve vědecké práci, již dříve se zapojil do experimentu SilEye, zkoumajícího světelné záblesky viděné kosmonauty na stanici Mir v letech 1995–1999; výzkum pokračoval i na ISS. Inicioval projekt DESIRE, zkoumající radiační zatížení stanice ISS.\n\nV únoru 2002 ho NASA jmenovala letovým specialistou mise STS-116 k Mezinárodní vesmírné stanici (ISS), která měla proběhnout v létě 2003. Po zničení raketoplánu Columbia během přistání v únoru 2003 byl však let odložen.\n\nDo vesmíru se posádka mise STS-116 dostala až 10. prosince 2006 v raketoplánu Discovery. Náplní letu bylo přivezení a instalace části příčného nosníku stanice, dopravení zásob na stanici a vystřídání jednoho člena posádky stanice. K instalaci nosníku, přepojení elektroinstalace a dalším pracím byly nutné čtyři výstupy do vesmíru, Fuglesang se zúčastnil tří z nich. Let trval 12  dní, 20 hodin a 44 minut.\n\nV červenci 2008 NASA oznámila složení posádky mise STS-128, ve které byl Fuglesang členem čtveřice letových specialistů. Do vesmíru astronauti odstartovali v raketoplánu Discovery 29. srpna 2009. Na stanici astronauti dopravili modul Leonardo se zásobami a podnikli tři výstupy na její povrch, dvou se zúčastnil Fuglesang.\n\nOd května 2010 je vedoucím divize vědy a aplikací v ředitelství pilotovaných kosmických letů () ve výzkumném a technologickém středisku ESA v Noordwijku ().\n\nChrister Fuglesang je ženatý, má dvě dcery a syna.\n\n"}
{"id": "781274", "url": "https://cs.wikipedia.org/wiki?curid=781274", "title": "Thomas Gsella", "text": "Thomas Gsella\n\nThomas Gsella (* 19. ledna 1958, Essen) je německý satirik a spisovatel.\n\nThomas Gsella od roku 1992 pracoval v redakci satirického magazínu \"Titanic\". Píše pro různé tiskoviny a rozhlasová vysílání. Je představitelem komické lyriky a členem \"Titanic Boy Group\" (další členové: Oliver Maria Schmitt a Martin Sonneborn).\n\nŽije s manželkou a dvěma dětmi v Aschaffenburgu.\n\n\n\n\n"}
{"id": "781281", "url": "https://cs.wikipedia.org/wiki?curid=781281", "title": "Ptičie", "text": "Ptičie\n\nPtičie je obec na Slovensku v okrese Humenné.\n\nPtičie se nachází pod Vihorlatskými vrchy v údolí Ptavy. Ze severu je ohraničené vrchem Humenská (a NPR Humenská) na severozápadě se nachází NPR Humenský Sokol a na jihu a jihovýchodě se rozprostírá pohoří Vihorlat s nejvyšším vrchem tohoto regionu Vihorlat, který má nadmořskou výšku 1 074 m n. m.\n\nV historických pramenech je Ptičie jako osada uváděná od roku 1273, jako obec od roku 1451. V kronice se uvádí i hrad Peteche, ten však časem zanikl. Podle tradice stál v lokalitě Sobutka. Od 17. století do poloviny 19. století patřilo Ptičie Csákyovcům, a Szapáryovcům. Obyvatelé obce se živili převážně prací v lesích a obdělávání půdy. Koncem 19. století a začátkem 20. století tu měli statky Andrássyovci, a to včetně lázní Szirtalja, které navštěvovali mnozí lidé z okolí. Lázně se nacházeli na místech dnešní opuštěné restaurace na Podskalké. V letech 1900-1910 se mnoho obyvatel vystěhovalo za prací do USA, Kanady či Argentiny. V obci Ptičie se narodila slovenská matka slavného amerického herce Paula Newmana Terézia Fecková.\n"}
{"id": "781289", "url": "https://cs.wikipedia.org/wiki?curid=781289", "title": "Chelanské pohoří", "text": "Chelanské pohoří\n\nChelanské pohoří, nebo také Chelanské hory se nacházejí v americkém státě Washington. Pohoří se vypíná se západně od řeky Columbie, severně od řeky Entiat a jižně Chelanského jezera a je částí Severních Kaskád, které patří do Kaskádového pohoří. Délka pohoří je zhruba 64 kilometrů, šířka pouze 13 km. \n\nPohoří se rozléhá západně od řeky Columbie mezi řekami Chelan a Entiat, táhne se severojižně podél řeky Columbie. Severní úbočí Chelanských hor navazuje na severní hranici Entiatského pohoří, většina území se nachází ve Wenatcheejském národním lese, sever pohoří patří také do divočiny Glacier Peak.\n\nNejvyšším vrcholem pohoří je Cardinal Peak dosahující výšky 2 620 metrů nad mořem. Mezi další důležité hory patří Emerald Peak, Saska Peak, Pinnacle Mountain, Pyramid Mountain a Gopher Mountain. Všechny tyto vrcholy jsou vyšší než 2 400 metrů nad mořem a nachází se v severní části pohoří. Na jihu je nejvyšším vrcholem Stormy Mountain, která dosahuje 2 194 metrů nad mořem. \n\nJméno pohoří pochází ze jména indiánského kmenu Chelanů, mnoho jmen zdejším horám, řekám, jezerům a podobně dal Albert H. Sylvester.\n"}
{"id": "781290", "url": "https://cs.wikipedia.org/wiki?curid=781290", "title": "Emanuel Černý", "text": "Emanuel Černý\n\nEmanuel Černý (1. srpna 1917 - ???) byl český a československý bezpartijní politik a poslanec České národní rady a Sněmovny národů Federálního shromáždění za normalizace.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v březnu 1971. Do funkce ho nominovala Česká národní rada, kde zasedal od ledna 1969. V parlamentu setrval do konce funkčního období, tedy do voleb roku 1971.\n\n"}
{"id": "781292", "url": "https://cs.wikipedia.org/wiki?curid=781292", "title": "Jeanne Moreau", "text": "Jeanne Moreau\n\nJeanne Moreau [\"žann moró\"] (23. ledna 1928 Paříž – 31. července 2017 Paříž) byla francouzská divadelní a filmová herečka, filmová režisérka a zpěvačka.\n\nCelkem se podílela na více než 120 filmech. Především v padesátých a šedesátých letech 20. století patřila k nejpopulárnějším filmovým hvězdám.\n\nByla dcerou britské tanečnice a francouzského barmana. Když jí bylo 11 let, rodiče se rozvedli. Od roku 1946 studovala na pařížské konzervatoři \"Conservatoire national supérieur d'art dramatique\" a už v letech 1948-1952 hrála v divadle \"Comédie-Française\". V roce 1952 odešla do experimentálního \"Théâtre National Populaire\", ale působila i na jiných scénách, včetně Broadwaye.\n\nV 50. letech získala několik divadelních cen. K nejoceňovanějším patřily její role v \"Pygmalionu\" G. B. Shawa a v \"Pekelném stroji\" Jeana Cocteaua z roku 1954.\n\nV roce 1948 debutovala též ve filmu. Po menších rolích, jako byl např. snímek \"Nesahejte na prachy\" s Jeanem Gabinem z roku 1953, měla první větší úspěch ve filmech \"Výtah na popraviště\" (1957) a \"Milenci\" (1958) v režii Louise Malle a postupně se prosadila jako významná filmová herečka.\n\nZejména v 60. letech následovaly četné hlavní role ve francouzských i mezinárodních produkcích mnoha významných režisérů, jako například Michelangelo Antonioni (\"Noc\"), Orson Welles (\"Proces\"), Luis Buñuel (\"Deník komorné\"), François Truffaut (\"Nevěsta byla v černém\"), Roger Vadim (\"Nebezpečné známosti\"), Tony Richardson (\"Slečna učitelka\") nebo Peter Brook (\"Moderato Cantabile\"). Velkou proslulost získala rolí Cathérine v Truffautově filmu \"Jules a Jim\" z roku 1962, kterou lze v její filmografii považovat za významnou.\n\nV dalších letech spolupracovala například v roku 1982 s Rainerem Fassbinderem ve filmu \"Querelle\" nebo s Wimem Wendersem ve snímku \"Až na konec světa\" z roku 1991.\n\nSouběžně s filmovou tvorbou i nadále hrála v divadle. Na dvou filmech se podílela jako režisérka. Ve Francii je populární též jako zpěvačka a v roce 1964 získala cenu Grand Prix du Disque.\n\nByla dvakrát vdaná. Z prvního manželství (1949–1951) s hercem Jean-Louisem Richardem se narodil syn Jérôme Duvon, který se stal úspěšným malířem. V letech 1977–1980 byla provdána za režiséra Williama Friedkina.\n\n\n\n\n"}
{"id": "781293", "url": "https://cs.wikipedia.org/wiki?curid=781293", "title": "Jaroslav Černý (politik)", "text": "Jaroslav Černý (politik)\n\nJaroslav Černý (14. května 1921 - ???) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nPo federalizaci Československa usedl v lednu 1969 do Sněmovny národů Federálního shromáždění. Do funkce ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na svou funkci. Zároveň odešel v listopadu 1969 i z ČNR.\n\nPo invazi vojsk Varšavské smlouvy do Československa zařadil východočeský Krajský výbor KSČ Jaroslava Černého, narozeného roku 1921, na seznam „představitelů a exponentů pravice“. V té době je uváděn jako ředitel podniku \"Pozemní stavby, n. p.\" Pardubice.\n\n"}
{"id": "781294", "url": "https://cs.wikipedia.org/wiki?curid=781294", "title": "Třída Queen Elizabeth (CVF)", "text": "Třída Queen Elizabeth (CVF)\n\nTřída Queen Elizabeth jsou letadlové lodě britského královského námořnictva. Skládá se ze dvou plavidel, zařazených do služby v letech 2017 a 2019.\n\nSmlouva o výstavbě plavidel byla oznámena 25. července 2007. Kvůli ceně a restrukturalizaci Royal Navy byla výstavba o několik let opožděna. Konečná cena byla odhadnuta na 3,9 miliard liber. Smlouvy byly oficiálně podepsány o rok později, tedy 3. července 2008 poté, co byla vytvořena společnost BVT Surface Fleet spojením BAE Systems Surface Fleet Solutions a VT Group, což bylo požadavkem britské vlády.\n\nPro použití na lodích třídy Queen Elizabeth byla původně plánována vojenská letadla s krátkým vzletem a vertikálním přistáním (STOVL) typu F-35B. V roce 2010 britská vláda místo toho dala předběžně přednost použití klasické palubní verze F-35C. V souvislosti s tím byla koncepce pro loď \"Prince of Wales\" změněna na použití letadel startujících pomocí katapultu a přistávajících pomocí zádržných systémů - CATOBAR. Do prosince 2011 přitom nebylo jisté, zda \"Queen Elizabeth\" bude také přestavěna na tuto tradiční koncepci. V květnu 2012 bylo z finančních a časových důvodů definitivně rozhodnuto ve prospěch původní konfigurace STOVL u obou plánovaných plavidel. Tyto dvě letadlové lodě mají resp. budou mít shodný výtlak 65 000 tun, jsou resp. budou obě 280 metrů dlouhé a ponesou až 40 vojenských letadel. Budou tedy zdaleka největšími válečnými loděmi, které kdy byly pro \"Royal Navy\" postaveny.\n\nJednotky třídy \"Queen Elizabeth\":\nPosádku lodi bude tvořit 679 lidí. S leteckým personálem vzroste počet lidí na palubě až na 1600. Při plném výtlaku lodí 65 000 tun bude jejich celková délka 280 metrů. Šířka lodí bude 70 metrů, jejich výška bude 56 metrů a ponor bude 11 metrů při dosahu 10 000 námořních mil. Maximální rychlost bude 25 uzlů (46 km/h). O výkon se budou starat dvě plynové turbíny Rolls-Royce Marine Trent MT30 o výkonu 36 MW (48 000 koňských sil) a čtyři dieselové generátory. Dva o výkonu 9 MW (12 000 koňských sil) a dva o výkonu 11 MW (15 000 koňských sil). Turbíny Trent a dieselové generátory jsou vůbec největší pohonné jednotky, které byly v Royal Navy použity. Společně budou napájet nízkonapěťový systém, který se stará o elektrický pohon motoru, jenž pohání dvě hřídele.\n\nNa letové palubě, jejíž velikost odpovídá třem fotbalovým hřištím jsou dvě věže, namísto tradiční jedné velké. Přední věž slouží k ovládání funkcí lodi, zatímco zadní věž slouží pro řízení letového provozu. Lodní hangár má rozměry 155 x 33,5 metrů a 6,7 - 10 metrů na výšku. Je dostatečně velký na to, aby pojal 20 letadel nebo vrtulníků. K přepravě strojů z hangáru na letovou palubu budou mít lodě dva obrovské výtahy. Každý z těchto výtahu je schopen z hangáru na palubu přepravit dvě F-35 za 60 sekund. K obraně lodi proti vzdušným silám bude sloužit systém Phalanx CIWS. Proti útokům na moři lodě chrání 30 mm automatické kanóny a kulomety.\n\nNa lodích budou instalovány radarové systémy S1850M od společnosti BAE Systems. Stejné systémy jsou namontované na torpédoborcích třídy \"Daring\". Radary jsou schopné prohledávat rozsáhlé vzdálenosti. Na lodích se také objeví radary se středním dosahem Artisan 3D maritime od stejné společnosti. BAE tvrdí, že systém S1850M má plně zautomatizovanou detekci, a že tento systém dokáže zahájit sledování až jednoho tisíce vzdušných cílů v dosahu 400 kilometrů. Systém Artisan je zase schopen sledovat cíle o velikosti snookerové koule do vzdálenosti 20 kilometrů. Tento systém bude rovněž namontován na fregaty třídy Typ 23 Norfolk, na výsadkové lodě \"Albion\" (L14), \"Bulwark\" (L15) a HMS \"Ocean\". Zároveň budou tyto lodě vybaveny elektrooptickými systémy (EOS) a kamerovými systémy (GPC).\n\nManipulace se střelivem a municí bude prováděna pomocí mechanizovaného zbraňového systému HMWHS. Toto je první námořní použití běžného pozemního skladového systému. HMWHS pohybuje municí, která je na paletách, od zásobníků po jednotlivé zbraně, po kolejích a s pomocí několika výtahů munici dostane dopředu a dozadu nebo na pravobok a levobok lodi. Po kolejích tedy lze zbraně přepravit do hangáru, popřípadě na letovou palubu. Tímto vzniká nový postup, při kterém je lidská síla zapotřebí pouze na uložení nebo přípravu munice. Pohyb palet je řízen z centrálního střediska. Díky tomuto systému se zrychlí dodávky a redukuje se počet lidí z posádky nutných pro tuto práci.\n\nNa lodích se budou nalézat kina, fitness centra a 4 lodní kuchyně, které budou zaměstnávat 67 členů posádky. K dispozici budou čtyři velké jídelny. Největší z nich je schopna servírovat 960 jídel za jednu hodinu. Lékařská zařízení budou zahrnovat operační sál a zubní chirurgii. Na osm lůžek připadá 11 lidí ze zdravotního personálu.\n\n"}
{"id": "781296", "url": "https://cs.wikipedia.org/wiki?curid=781296", "title": "Inteligentní prostředí", "text": "Inteligentní prostředí\n\nInteligentní prostředí je sociologický, sociopsychologický resp. kybernetický pojem pojem vyjadřující inteligenci, kterou na inteligentní subjekt působí jeho pracovní prostředí, resp. civilizací inteligentně strukturované životní prostředí v propojení sítí a systémů komunikačních, dopravních, výpočetních, ekonomicko-výrobních, ekonomicko-obchodních, archivních, orientačně- a naučně-informačních aj. Inteligentní prostředí zvyšuje vlastní inteligenci subjektu resp. jeho pracovní a informační výkonnost, ale může produkovat různé externality či dokonce může mít tendenci se orientovat na určité své autonomní cíle, jako tzv. hybridní inteligence, díky čemuž se může dostávat do rozporu se záměrnými nebo potenciálními cíli člověka a lidské civilizace. Inteligentní prostředí se tak může dostat až do pozice ne-lidské inteligence směřující proti cílům inteligence lidské, jakoby šlo o inteligenci nepřátelskou, cízí, mimozemskou. Inteligentní prostředí je sice budováno, udržováno a animováno lidskou, resp. člověkem vytvořenou umělou inteligencí, ale v některých ohledech se může chovat autonomně a to až po projevy strojové inteligence.\n\nTento termín byl ve 20. století používán nejčastěji pro ilustraci faktu, že i méně inteligentní, méně tvůrčí, méně kvalifikovaný či méně vzdělaný člověk může v inteligentním prostředí (resp. s celkově kvalitním zázemím) podávat stejný pracovní či informační výkon jako pracovník kvalitnější. V současnosti se dostává do popředí problém externalit a autonomnosti inteligentního prostředí.\n\n"}
{"id": "781299", "url": "https://cs.wikipedia.org/wiki?curid=781299", "title": "František Červenka", "text": "František Červenka\n\nFrantišek Červenka (3. ledna 1922 – ???) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nPocházel z dělnické rodiny. Za okupace pracoval jako slévač, později byl totálně nasazen v Německu, odkud v roce 1944 utekl domů. Po válce pracoval v železárnách v Čenkově na pozici opraváře, později mistra v kovárně. Jako člen KSČ absolvoval politické školení a pracoval na Okresním výboru KSČ Hořovice coby vedoucí tajemník, později v téže funkci v Příbrami. V roce 1958 přešel na Krajský výbor KSČ v Praze. Od roku 1962 zastával funkci předsedy Krajského národního výboru pro Středočeský kraj. Od ledna 1969 z této funkce přešel na post vedoucího tajemníka středočeského Krajského výboru KSČ.\n\n12. sjezd KSČ ho zvolil za kandidáta Ústředního výboru Komunistické strany Československa. 13. sjezd KSČ ho zvolil za člena ÚV KSČ.\nPo federalizaci Československa usedl do Sněmovny národů Federálního shromáždění. Slib ovšem složil až dodatečně v červnu 1969. Do funkce ho nominovala Česká národní rada, kde rovněž zasedal. Ve federálním parlamentu setrval do konce funkčního období, tedy do voleb roku 1971.\n\n"}
{"id": "781308", "url": "https://cs.wikipedia.org/wiki?curid=781308", "title": "Volba prezidenta České republiky 1998", "text": "Volba prezidenta České republiky 1998\n\nVolba prezidenta České republiky 1998 proběhla 20. ledna 1998 a byla druhou parlamentní volbou prezidenta České republiky. Dvoukolová volba proběhla na společné schůzi obou komor Parlamentu České republiky ve Španělském sále Pražského hradu. Funkci předsedy Poslanecké sněmovny vykonával Miloš Zeman. Favorizovaným kandidátem byl stávající prezident Václav Havel. Dalšími kandidáty byli komunistický poslanec Stanislav Fischer a Miroslav Sládek předseda strany SPR–RSČ, který se v době konání volby nacházel ve vazební věznici Na Pankráci. V druhém kole volby byl Václav Havel opětovně zvolen prezidentem České republiky.\n\nVolba prezidenta probíhala v situaci ovlivněné pádem druhé vlády Václava Klause, který vyvolal skandál týkajícím se financování Občanské demokratické strany. Navzdory zvyklostem Václav Havel pověřil sestavením nové vlády Josefa Luxe, předsedu KDU-ČSL, což bylo vykládáno jako pokus odstranit Václava Klause z české politické scény. Na nové vládě Josefa Tošovského podporované KDU-ČSL, ODA a Unií svobody se Klausem vedená ODS nepodílela. 9. prosince 1997 přednesl prezident Václav Havel v Rudolfinu před oběma komorami Parlamentu České republiky projev, ve kterém kritizoval průběh ekonomické transformace a celkový stav české společnosti, což šlo opětovně vyložit jako útok na bývalého premiéra Václava Klause. Tento projev tak výrazně zkomplikoval Havlovo znovuzvolení.\nDalším tématem diskutovaným v rámci volby byla Česko-německá deklarace. Miroslav Sládek, prezidentský kandidát SPR-RSČ, byl v době prezidentské volby vazebně stíhán za výroky pronesené v době ratifikace této deklarace.\n\nO úřad hlavy státu se ucházeli tři kandidáti. Stávající prezident Václav Havel podporovaný vládní koalicí a částí ČSSD. Komunistická strana Čech a Moravy navrhla astrofyzika Ing. Stanislava Fischera, CSc. SPR-RSČ navrhlo svého předsedu Miroslava Sládka, který se v době volby nacházel ve vazební věznici na Pankráci a volby se tak nezúčastnil.\n\nDruhá volba prezidenta České republiky proběhla na společné schůzi obou komor Parlamentu České republiky tak, jak požadovala tehdy platná Ústava České republiky. Na úvod schůze vystoupil komunistický poslanec Vojtěch Filip, který parlament požádal, aby před parlamentem mohl vystoupit komunistický kandidát Stanislav Fischer. Tento návrh nakonec byl hlasy senátorů zamítnut. Republikánský poslanec a prezidentský kandidát Miroslav Sládek se schůze parlamentu nezúčastnil a nehlasoval, protože většina poslanců a senátorů zamítla možnost poslat do vazební věznice, v níž byl Sládek umístěn, volební urnu. Republikánský poslanec Jan Vik následně zpochybnil legitimitu prezidentské volby a oznámil, že se obrátí na Ústavní soud. Kromě republikánské strany zazněla kritika stávajícího prezidenta také od poslanců KSČM. Komunistický poslanec Miroslav Grebeníček označil Václava Havla za prezidenta, který jedná proti zájmům České republiky, protože se omluvil za odsun sudetských Němců a nabízí jím občanství. Výrazná kritika přišla také od poslanců vládní koalice. Poslanec KDU-ČSL Jiří Karas ostře kritizoval Havlův morální profil a zejména jeho obchodní spolupráci s bývalým komunistickým premiérem Mariánem Čalfou, přesto v závěru svého projevu vyjádřil Havlovi v nadcházející volbě podporu. Podporu Havlovi vyjádřili navzdory politickým rozdílům také někteří poslanci ČSSD, jmenovitě Petra Buzková nebo Pavel Dostál. Podobně se vyjádřil také poslanec Jan Ruml z nově vzniklého poslaneckého klubu US-DEU. \n\nNavzdory návrhu senátorky Jitky Seitlové (ODA) byl nakonec prosazen tajný způsob volby prezidenta.\n\nVýsledky prvního kola volby\n\nV prvním kole nebyl zvolený žádný kandidát. Dostatek hlasů na postup získal pouze Václav Havel. \n\nVýsledky druhého kola volby\n\nBezprostředně po vyhlášení výsledků kola prvního proběhlo druhé kolo volby, do nějž postoupil jediný kandidát Václav Havel, který byl následně zvolen nejnižším možným kvórem 146.\n\nK průběhu volby prezidenta se následně vyjádřil republikánský poslanec Jan Vik: „Chci zdůraznit, že Sdružení pro republiku – Republikánská strana Československa neuznává dnešní volbu hlavy státu. Konstatujeme, že Václav Havel není legitimně zvoleným prezidentem České republiky. Pane Havle, styďte se.“ Na jeho slova reagovala první dáma Dagmar Havlová pískotem.\n\nZnovuzvolený prezident následně poděkoval poslancům a senátorům za vloženou důvěru:\n2. února 1998 složil Václav Havel na společném zasedání obou komor parlamentu prezidentský slib.\n\nKandidát republikánské strany Miroslav Sládek podal na průběh prezidentské volby stížnost k Ústavnímu soudu České republiky, v níž se domáhal zrušení platnosti volby z důvodu svého protiprávního vzetí do vyšetřovací vazby a rovněž z důvodu, že mu bylo znemožněno oddělené hlasování ve věznici. Následkem toho podle jeho názoru došlo k porušení Ústavy České republiky a Listiny základních práv a svobod, a to jak ve vztahu k osobě stěžovatele jako občana, tak ve vztahu osoby stěžovatele jako poslance, a rovněž ve vztahu k politické straně SPR-RSČ, které byl stěžovatel předsedou. Ústavní soud Sládkovu stížnost zamítl jako nedůvodnou.\n\n\n\n"}
{"id": "781309", "url": "https://cs.wikipedia.org/wiki?curid=781309", "title": "Volba prezidenta České republiky 1993", "text": "Volba prezidenta České republiky 1993\n\nVolba prezidenta České republiky 1993 proběhla 26. ledna 1993 a byla první parlamentní volbou prezidenta v historii samostatné České republiky. Volba proběhla na druhé veřejné schůzi Poslanecké sněmovny Parlamentu České republiky v Thunovském paláci na pražské Malé Straně. Funkci předsedy Poslanecké sněmovny vykonával Milan Uhde. Mezi nominovanými kandidáty byl bývalý československý prezident Václav Havel, předsedkyně Levého bloku Marie Stiborová a předseda republikánské strany Miroslav Sládek. Prvním prezidentem České republiky byl zvolen Václav Havel.\n\nVáclav Havel nebyl 3. července 1992 opětovně zvolen Federálním shromážděním do funkce československého prezidenta. 17. července přijala Slovenská národní rada \"Deklaraci o svrchovanosti Slovenské republiky\", čímž fakticky došlo k zániku federace, o jejíž zachování Havel usiloval. Československý prezident Václav Havel abdikoval dne 20. července 1992. \n\n1. ledna 1993 vznikla samostatná Česká republika. Podle tehdy platné \"Ústavy České republiky\" měly prezidenta volit obě komory Parlamentu České republiky, tedy Poslanecká sněmovna a Senát. Problémem ale bylo, že Senát nebyl počátkem roku 1993 ještě ustanoven, k tomu došlo až v roce 1996. Někteří poslanci se na základě této skutečnosti snažili volbu prezidenta odložit.\n\nO úřad hlavy státu se ucházeli tři kandidáti. Bývalý československý prezident Václav Havel byl podporovaný vládní koalicí. Koalice Levý blok navrhla svojí předsedkyni doc. RNDr. Marii Stiborovou, CSc., a Sdružení pro republiku – Republikánská strana Československa navrhlo rovněž svého předsedu Miroslava Sládka.\nPřed samotným aktem volby byl stanoven časový prostor pro rozpravu o prezidentských kandidátech, využívaný především republikánských poslanci, kteří volbu úmyslně zdržovali. Váhající poslanci Liberálně sociální unie nakonec vyslovili podporu Václavu Havlovi. V průběhu schůze došlo k potyčce mezi prezidentským kandidátem Miroslavem Sládkem a fotografem. Televizní divák dále narušil schůzi tím, že telefonicky oznámil uložení nálože semtexu v budově parlamentu. \n\nVáclav Havel byl zvolen prezidentem hned v prvním kole tajné volby, když z celkového počtu 200 hlasů získal potřebnou nadpoloviční většinu 109 poslanců.\n\nCelkově byla míra podpory pro vítězného kandidáta hodnocena jako nízká, jelikož samotná vládní kolice (ODS, KDS, KDU-ČSL a ODA) měla 105 hlasů a podporu Havlovi přislíbila i část opozice. Je tedy možné, že část poslanců ODS a KDS pro Havla nakonec nehlasovala. Tento fakt byl soudobými komentátory vnímán jako pozitivní znamení nových demokratických časů, v nichž „doby manifestační jednoty již pominuly“.\n\nDne 2. února 1993 složil Václav Havel prezidentský slib na slavnostní schůzi Poslanecké sněmovny ve Vladislavském sále Pražského hradu a stal se tak prvním prezidentem České republiky. Inaugurace se zúčastnili německý prezident Richard von Weizsäcker, maďarský prezident Árpád Göncz, polský prezident Lech Wałęsa, rakouský prezident Thomas Klestil a místopředseda slovenské vlády Roman Kováč. Havel tím zahájil své třetí volební období v prezidentské funkci.\n\n\n\n"}
{"id": "781315", "url": "https://cs.wikipedia.org/wiki?curid=781315", "title": "Arnold Kadlec", "text": "Arnold Kadlec\n\nArnold Kadlec (* 8. ledna 1959 Most, Československo) je bývalý československý hokejový obránce, mistr světa z roku 1985.\n\nLitvínovský odchovanec, který naskočil do prvoligového hokeje v sezóně 1976–1977 jako sedmnáctiletý, se již příští sezónu stal platným hráčem mužstva. Rozhodující krok mezi elitu učinil až během základní vojenské služby v Dukle Jihlava, kde trénoval Stanislav Neveselý. Jako některé jiné hráče, i mladého Kadlece dostal na reprezentační úroveň. Po skončení základní vojenské služby se vrátil do Litvínova, kde vydržel až do konce osmdesátých let, do pádu komunismu. V okamžiku otevření hranic zkusil jednu sezónu v nejvyšší finské lize v týmu Lukko Rauma, následně jednu sezónu v italské soutěži, poté kvůli zdravotním problémům (třikrát operované koleno) skončil aktivní kariéru.\n\nV roce 1982 byl draftován, dokonce několikrát během turnajů osobně mluvil s koučem Minnesoty Lou Nannem, který ho ubezpečoval, že s ním počítá do základní sestavy, ale byl odmítnut. Jediná možnost byla emigrace, kterou nechtěl podstoupit.\n\nZa československou reprezentaci odehrál 176 zápasů, ve kterých vstřelil 21 gólů. Dvakrát se zúčastnil zimních olympiád – v Lake Placid 1980 skončil československý tým na pátém místě, v Sarajevu 1984 pomohl vybojovat stříbrné medaile.\n\nPo skončení začal trénovat v Chomutově nebo v Mostě, jak týmy mládeže, tak i dospělé. Tato práce mu nevyhovovala a začal s podnikáním v oblasti natěračských prací. Později pracoval jako státní zaměstnanec pro společnost, která se zabývá projekty rozvoje pracovních sil pro občany Mostecka a Ostravska.\n\n\n"}
{"id": "781316", "url": "https://cs.wikipedia.org/wiki?curid=781316", "title": "Helmut Böttiger", "text": "Helmut Böttiger\n\nHelmut Böttiger (* 8. září 1956, Creglingen) je německý spisovatel, literární kritik a esejista.\n\nPo maturitě ve Weikersheimu studoval germanistiku ve Freiburgu a zakončil dizertací na téma Fritz Rudolf Fries a literatura DDR. Pracoval jako kulturní redaktor na několika pozicích ve Stuttgartu, Frankfurtu a Berlíně, mimo jiné u Frankfurter Rundschau. Od roku 2000 žije v Berlíně jako autor a kritik na volné noze.\n\n"}
{"id": "781317", "url": "https://cs.wikipedia.org/wiki?curid=781317", "title": "Antonín Červinka", "text": "Antonín Červinka\n\nAntonín Červinka (20. ledna 1926 - ???) byl český a československý ekonom, politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nVe školním roce 1956/1957 se uvádí jako vedoucí katedry politické ekonomie na Právnické fakultě Univerzity Karlovy. Od roku 1955 byl docentem politické ekonomie. V 60. letech 20. století zasedal v takzvané barnabitské komisi, která řešila nápravu některých křivd období stalinismu. V jejím rámci působil v odborné skupině, která se zabývala otázkou česko-slovenských vztahů a ekonomického vývoje obou částí republiky. V roce 1968 publikoval články na téma ekonomických souvislostí česko-slovenského soužití.\n\nPo federalizaci Československa usedl v lednu 1969 do Sněmovny národů Federálního shromáždění. Do funkce ho nominovala Česká národní rada, kde rovněž zasedal. Ve federálním parlamentu setrval do konce funkčního období, tedy do voleb roku 1971. Získal i vládní post. Ve vládě Stanislava Rázla a vládě Josefa Kempného a Josefa Korčáka byl v letech 1969-1971 místopředsedou vlády České socialistické republiky.\n\nNa přelomu let 1969-1970 zasedal v zvláštní komisi při vládě ČSSR, která měla řešit revizi ústavního zákona o federalizaci Československa. V česko-slovenských státoprávních vztazích pak došlo k omezení pravomocí republik.\n\nJeho bratr Karel Červinka byl ředitelem nakladatelství Mladá fronta. Krátce poté, co Antonín Červinka opustil českou vládu, byl bratr Karel zbaven své ředitelské funkce. I během 80. let 20. století se veřejně angažoval. V roce 1987 například vystoupil jako jeden z hostů v diskuzním pořadu \"Spravedlnost pro všechny\", který připravila Československá televize.\n\nPo roce 1989 se dál politicky angažoval. V komunálních volbách roku 1998 a znovu v komunálních volbách roku 2002 byl zvolen zastupitelem městské části Praha 13 za KSČM. Je tehdy uváděn jako důchodce. V roce 2002 se podílel jako jeden z přednášejících na diskuzi pořádané Klubem ekonomů blízkým KSČM na téma Sociální a důchodové zabezpečení - zdroje a rizika, kde vystoupil s projevem na téma \"Sociální doktrína pro Českou republiku\".\n\n"}
{"id": "781320", "url": "https://cs.wikipedia.org/wiki?curid=781320", "title": "Slezský pohár", "text": "Slezský pohár\n\nSlezský pohár byl nepravidelně se konající turnaj ledního hokeje v Opavě v tehdejším Československu. První ročník turnaje se konal v roce 1957, poslední ročník v roce 1985. Celkem se konalo 23 ročníků.\n\n"}
{"id": "781321", "url": "https://cs.wikipedia.org/wiki?curid=781321", "title": "Spengla (přítok Strėvy)", "text": "Spengla (přítok Strėvy)\n\nSpengla je řeka 2. řádu uprostřed Litvy v okresech Kaišiadorys (menší část horního toku) a Elektrėnai. Dolní tok od jezera Audėjas se nazývá Audėja. Řeka Spengla vytéká z rybníka u vsi Butkai v okrese Kaišiadorys. Teče zpočátku směrem severním, u vsi Klėriškės protéká dvěma rybníky, v lese Kaukinės miškas se stáčí k východu, u vsi Kaukinė protéká dalším rybníčkem směrem severním a zanedlouho se stáčí opět k východu. Po průtoku jezerem Audėjas mění název na \"Audėja\" a pokračuje k severu, u vsi Kareivonys protéká soustavou rybníků, z nichž první se nazývá Kareivonių tvenkinys, vzápětí u vsi Naujosios Kietaviškės protéká dalším jezerem a u části téže vsi jménem Senosios Kietaviškės se vlévá do řeky Strėva jako její levý přítok 37,3 km od jejího ústí do Němenu. \n\n\nněkolik dalších nevýznamných přítoků\n\n"}
{"id": "781324", "url": "https://cs.wikipedia.org/wiki?curid=781324", "title": "Pohár osvobození", "text": "Pohár osvobození\n\nPohár osvobození byl nepravidelně se konající turnaj ledního hokeje v tehdejším Československu. První ročník turnaje se konal v roce 1981, poslední ročník v roce 1984. Celkem se konaly jenom 3. ročníky.\n\n"}
{"id": "781326", "url": "https://cs.wikipedia.org/wiki?curid=781326", "title": "Tibor Demmer", "text": "Tibor Demmer\n\nTibor Demmer (11. dubna 1920 – 10. března 2004) byl slovenský a československý politik Komunistické strany Slovenska, poslanec Slovenské národní rady v 60. letech a poslanec Sněmovny národů Federálního shromáždění na počátku normalizace.\n\nVe volbách roku 1964 byl zvolen do Slovenské národní rady.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. V parlamentu setrval do konce funkčního období Federálního shromáždění, tedy do voleb v roce 1971.\n\n"}
{"id": "781327", "url": "https://cs.wikipedia.org/wiki?curid=781327", "title": "Celestini", "text": "Celestini\n\nCelestini (\"Congregatio Coelestinorum, Ordo Coelestinensium, coelestini, coelestiáni;\" původně \"poustevníci sv. Damiána\" nebo \"poustevníci z Murrone\" či \"bratři sv. Ducha\") neboli řád celestinů byli katolický řeholní řád vzniklý reformací řádu benediktinského. Jejich heslem je benediktinské \"Ora et labora\", jejich kláštery se nazývají \"paraklety\" (podle úcty k Duchu svatému, Paraklétu). Jejich zakladatelem byl poustevník Pietro Angeleri del Morrone (také Murrhone nebo de Morone; pozdější nešťastný papež Celestin V.), který zřídil roku 1254 v italských Abruzzách první celestinskou poustevnu.\n\nV Českých zemích měli celestini konventy v Ojvíně a v Praze u sv. Michala pod Vyšehradem (první fungoval pouhých 180 a druhý 33 let – ojvínský konvent zanikl v 16. století, pražský konvent byl zničen roku 1420 tábory), hojněji zastoupeni byli zejména v Itálii a ve Francii. Koncem 18. století členové řádu zcela vymřeli.\n\n\n"}
{"id": "781328", "url": "https://cs.wikipedia.org/wiki?curid=781328", "title": "Igor Obert", "text": "Igor Obert\n\nIgor Obert (* 14. července 1982) je slovenský fotbalový obránce, momentálně hrající za slovenský celek FKM Nové Zámky.\n\nS fotbalem začínal v FK Tempo Partizánske a postupně hrál také za FK Radvaň, Topvar Topoľčany, Žiar nad Hronom a Duslo Šaľa, kde také nakoukl do seniorského fotbalu. V létě 2007 přestoupil do MFK Dubnica, kde si odbyl debut v Corgoň lize. V létě 2010, po třech sezonách v Dubnici, přestoupil do DAC Dunajská Streda, kde patřil k nejdůležitějším hráčům. Po sezoně měl nabídku ze Senice, ale odešel do Řecka do týmu Olympiakos Volou. Olympiakos měl původně hrát Evropskou ligu, ale kvůli ovlivňování zápasů byl vyloučen jak z evropských soutěží, tak z 1. řecké ligy. Ještě v průběhu podzimu se vrátil do Dunajské Stredy, které v té době ovšem byla sužována finančními problémy. V zimě 2012 proto odešel nejprve na testy a později na přestup do FC Vysočina Jihlava. V červnu 2013 mu tady vypršela smlouva a vedení Jihlavy se ji rozhodlo neprodloužit. V červenci téhož roku pak zamířil do Zemplínu Michalovce.\n\n\n"}
{"id": "781333", "url": "https://cs.wikipedia.org/wiki?curid=781333", "title": "Provozovna", "text": "Provozovna\n\nProvozovna je prostor, ve kterém se vykonává podnikatelská činnost. Jedná se například o prodejnu, dílnu, výrobní závod, kancelář, stánek nebo automat. Počet provozoven jednoho podnikatele není omezen. Provozovna, s výjimkou mobilní provozovny a automatu, musí být nahlášena na živnostenském úřadě a získává své \"identifikační číslo provozovny\" (IČP). Mobilní provozovna je taková, která je přemístitelná a zároveň na jednom místě nesetrvává déle než tři měsíce. \n\nProvozovna je definována v § 17 zákona č. 455/1991 Sb., o živnostenském podnikání (živnostenský zákon), pro daňové účely také v zákoně č. 235/2004 Sb., o dani z přidané hodnoty. Své provozovny si podle zákona č. 312/2006 Sb. a jeho prováděcí vyhlášky č. 355/2013 Sb. mohou zřídit i insolvenční správci.\n\nProvozovna dle živnostenského zákona, ať už se jedná o stálou provozovnu, mobilní provozovnu nebo automat, se označuje identifikačním číslem osoby, dále jménem a příjmením u fyzické osoby a názvem u právnické osoby. Stálá provozovna určená pro přímý kontakt se spotřebitelem musí být ještě označena provozní dobou a osobou odpovědnou za provozovnu. Mobilní provozovnu je potřeba označit adresou sídla podnikatele a osobou odpovědnou za provozovnu. Automat musí být označen adresou sídla podnikatele. Za neexistující nebo neúplné označení provozovny hrozí podnikateli pokuta do výše 100 tisíc Kč.\n\nZahájení činnosti v provozovně a ukončení činnosti v provozovně musí podnikatel předem oznámit živnostenskému úřadu. Jestliže tak neučiní, hrozí mu pokuta až výše 100 tisíc Kč. Podnikatel při případné kontrole musí prokázat vztah k provozovně, ať už vlastnický, nebo užívací. Dále musí na žádost prokázat stavební způsobilost a splnění dalších právních předpisů (hygienické, požární apod.).\n\nPodnikatel s provozovnou určenou pro přímý kontakt se spotřebitelem musí zajistit, aby v prodejní době byla v provozovně osoba znalá českého příp. slovenského jazyka. Současně zde po celou provozní dobu musí být pracovník pověřený vyřizovat reklamace. \n\n"}
{"id": "781336", "url": "https://cs.wikipedia.org/wiki?curid=781336", "title": "Slovenský národní revoluční pohár", "text": "Slovenský národní revoluční pohár\n\nSlovenský národní revoluční pohár byl nepravidelně se konající turnaj ledního hokeje v Banské Bystrici v Československu, později na Slovensku. První ročník turnaje se konal v roce 1966, poslední ročník v roce 1995. Celkem se konalo 19. ročníků.\n\n"}
{"id": "781337", "url": "https://cs.wikipedia.org/wiki?curid=781337", "title": "Organizační složka", "text": "Organizační složka\n\nOrganizační složka může být:\n"}
{"id": "781338", "url": "https://cs.wikipedia.org/wiki?curid=781338", "title": "Dickie Moore", "text": "Dickie Moore\n\nRichard Winston „Dickie“ Moore (* 6. ledna 1931 Montreal, Québec – 19. prosince 2015 Montreal, Québec) byl někdejší kanadský hokejový útočník. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nMoore se narodil v Montrealu, kde také vyrůstal a začínal s hokejem. V roce 1951 mu přišla nabídka od týmu Montreal Canadiens, kde by si mohl vydělat 7000 dolarů. Nabídku odmítl a sezónu tak zahájil v Montreal Royals. O vánocích Canadiens zvýšil nabídku o 2000 dolarů, Moore nabídku přijal a mohl tak debutovat v nejprestižnější hokejové lize NHL. Během své kariéry ho sužovalo zranění, zlomil si obě nohy a měl problémy s koleny, někteří měli pochybnosti aby omezil hokej. Dále si dvakrát zlomil klíční kost, měl několik operací s kolenem a poslední tři měsíce sezóny 1957/58 hrával se zlomeným zápěstím. V Canadiens patřil mezi nejlepších hráče v historii a svůj první Stanley Cup vybojoval v sezóně 1952/53, za svou kariéru ještě získal Stanley Cup pětkrát v letech 1955-60. Po sezóně 1962/63 si generální manager Canadiens Frank Selke si ho zavolal do své kanceláře, kde si promluvili o změnách klubu. Po debatě s Frankem Selkem odmítl ukončit kariéru. I když se pokoušel přesvědčit vedení klubu Canadiens, za tým již neodehrál žádný zápas. Po uplynutí jednoho roku se vrátil zpět na led. Odehrál 38 zápasů za klub Toronto Maple Leafs a opět si zahrál v playoff. Po dvou letech bez hokeje se naposledy vrátil na led jenž hrával za tým St. Louis Blues. Klub dotáhnul až do finále playoff, ale v závěru finálové fáze prohrál nad bývalým týmem Montreal Canadiens 0:4 na zápasy.\n\n27. srpna 2006 měl autonehodu, ve kterém se jeho automobil střetl s kamiónem. Utrpěl četná zranění krku, páteře a žeber. V uvězněn autě musel čekat pětačtyřicet minut na záchranu. Jeho stav byl vážný . Po uplynutí třích dnů byl přeložen z jednotky intenzivní péče na normální oddělení a jeho stav byl stabilizovaný .\n\nZa sezónu 1958/59 nasbíral 96 kanadských bodů, čímž vytvořil novy rekord v lize NHL v počtu nasbíraných bodů. V sezóně 1965/66 překonal rekord o jeden bod kanadský útočník Bobby Hull. Současný rekord drží Wayne Gretzky, jenž nasbíral v sezóně 1985/86 215 kanadských bodů.\n\n\n\n"}
{"id": "781341", "url": "https://cs.wikipedia.org/wiki?curid=781341", "title": "Chudobín u Dalečína", "text": "Chudobín u Dalečína\n\nChudobín () byla obec v dnešním okrese Žďár nad Sázavou v Kraji Vysočina. V roce 1950 zde žilo 143 obyvatel. Obec ležela na levém břehu řeky Svratky, asi tři kilometry po proudu od obce Dalečín, s kterou byl Chudobín ve dvou obdobích sloučen. \n\nNejstarší dochovaný záznam o Chudobíně je ze 14. století, konkrétně z roku 1384, kdy se uvádí jeho jméno v podobě Chudowin. Jméno pochází z osobního jména Chudoba.\n\nDne 15. dubna 1920 došlo k odloučení od Dalečína a Chudobín získal statut samostatné politické obce. Prvním starostou se stal Rudolf Trapl st., který v této funkci působil osm let. Od roku 1947 začalo postupně docházet ke stěhování prvních rodin v souvislosti s dostavbou vodní nádrže Vír. V roce 1955 zanikla existence chudobínské samosprávy a na krátkou dobu došlo ke sloučení s MNV v Dalečíně.\n\nKrajský národní výbor v Brně usnesením ze dne 20. září 1957 zrušil obec Chudobín s účinností od 1. května 1957, kdy došlo i k jejímu faktickému zatopení vodami vodní nádrže Vír.\n\nDvě chaty, které byly poměrně vysoko nad zátopovou kótou přehrady, nemusely být zlikvidovány s ostatními stavbami v obci. Přečkaly až do roku 1993, kdy musely být zbourány v souvislosti se změnou využívání přehrady a s vymezením pásem hygienické ochrany vodní nádrže.\n\nV časech plného rozkvětu se obec stala inspiračním zdrojem Václava Svobody Plumlovského (Báseň \"Chudubín\" ze sbírky \"Básně, povídky, cesty\").\n\nBorovice, která roste na skalnatém výběžku (poloostrově) u Vírské přehrady, zvítězila v anketě Strom roku 2019. Její stáří se odhaduje na 350 let.\n\n"}
{"id": "781343", "url": "https://cs.wikipedia.org/wiki?curid=781343", "title": "Lembach im Mühlkreis", "text": "Lembach im Mühlkreis\n\nLembach im Mühlkreis je městys v rakouské spolkové zemi Horní Rakousy, v okrese Rohrbach.\nV roce 2011 zde žilo 1 548 obyvatel.\n"}
{"id": "781347", "url": "https://cs.wikipedia.org/wiki?curid=781347", "title": "MEDARD", "text": "MEDARD\n\nMEDARD (Meteorological and Environmental Data Assimilating system for Regional Domains) je numerický model počasí, díky kterému je možno připravit krátkodobé předpovědi. V modelu MEDARD je používán numerický model MM5 konfigurovaný pro Českou republiku, od kterého jsou odvozovány i jeho předpovědi, kvalita ovzduší je pak určována chemickým transportním modelem CAMx.\n\nVýpočet z numerického modelu MM5 je přenesen do Akademie věd ČR, kde je zpřesněn pro konkrétní území. Rozlišení pro střední Evropu činí 27 km, pro Českou republiku se pak rozlišení zpřesňuje na 9 km.\n\nVýsledky jsou k dispozici v jednohodinových nebo dvouhodinových intervalech s předpovědí na 3 dny dopředu. Jako zobrazení lze použít statické mapy i jednoduchou animaci.\n\nVýstupem (výsledkem) modelu jsou předpovědi hodnot několika fyzikálních veličin popisujících vlastnosti a chování atmosféry:\n\n"}
{"id": "781348", "url": "https://cs.wikipedia.org/wiki?curid=781348", "title": "Se slepým kocourem", "text": "Se slepým kocourem\n\nSe slepým kocourem je druhé album skupiny Pláče kočka. Vydáno bylo roku 2009. Na albu vystupuje Jakub Sejkora spolu s Josefem a Tomášem Jeřábkovými.\n\n\n"}
{"id": "781352", "url": "https://cs.wikipedia.org/wiki?curid=781352", "title": "Limšius", "text": "Limšius\n\nLimšius je řeka 2. řádu uprostřed Litvy v okrese Kaišiadorys, levý přítok řeky Strėva. Pramení 0,5 km severovýchodně od vsi Kazokai, 5 km na severoseverozápad od Kruonisu. Teče zpočátku směrem severoseverovýchodním, po soutoku s říčkou Juodupis se stáčí ostře k východu a počíná meandrovat. Po soutoku s říčkou Dūmė se pomaleji stáčí směrem severoseverovýchodním, u vsi Mediniai Strėvininkai se stáčí k západoseverozápadu a tím směrem pokračuje až k ústí do řeky Strėva, do které se vlévá naproti vsi Pavuolis, 7 km západně od města Žežmariai, 12,5 km od jejího ústí do Němenu jako její levý přítok.\n\n"}
{"id": "781354", "url": "https://cs.wikipedia.org/wiki?curid=781354", "title": "Karibská rozvojová banka", "text": "Karibská rozvojová banka\n\nKaribská rozvojová banka (anglicky: \"Caribbean Development Bank\", zkratka CDB) je regionální banka působící převážně v Karibiku. Byla založena na konferenci států a teritorií na Jamajce v roce 1969. Sídlo má v Bridgetownu na Barbadosu a počáteční kapitál byl 50 miliónů $. Postupně byla CDB rozšiřována o další akcionáře, o země které nejsou s karibskou oblastí přímo spjaté.\nPři vzniku si CDB stanovila za cíl pomáhat při financování sociálních a ekonomických programů, přispívat k harmonickému hospodářskému růstu a rozvoji členských zemí v regionu, se zvláštním zřetelem na specifické potřeby méně rozvinutých členů. Nabízí svým členům úvěry s úroky nižšími než jsou běžné a s delší dobou splatnosti.\n\nV roce 2010 byla CDB hodnocena americkou ratingovou agenturou Standard & Poor's a bylo ji opět přiznáno nejvyšší hodnocení AAA. Za přednost bylo vyzdviženo dobré portfolio cenných papírů i obezřetnost při poskytování půjček které nebyly nikdy odepsány (95 % úvěrů je garantováno členskými zeměmi) a vysoká likvidita.\n\nČlenské země, celkem 27, se dělí do dvou kategorií, na regionální a neregionální. Zásadní rozdíl je v tom, že z banky si mohou peníze půjčovat pouze země regionální. Aby bohatší, neregionální země nezískaly nad bankou kontrolu platí ustanovení, že 60 % akcií musí být v držení regionálních členských zemí.\n\nV roce 2011 byly za regionální země považovány:\n\na za neregionální:\n\n\n"}
{"id": "781356", "url": "https://cs.wikipedia.org/wiki?curid=781356", "title": "Šimon Brosius z Horštejna", "text": "Šimon Brosius z Horštejna\n\nŠimon Brosius z Horštejna (1567 Horšovský Týn - 13. ledna 1642 Praha) byl český titulární arcibiskup trapezuntský, pražský sufragán a probošt metropolitní kapituly u sv. Víta, kromě toho byl až do své smrti světícím biskupem pražské diecéze. Po celý život usiloval o obnovení katolické víry v Čechách. \n\nV mládí byl farářem. V roce 1600 byl zvolen metropolitním kanovníkem u sv. Víta a později i kanovníkem kolegiátní kapituly sv. Petra a Pavla na Vyšehradě a budyšínské kapituly. V roce 1604 byl zvolen děkanem metropolitní kapituly u sv. Víta, v roce 1614 proboštem a roku 1626 světícím biskupem a arcibiskupem trapezunským. V roce 1626 byl jmenován císařem Ferdinandem II. císařským falckrabětem (comes palatinus). V roce 1636 vysvětil loretu Panny Marie Loretánské v Horšovském Týně, která byla roku 1787 císařem Josefem II. zrušena a přestavěna na vyhlídkový pavilon.\n\nZemřel v Praze 13. ledna 1642. Je pohřben v kapli svatého Jana Křtitele v katedrále svatého Víta.\n\nV sakristii chrámu svatého Jakuba v Praze lze údajně vidět jeho portrét.\n"}
{"id": "781361", "url": "https://cs.wikipedia.org/wiki?curid=781361", "title": "Čínská lázeň", "text": "Čínská lázeň\n\nČínská lázeň (čínsky 洗澡) je čínské filmové drama / komedie z roku 1999 režiséra Zhang Yanga. Poprvé byl film uveden na Torontském filmovém festivalu (Toronto International Film Festival) 14. září 1999, kde vyhrál cenu FIPRESCI.\n\nZhang Yang společně s týmem mladých scenáristů vytvořil předlohu filmu o základních lidských hodnotách – rodině, přátelství, tradici. Je o prozření mladého muže, jenž si uvědomí, že se zběsilým životním tempem ve velkoměstě okrádá o cenné pouto k otci a bratrovi. Ve filmu je několik humorných scén, ale celkově je snímek laděn vážně až melancholicky.\n\nStarší otec – pan Liu žije se svým mentálně postiženým synem Ermingem v Pekingu, kde provozuje tradiční čínské lázně. Tyto lázně fungují pro místní obyvatele jako společenské centrum, kde se mohou nerušeně scházet a probírat své každodenní záležitosti. Čas v této klidné čtvrti ubíhá pozvolna – v ostrém kontrastu vůči ostatním dravě se rozpínajícím a expandujícím oblastem města. Návštěvníci koupelí se navzájem znají, společně vytvářejí pestrý kolorit – schází se zde staří muži, kteří pořádají souboje cvrčků, hráči čínských šachů (Siang-čchi), mladík, jenž ve sprše zpívá známou píseň 'O Sole Mio, manžel, který se neustále pře se svou ženou a další.\nPan Liu dělá svou práci rád, znamená pro něj mnoho. Mimo to se stará o svého postiženého syna, jenž mu v lázních ochotně pomáhá. Po zavírací době chodí spolu běhat.\n\nErming pošle pohled svému staršímu bratrovi Damingovi, který záhy přijíždí z jižního čínského města Šen-čenu na návštěvu. Mezi ním a otcem panují spíše chladné vztahy, syn odjel vydělávat velké peníze do města a otec nemá, komu by předal řemeslo. Daming otcovo zaměstnání příliš neuznává, ačkoli otce práce naplňuje. Situace se vyhrotí v momentě, kdy se Daming v doprovodu Erminga vydává do rušnější čtvrti objednat si jízdenky na zpáteční cestu. Mladší bratr dokáže žasnout i nad obyčejnými věcmi, je zvídavý. Než se Daming naděje, Erming je pryč. Otec mu vyčítá, že se nedokáže ani postarat o svého mladšího bratra. V ten okamžik si Daming začne uvědomovat, že dělá něco špatně. Erming se ale další den objeví ve dveřích. Jeden ze zákazníků uklidňuje pana Liu, že se nemusí příště tolik bát, když syn najde cestu domů.\n\nDaming odkládá svůj návrat a začne otci pomáhat. Postupně se seznamuje s návštěvníky lázní. Příjemnou atmosféru čeří negativní zpráva, že se plánuje zbourání celé staré čtvrti, aby se uvolnilo místo pro mrakodrapy a nákupní střediska. K velkému sblížení dojde na střeše, kdy Daming pomáhá otci zakrýt igelitem rozbitá okna.\n\nPan Liu má zdravotní potíže, o nichž Daming nevěděl. Ubývá mu sil a nakonec umírá – symbolicky během lázně, v momentě kdy starší syn telefonuje své manželce. Mladší syn Erming tuto ztrátu nedokáže vstřebat. Dělá vše, jak byl zvyklý, umývá podlahu a připravuje lázně k otevření. Když jej Daming zastaví a řekne mu, aby se vyrovnal s otcovou smrtí, Erminga to velmi zasáhne. Bratr plánuje vzít jej sebou domů, aby se o něj postaral, ale neví, jak to přijme jeho žena. Když jí zprávu telefonicky oznámí, zavěsí mu hovor. Daming chce nechat Erminga několik dní v ústavu, než to probere se ženou, ale rozmyslí si to a vrátí se pro něj. Je svědkem nepěkné scény, kdy se Erming v návalu žalu brání několika zřízencům ústavu. Odvádí jej zpět do lázní.\n\nKoupele jsou opět otevřeny a vše se zdá být ve starých kolejích. Ermingovi vazba na toto místo pomáhá překonat utrpení a Daming se už dostatečně zaučil ve všem, co je potřeba k provozu lázní i pro uspokojení stálých zákazníků. Večer chodí s Ermingem běhat, jako to dělával otec. Klid však nemá dlouhého trvání, je rozhodnuto o demolici. Když stěhováci vyklízejí místnosti, rozrušený Erming je vyžene, stříká po nich vodou z hadice. Stálí návštěvníci naposledy procházejí svá oblíbená místa a sdělávají ze stěn obrazy. Erming dostal od přítele hudební přehrávač a snaží se zpívat 'O Sole Mio. Daming mu pak sdělí, že se musí srovnat i se ztrátou lázní. Slíbí mu, že jej nikdy neopustí.\n\n\n"}
{"id": "781365", "url": "https://cs.wikipedia.org/wiki?curid=781365", "title": "Časová pásma v Rusku", "text": "Časová pásma v Rusku\n\nČasová pásma v Rusku pokrývají délkový rozsah 171°21', což odpovídá časovému rozdílu nejvýchodnějšího a nejzápadnějšího cípu území Ruské federace 11,4 hodin. Tento rozdíl je administrativně rozdělen do 11 \"časových zón\". Čas zón neodpovídá časovému pásmu, které by vyplývalo z příslušné zeměpisné délky, a vesměs se oproti němu předbíhá, místy až o dvě hodiny. Sezónní změna času není zavedena.\n\nČasový rozsah je od UTC+2 až do UTC+12. Zóny jsou číslovány od západu (1. zóna) k východu (11. zóna). Časová pásma mají definovánu vlastní škálu, která je stanovena ve vztahu k Moskevskému času (zkratka MSK) výnosem určenému jako UTC+3. Příslušné časy zón jsou na škále od MSK-1 (nejzápadnější) až po MSK+10 (nejvýchodnější). Pro větší přehlednost jsou časová pásma nazývána podle některého z významných měst, které v něm leží.\n\nHranice časových zón v zásadě kopírují hranice federálních subjektů tak, aby každý subjekt ležel pouze v jedné časové zóně. Výjimkami jsou Sacha, která spadá do tří zón (UTC+9, UTC+10, UTC+11), a Sachalinská oblast, která spadá do dvou zón (UTC+11, UTC+12).\n\nTéměř celá evropská část Ruska užívá Moskevský čas s výjimkou Kaliningradské oblasti (UTC+2) a osmi federálních subjektů (Astrachaňská oblast, Samarská oblast, Uljanovská oblast, Udmurtsko a Volgogradská oblast - (UTC+4), Permský kraj, Baškirsko, Orenburská oblast - UTC+5) ležících vesměs mezi Volhou Uralem.\n\nNa území carského Ruska se používal místní sluneční čas (М = Т + Δ, kde Т je Greenwichský čas (GMT) а Δ je zeměpisná délka příslušného místa přepočítaná na čas podle vztahu 15 délkových stupňů = 1 hodina). S rozvojem železnic byl na nádražích zaveden jednotný \"Petrohradský čas\", který měl podle výše uvedeného vztahu a polohy Carskoselského nádraží v Petrohradu hodnotu UTC+02:01:18,7.\n\nJeště za prozatímní vlády byl 1. července 1917 přijat systém letního času, který byl zrušen za dva roky spolu se zavedením pásmového času v Sovětském Rusku. Vzniklo 11 časových pásem (od UTC+2 do UTC+12) a den byl definován od půlnoci do půlnoci. Tím se ukončila rozdílná počítání dnů na poledne, večery, rána, noci atp., která byla v Rusku rozšířena. Letní čas byl poté použit ještě v roce 1921 a v tom roce byl několikrát posunut čas jednotlivých pásem. Do celého Sovětského svazu byl pásmový čas rozšířen v r. 1924 a zároveň byl pro definování jiných časových pásem určen Moskevský čas (MSK).\n\n16. června 1930 vydala Rada lidových komisařů dekret, kterým se Moskevský čas posunul o hodinu dopředu na UTC+3. Podle toho byl nazýván \"dekretovým časem\" a platil bez zásadní změny až do roku 1981. Hranice pásem se průběhem let měnily a to tak, že menší regiony přejímaly časové pásmo význačnějšího sousedního, vesměs západnějšího regionu. 1. dubna 1981 byl znovu zaveden periodický přechod na letní čas. V následujících letech docházelo ke změnám hranic pásem a do r. 1990 změnilo časové pásmo 30 oblastí nebo autonomních republik a šest svazových republik. Dekretový čas byl zrušen 31. března 1991 v celém Sovětském svazu a přitom byl s výjimkou středoasijských republik zachován přechod na letní čas. Moskevský čas se navrátil do stavu z r. 1924, tedy na UTC+2.\nPro všeobecnou nespokojenost byl v Ruské federaci dekretový čas obnoven 19. ledna 1992 a přitom došlo k významným změnám hranic mezi pásmy, především v evropské části Ruska, kde se mnoho oblastí posunulo do pásma Moskevského času. Periodické přechody na letní čas zůstaly zachovány. V následujících letech přešlo mnoho asijských oblastí k sousedním západnějším pásmům.\n\nMnožství časových pásem se stalo terčem kritiky, stejně tak i letní čas. V průběhu roku 2011 bylo předloženo několik projektů na úpravu časových pásem a federálním zákonem č. 107 z 3. června 2011 bylo zavedeno pouze 9 časových zón a moskevský čas určen jako UTC+4. Stav platící od 26. října 2014 se svoji úpravou s jedenácti zónami se značně podobá dekretovému času, přestože původně měla přibýt pouze zóna MSK+1, která v úpravě z roku 2011 chyběla. Nicméně i tuto úpravu následovala série změn zákona vyvolaných zastupitelstvy federálních subjektů, přičemž se jednalo o posun +1 hodinu, neboli o přechod do východnější zóny. 27. března 2016 se tímto způsobem čas posunul v Astrachaňské oblasti a Uljanovské oblasti (MSK→MSK+1), Altajském kraji a Republice Altaj (MSK+3→MSK+4), Zabajkalském kraji (MSK+5→MSK+6), Sachalinské oblasti (MSK+7→MSK+8). 24. dubna 2016 se čas posunul z MSK+7 na MSK+8 v Magadanské oblasti, 29. května 2016 čas v Tomské oblasti (MSK+3→MSK+4) a 27. července 2016 čas v Novosibirské oblasti (MSK+3→MSK+4). 4. prosince 2016 byl upraven čas v Saratovské oblasti z MSK na MSK+1 a stejným způsobem byl 28. října 2018 upraven čas ve Volgogradské oblasti. \n\n"}
{"id": "781371", "url": "https://cs.wikipedia.org/wiki?curid=781371", "title": "Jan Vacek", "text": "Jan Vacek\n\nJan Vacek (* 10. května 1976 Praha) je bývalý český profesionální tenista. Ve své kariéře na okruhu ATP Tour vyhrál jeden turnaj ve dvouhře, když triumfoval na Brasil Open 2001. Na challengerech ATP získal čtyři singlové a čtyři deblové tituly a na okruhu Futures pak sedm titulů ve dvouhře a jeden ve čtyřhře.\n\nNa žebříčku ATP byl nejvýše ve dvouhře klasifikován v srpnu 2002 na 61. místě a ve čtyřhře pak v dubnu 2005 na 115. místě. Trénoval jej Jiří Hřebec.\n\nNa grandslamu se nejdále probojoval do čtvrtého kola ve Wimbledonu 2002, v němž vypadl ve třech setech s Nizozemcem Sjengem Schalkenem.\n\n"}
{"id": "781372", "url": "https://cs.wikipedia.org/wiki?curid=781372", "title": "Národní park Chof ha-Šaron", "text": "Národní park Chof ha-Šaron\n\nNárodní park Chof ha-Šaron (hebrejsky , \"ha-gan ha-le'umi Chof ha-Šaron\", doslova „národní park Pobřeží Šaronu”) se nachází v centrálním Izraeli, mezi původní průmyslovou zónou Herzlija a vesnicí Arsuf. Na západě je ohraničen Středozemním mořem, na východě pak částí obce Rišpon Arsuf Kedem. Území je tvořeno asi 50 metrů vysokým pískovcovým hřebenem, který vystupuje nad hladinu moře oddělenou asi 20 metrů širokou pláží. Na ostrožně se pak nachází písečné duny, pokryté středomořskou vegetací trnitých keřů a suchomilných rostlin. K význačnějším rostlinám patří mateřídouškovec vonný (\"Coridothymus capitanus\"), starčkovec přímořský (\"Achillea maritima\"), \"Artemisia monosperma\", retama (\"Retama raetam)\", a zvláště místní endemity \"Iris atropurpurea\" a \"Rumex rothschildianum\". Z živočichů by se zde měla vyskytovat gazela obecná (\"Gazella gazella\") a kareta obrovská (\"Chelonia mydas\").\n"}
{"id": "781373", "url": "https://cs.wikipedia.org/wiki?curid=781373", "title": "Aleksandra Krunićová", "text": "Aleksandra Krunićová\n\nAleksandra Krunićová ( ; narozená 15. března 1993 Moskva) je srbská profesionální tenistka. Ve své dosavadní kariéře na okruhu WTA Tour vyhrála jeden singlový a tři deblové turnaje. K nim přidala jeden singlový triumf v sérii WTA 125. V rámci okruhu ITF získala devět titulů ve dvouhře a šest ve čtyřhře.\n\nNa žebříčku WTA byla nejvýše ve dvouhře klasifikována v červnu 2018 na 39. místě a ve čtyřhře pak v dubnu 2017 na 43. místě. Od sezóny 2018 ji trénuje bývalá australská tenistka Sarah Stoneová. V letech 2016–2018 tuto roli plnila Nizozemka Elise Tamaëlaová a předtím Mojmir Mihal.\n\nV srbském fedcupovém týmu debutovala v roce 2009 baráží Světové skupiny proti Španělsku. V roce 2012 byla členkou týmu, který poprvé postoupil do finále proti České republice. Do roku 2019 v soutěži nastoupila k třinácti mezistátním utkáním s bilancí 6–4 ve dvouhře a 5–3 ve čtyřhře.\n\nSrbsko reprezentovala na Letních olympijských hrách 2016 v Riu de Janeiru, kde v ženské dvouhře startovala jako náhradnice. Vypadla v prvním kole, když ve dvou setech nestačila na Francouzku Kristinu Mladenovicovou. Do ženské čtyřhry nastoupila s Jelenou Jankovićovou. Soutěž opustily po prohře v úvodním kole od britského páru Johanna Kontaová a Heather Watsonová.\n\nNarodila se v Moskvě v březnu 1993 do rodiny Bratislava a Ivany Krunićových, srbských imigrantů v Rusku. Má sestru Anastasiu Krunićovou. Domovským oddílem je Červená hvězda Bělehrad. Žije v Moskvě a hovoří srbsky, rusky, anglicky a slovensky\n\nNa juniorce čtyřhry Australian Open 2009 si zahrála s Polkou Sandrou Zaniewskou finále, v němž podlehly americko-chorvatskému páru Christina McHaleová a Ajla Tomljanovićová. Deblový debut na okruhu WTA zaznamenala na turnaji Banka Koper Slovenia Open 2010. První dvouhru pak v nejvyšší úrovni ženského tenisu odehrála v sezóně 2011 na turnaji v Budapešti.\n\nPremiérové finále na okruhu WTA Tour odehrála na červencovém Baku Cupu 2013, když ve finále čtyřhry s Řekyní Eleni Daniilidouovou podlehly dvojici Irina Burjačoková a Oxana Kalašnikovová až v rozhodujícím supertiebreaku. První titul pak vybojovala na zářijovém Taškent Open 2014, na němž se její spoluhráčkou stala Češka Kateřina Siniaková. V závěrečném duelu zdolaly ruský pár Margarita Gasparjanová a Alexandra Panovová. Druhou trofej přidala na rabatském Grand Prix SAR La Princesse Lalla Meryem 2016 po boku švýcarské hráčky Xenie Knollové a výhře nad německo-rumunskou sestavou Tatjana Mariová a Ioana Raluca Olaruová.\n\nV rámci nejvyšší grandslamové kategorie si zahrála osmifinále ženské dvouhry US Open 2014, když zvládla tříkolovou kvalifikaci. V hlavní soutěži postupně vyřadila Polku Katarzynu Piterovou, dvacátou sedmou nasazenou Američanku Madison Keysovou a českou turnajovou trojku Petru Kvitovou. Ve čtvrté fázi však nenašla recept na šestnáctou nasazenou Viktorii Azarenkovou. V úvodním kole US Open 2017 přehrála britskou světovou sedmičku Johannu Kontaovou. Soutěž opustila ve třetím zápase po porážce od Julie Görgesové.\n\nNa zářijovém Guangzhou International Women's Open 2017 v Kantonu se po výhře nad Yaninou Wickmayerovou poprvé probojovala do finále dvouhry na túře WTA. V něm pak podlehla druhé nasazené Číňance a světové třicítce Čang Šuaj po třísetovém průběhu. Skalp světové dvojky Garbiñe Muguruzaové si připsala ve druhém kole lednového Brisbane International 2018, když soupeřka v průběhu třetího setu duel skrečovala. Následně podlehla Lotyšce Anastasiji Sevastovové. První singlovou trofej na túře WTA si odvezla z travnatého Libéma Open 2018 v Romalenu u 's-Hertogenbosche, kde prošla do finále přes nejvýše nasazenou Američanku Coco Vandewegheovou. Utkání rozhodl až tiebreak závěrečné třetí sady a odvrácený mečbol Srbky. V boji o titul pak zdolala belgickou tenistku Kirsten Flipkensovou po třísetovém průběhu. Belgičanka přitom ve druhé sadě šla za stavu 5–4 podávat na vítězství v turnaji, ale hru ztratila čistou hrou. Triumfem se Krunićová stala po Ósakaové druhou hráčkou v probíhající sezóně, která vybojovala debutovou kariérní trofej.\n\n"}
{"id": "781379", "url": "https://cs.wikipedia.org/wiki?curid=781379", "title": "Komise pro budování míru", "text": "Komise pro budování míru\n\nKomise pro budování míru (anglicky Peacebuilding Commission, zkratka PBC) je mezivládní poradní instituce, mající za cíl pomáhat zemím při postkonfliktním budování míru, obnově, rekonstrukci a rozvoji. Rozhodnutí o jejím založení bylo schváleno 14. - 16. září 2005 na summitu OSN, 20. prosince 2005 byla tato komise oficiálně ustanovena Valným shromážděním OSN a Radou bezpečnosti OSN.\n\nSoučasné složení organizačního výboru komise:\n\n\n\n\n\n\nKomise pro budování míru je pomocný orgán Valného shromáždění a Rady bezpečnosti. Její vznik vychází z článků 22 a 29 Charty OSN. Komise je řízena organizačním výborem. Jedná se o orgán poradní a mezivládní bez donucovacích prostředků.\n\n"}
{"id": "781383", "url": "https://cs.wikipedia.org/wiki?curid=781383", "title": "Arthur Greenberg", "text": "Arthur Greenberg\n\nArthur Greenberg byl americký fotograf.\n\nBěhem 70. let 20. století se podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "781384", "url": "https://cs.wikipedia.org/wiki?curid=781384", "title": "Brazílie na letních olympijských hrách", "text": "Brazílie na letních olympijských hrách\n\nBrazílie na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "781386", "url": "https://cs.wikipedia.org/wiki?curid=781386", "title": "Buk v Boučí", "text": "Buk v Boučí\n\nBuk v Boučí je památný strom na Českomoravské vrchovině (Hornosázavská pahorkatina). Nachází se v lesním porostu cca 150 m od silnice Horní Krupá-Lysá. Má obvod 700 cm a jedná se o nejmohutnější památný buk lesní v Česku - buky na rozdíl od dubů a lip nejsou tak dlouhověké a obvodu přes 5 metrů dosahují výjimečně.\n\nStrom vyniká svými rozměry a stavbou koruny, která je tvořena dvěma kosterními větvemi. U stromu je studánka, které byly přisuzovány léčivé schopnosti. Ochránkyní místa je Panny Marie, jejíž obrázek je na stromě. Kolem stromu prochází zelená turistická značka ze Zálesí do Lysé.\n\nZdravotní stav tohoto buku je hodnocen stupněm 3. Kmen je poškozen, v některých částech s dutinami a vyžaduje odborný zásah.\n"}
{"id": "781399", "url": "https://cs.wikipedia.org/wiki?curid=781399", "title": "Isabella Albrizzi-Teotochi", "text": "Isabella Albrizzi-Teotochi\n\nIsabella Gräfin Albrizzi-Teotochi (28. listopadu 1760, Korfu – 27. září 1836, Benátky) byla benátská spisovatelka, která ve svém domě vedla literární salon.\n\nPocházela ze šlechtické rodiny usazené na Korfu. V roce se přistěhovala do Benátek jako manželka benátského patricia Karla Antona Marina. Po jeho smrti se vdala za inkvizitora hraběte Giuseppa Albrizziho. Mezi její hosty patřili Ippolito Pindemonte, Antonio Canova, Ugo Foscolo, Angelo Quirini, Dominique Vivant Denon, George Gordon Byron, Melchiore Cesarotti, Vittorio Alfieri, Lazzaro Spallanzani, Anne Louise Germaine de Staël a Alexander von Humboldt. Ve svém díle „Ritratti“ (1807) popsala mnoho z těchto osobností.\n\n\n\n"}
{"id": "781400", "url": "https://cs.wikipedia.org/wiki?curid=781400", "title": "Eduard Diviš", "text": "Eduard Diviš\n\nEduard Diviš (15. prosince 1915 - 29. března 1975) byl český a československý politik Komunistické strany Československa, poslanec České národní rady, Sněmovny národů a Sněmovny lidu Federálního shromáždění za normalizace.\n\nPo federalizaci Československa usedl do Sněmovny národů Federálního shromáždění. Mandát nabyl ale až dodatečně v prosinci 1969. Nominovala ho Česká národní rada, v níž zasedal od listopadu 1969. Ve volbách roku 1971 přešel do Sněmovny lidu (volební obvod Jihočeský kraj). Ve federálním parlamentu setrval do své smrti roku 1975. Jeho nástupcem se stal Ladislav Švehla.\n\nPracoval jako předseda JZD v obci Drhovle v okrese Písek. Byl mu udělen Řád práce a vyznamenání Za zásluhy o výstavbu.\n\n"}
{"id": "781404", "url": "https://cs.wikipedia.org/wiki?curid=781404", "title": "Četnické letecké hlídky", "text": "Četnické letecké hlídky\n\nČetnické letecké hlídky (ČLH) byl název prvního leteckého policejního útvaru, který existoval v letech 1935 až 1939 na území Československa. Útvar zanikl v roce 1939 s příchodem druhé světové války, po válce byl obnoven pod názvem Bezpečnostní letectvo.\n\nBranně bezpečnostní výbor poslanecké sněmovny rozhodl 12. června 1935 o zřízení Československé letecké policie (ČSLP). Československá letecká policie měla organizačně spadat pod státní policii a její pravomoce měly zahrnovat celé území státu, tedy jak města, tak také venkovské oblasti. Státní policie plnila své úkoly ve 30. letech pouze ve statutárních městech a na venkově působilo četnictvo, které se svým charakterem podobalo spíše vojenským útvarům. Ve většině evropských zemí letecká policie neexistovala, pouze ve Spojeném království, Francii a Německu. Ministerstvo vnitra rozhodlo nakonec o zřízení četnických leteckých hlídek, které spadaly organizačně pod četnictvo. Zařazení letecké policie pod četnictvo bylo finančně méně nákladné. K 1. červenci 1935 bylo zřízeno pět četnických hlídek, a to v Chebu, Růžodole u Liberce, Hradci Králové, Dolním Benešově a v Bratislavě. Četnické letecké hlídky měly vlastní piloty, telegrafisty, řidiče a kancelářské pomocníky. Do roku 1939 mělo být zřízeno celkem 15 četnických leteckých hlídek. Do vyhlášení všeobecné mobilizace v září 1938 se stihlo vybudovat pouze 11 četnických hlídek, jejichž činnost byla pozastavena do přijetí Mnichovské dohody. Po obsazení československého příhraničí v roce 1938 došlo k přesunu četnických hlídek, které nově sloužily v Praze, Brně, Českých Budějovicích a Klatovech. Některé četnické hlídky byly přesunuty na „dočasná\" stanoviště do Prahy, Milovic, Vysokého Mýta a Německého Brodu. Výhledově měla vzniknout další působiště četnických leteckých hlídek, k tomu ale už nedošlo. Mezi hlavní úkoly četnických leteckých hlídek patřilo chránit svrchovanost československého vzdušného prostoru, spolupráce s pozemními jednotkami, dozor nad dodržováním leteckých předpisů, pomoc při živelních pohromách a leteckých nehodách, hlásná služba v pohraničních oblastech a další činnosti.\n\nU četnických leteckých hlídek sloužily zpočátku letouny Aero AP-32 a Škoda D-1, které byly zapůjčené od vojenského letectva. Tyto letouny však byly málo výkonné a nedokázaly vyvinout dostatečnou rychlost, proto objednalo vedení četnických leteckých hlídek šest strojů Letov Š-528 a dvanáct letounů Beneš Mráz Be-51B. Později sloužily také letouny Avia B-534. Letadla Letov Š-528 byla později vyměněna za méně výkonné stroje Letov Š-328. Příležitostně u četnických leteckých hlídek létala také civilní nebo vojenská letadla Beneš Mráz Be-50, Beneš Mráz Be-550, Aero A-100, Aero A-211 nebo Praga E-39.\n\n"}
{"id": "781412", "url": "https://cs.wikipedia.org/wiki?curid=781412", "title": "Kommagene", "text": "Kommagene\n\nKommagene (též Kommagéné, , ) bylo v době helénismu království v Přední Asii.\n\nKrálovství se nacházelo v oblasti dnešního jihovýchodního Turecka, v Adıyamanské provincii. Existovalo mezi lety 163 př. n. l. - 72 n. l.\n\nHlavní městem byla Samosata, která stála v místech novověkého Samsatu.\n\n"}
{"id": "781415", "url": "https://cs.wikipedia.org/wiki?curid=781415", "title": "Buk u kostela v Jihlavě", "text": "Buk u kostela v Jihlavě\n\nBuk sv. Jakuba je památný strom rostoucí v Jihlavě na náměstí u kostela sv. Jakuba.\n\nObvod kmene činí 444 cm, šířka koruny 21,4 m, výška buku je 19 metrů, jeho věk se odhaduje na 110 let. Za památný strom byl vyhlášen v roce 1990, na podzim 2003 zvítězil v anketě Strom roku.\n"}
{"id": "781421", "url": "https://cs.wikipedia.org/wiki?curid=781421", "title": "Dalida", "text": "Dalida\n\nDalida (rodným jménem Iolanda Cristina Gigliotti; 17. ledna 1933 – 3. května 1987) byla přední francouzskou zpěvačkou a příležitostnou herečkou, narozenou v Egyptě italským rodičům, která za svou kariéru prodala více než 130 milionů desek po celém světě.\n\nZpočátku její repertoár tvořily zejména baladické písně a francouzské adaptace světových hitů 50. let, kdy svou kariéru písní Madona započala. Když začátkem 60. let přišla do Francie vlna „ye-ye“, zařadila i tyto písně do svého repertoáru. Její stále stoupající obliba byla patrná i v tom, že pro ni začali čím dál tím více komponovat hudbu a psát texty nejlepší francouzští autoři své doby, jako byl Pierre Delanoë, Pascal Sevran, Didier Barbelivien, Serge Lama a další.\n\nKonec 60. let byl poznamenám smrtí jejího přítele italského zpěváka Luigiho Tenca, kterého našla v hotelovém pokoji mrtvého. Tato tragická událost se promítla i do jejích písní jimž začaly vévodit písně stylu „chanson à texte“ (v češtině – šansonové písně) s hluboce lidskými příběhy, k nimž se v druhé polovině 70. let přidaly písně ve stylu disco, jehož se stala vůbec první francouzskou interpretkou, když v roce 1976 natočila disco-verzi písně J’attendrai. Ze skladeb, které pocházejí z jejích posledních desek vydaných za jejího života je patrné, že se cítila nešťastně a osaměle, protože nemohla mít děti, nepodařilo se jít nalézt milujícího partnera a začínala víc a víc pociťovat pocitovat přicházející stáří, na kterém nespatřovala nic pozitivního. Proto se také v noci z 2. května na 3. května 1987 rozhodla ve svém domě na \"rue d’Orchampt\" na Montmatru předávkovat barbituráty, zapít je alkoholem a odejít. Jediný vzkaz, který těsně předtím než zemřela napsala zněl: \"La vie m'est insupportable. Pardonnez-moi.\" (\"Život se mi stal nesnesitelným. Odpusťe mi.\").\n\nJejí bratr Orlando (vl. jménem Bruno Gigliotti) byl od 70. let jejím producentem a po její smrti se stal ochranitelem jejího odkazu. Díky němu vycházejí každým rokem nové nosiče s původními, ale i remixovými nahrávkami a Dalidu tak mají možnost poznávat další a další generace.\n\nSvé písně zpívala ve více než 10 jazycích, kromě francouzštiny (přes 600 písní), italštiny (přes 400 písní) a arabštiny to bylo též v řečtině, němčině, angličtině, japonštině, hebrejštině, nizozemštině a španělštině.\n\nNáleží ji označení \"Mademoiselle succès\", \"Mademoiselle Bambino\", \"Disco královna\", \"Zpěvačka míru\" a řada dalších.\n\nByla první zpěvačkou na celém světě, která obdržela diamantovou desku za 85 milionů prodaných desek. Do konce její kariéry jich stihla prodat ještě dalších 40 milionů.\nOd padesátých let se stala číslem jedna na obálkách novin, magazínů a časopisů. Říká se, že byla fotografována více než Elvis Presley nebo Brigitte Bardot.\n\nJako jediný umělec vůbec získala \"Médaille de la Présidence de la République\", kterou jí v roce 1968 udělil francouzský prezident Charles de Gaulle.\n\nDalida se narodila v Káhiře jako nejmladší z dětí Pietra a Giuseppiny Gigliottiových. Její rodiče emigrovali z chudého jihu Itálie v době hospodářské krize a otec se nakonec v Káhiře uchytil coby houslista orchestru káhirské opery. Její matka zůstala ženou v domácnosti. Měla dva starší bratry, Bruna a Orlanda, ze kterých se ten mladší, Bruno, pod uměleckým jménem Orlando posléze stal jejím manažerem a vydavatelem. Stejně jako ostatní mladá děvčata v té době byla připravována na svoji budoucí roli manželky a matky. Po základní škole studovala střední školu zaměřenou na sekretářské práce a díky tomu se kromě psaní na stroji a podobných dovedností naučila též základy několika cizích jazyků. Nakonec hovořila pěti jazyky (tj. italsky, arabsky, francouzsky, německy a anglicky). Jako malé děvče byla fyzicky slabá a do svých čtyř let musela prodělat dvě vážné oční operace. Problémy s očima ovšem bylo to, co ji pronásledovalo až do konce jejího života. Jako malá nebyla nijak oslnivě krásná dívka, nicméně během puberty doslova rozkvetla v půvabnou mladou ženu.\n\nI když se měla podle představ své rodiny vdát za solidního partnera a vést normální rodinný život jako tisíce jiných žen, ji samotnou to nijak nelákalo. V hloubi duše jako dospívající dívka věřila že se stane, jako jedna z jejích vzdálených tet, filmovou herečkou. V 17 letech vyhrála svoji první soutěž krásy zvanou \"Miss Ondina\" a následně v 21 letech soutěž \"Miss Egypt\". Po tomto úspěchu dostala i své první filmové role, nejdříve jako dabérka a následně jednu z hlavních rolí ve filmu „\"Sigara Wel Kas\"“ („\"Sklenka vody a cigareta\"“), kde si i zazpívala a zatančila, aniž tušila, že se zpěv stane jejím hlavním životním posláním. Nicméně navzdory tomuto úspěchu se jí zdály šance v Egyptě příliš malé, a tak se rozhodla opustit Káhiru a odcestovat do Paříže. Tam odletěla na Štědrý den roku 1954. Počátky jejího pobytu v Paříži byly kruté. Stále se ze začátku snažila získat angažmá coby herečka, avšak aby neztrácela čas, začala navštěvovat hodiny zpěvu u Rolanda Bergera. Ten rychle vycítil její talent pro zpěv a během relativně krátké doby dokázal změnit Yolandin hlas tak, že mohla vystupovat na veřejnosti jako zpěvačka. Berger jí dohodil vystoupení v kabaretu Villa d´Este a tam začala vystupovat pod pseudonymem Dalila. Zde ji uviděl ředitel Olympie Bruno Coquatrix a pozval ji, v té době už coby Dalidu, do Olympie. Následovala její první vystoupení v rozhlase na stanici Europe 1, které nebylo hned tak úspěšné, nicméně následovala píseň „\"Bambino\"“ a do té doby neznámá Dalida se stala počátkem roku 1957 okamžitě hvězdou Francie. Její kariéra prudce stoupala a každá další píseň či deska znamenala obrovský úspěch.\n\nV roce 1959 už vyjíždí na zahraniční turné, zajíždí i do rodného Egypta. Rok před tím si pořizuje své vlastní první bydlení, velký mezonetový byt na Rue d´Ankara v Paříži. V té době se také velice sblížila s ředitelem rozhlasové stanice Europe 1 Lucinenem Morissem, za kterého se 8. dubna 1961 provdala. Manželství se však záhy rozpadlo, nakonec se rozvedli a ona se už do konce života znovu nevdala.\n\nPočátkem 60. let dorazil i do Francie nový druh hudby zvaný ye-ye, což byla místní verze rock-n-rollu, tak odlišná od písní, jež Dalida zpívala v přecházejícím desetiletí. I s tím se dokázala vypořádat po svém a v následujícím roce už na tom byla tak dobře, že si koupila známý dům na rue d´Orchampt na Montmartru, kousek od basiliky Sacré-Coeur a náměstí malířů Place du Tertre. V těchto létech zpívala jak veselé písničky jako jsou třeba \"\"Itsi bitsi petit bikini\"\", \"\"Le petit Gonzales\"\", \"\"La danse de Zorba\"\" a další, na druhé straně do svých představení zařazovala i klasické písně a balady jako \"\"O Sole Mio\"\", \"\"Parle-moi d´amour\"\", \"\"Romantica\"\" (favorit festivalu San Remo 1960), \"\"Que sont devenues les fleurs\"\" a mnoho podobných. Také si zahrála v několika filmech. 13. srpna 1964 šokovala své publikum tím že se z uhrančivé brunety změnila v zářivou blondýnu, kterou zůstala až do své smrti.\n\nV roce 1966 se seznámila s italským zpěvákem Luigi Tencem. Zprvu pracovní a obchodní vztah přerostl v milostný poměr (alespoň ona to tak cítila) a vrcholem jejich spolupráce mělo být vystoupení na soutěžním festivalu v San Remu v lednu 1967. Tenco chtěl vyhrát a Dalida mu měla pomoci (soutěžní píseň zpíval jak domácí interpret, tak i host, v jeho případě Dalida). Soutěž dopadla pro Tenca špatně, nevyhrál. Ten večer odjel zpět do hotelu, kde podle oficiální policejní verze spáchal sebevraždu. Dalida, která ho našla mrtvého, sice naoko situaci zvládla, nicméně přesně za měsíc, 27. února, se pokusila spáchat sebevraždu v pařížském hotelu \"Prince de Galles\" požitím velkého množství prášků na spaní. Byla včas objevena pokojskou, odvezena do nemocnice a po 122 hodinách v bezvědomí se probrala zpět do života. Zpátky do světa showbusinessu se vrátila 8. června 1967, kdy vystoupila s písní „\"Les grilles de ma maison\"\" v televizním pořadu Guye Luxe „\"Palmarès des chansons\"“.\n\nNa podzim roku 1967 se s obrovským úspěchem vrátila do Olympie. Současně s návratem na hudební scénu se sama soustředila na vlastní sebevzdělávání a mimo jiné objevila svět psychoanalýzy Sigmunda Freuda a východních filozofií. V roce 1968 obdržela nejvýznamnější ocenění, jež mohla dostat. Francouzskou akademií věd a umění jí byl udělen „\"Croix de Vermeil Commandeur arts science et letters\"“ čili „Rubínový kříž rytíře umění, věd a literatury“, byla zvolena za „\"Marraine des poulbots de Montmarte\"“, čili „\"Kmotrou dětí Montmartru\"“, obdržela „\"La médaille de la ville de Paris\"“ (Čestnou medaili města Paříže) ale hlavně, a to jako jedinému umělci v historii, jí 5. prosince 1968 prezident Francouzské republiky generál de Gaulle předal „\"La médaille de la „Présidence de la République\"“ neboli „Medaili Prezidenta republiky“.\n\nV roce 1970 měla velký úspěch s písní „\"Darla Dirladada\"“ a roce následujícím si po roztržce s ředitelem Olympie \"Bruno Coquatrixem.\" Tento sál pronajala sama pro sebe na tři týdny a každý večer měla vyprodáno. V těchto létech se Dalida hodně změnila, zvážněla a také změnila své image. Při svých představeních většinou vystupovala sama v dlouhých bílých jednoduchých, ale elegantních šatech a zpívala své krásné a nezapomenutelné balady. Toto období je nazýváno obdobím Dalidy – bílé madony kdy její hlas získal svoji hlubokou smyslnost a v té samé době též zajímavý, \"sametový\", úžasně citlivý nádech. Můžete ho slyšet v jejích tak krásných písních jako jsou \"\"Deux colombes\"\", \"\"Ils ont changé ma chanson\"\", \"\"Avec le temp\"s\", \"\"Pour ne pas vivre seul\"\", \"\"Je suis malade\"\" a v mnoha dalších.\n\n70. léta minulého století byla pro její kariéru optimální dobou. V tomto čase panovalo skutečné nadšení a poptávka po televizních „kabaretech“ a velkých revuálních pořadech a ona se stala jejich nedílnou součástí s tím, že prakticky nepřetržitě vystupovala ve francouzské televizi a cestovala, aby se objevovala v těchto nových „varietních“ představeních i jinde po světě. To byl pro ni optimální způsob, jak si udržet světovou popularitu bez nutnosti absolvovat vyčerpávající koncertní turné. Nicméně pokračovala ve svých pravidelných koncertech v Olympii např. v létech 1971, 1974 a 1977. A dále samozřejmě cestovala a zpívala na živých koncertech po celém světě. Během těchto svých cest navštívila v prosinci 1977 poprvé a naposled Prahu, kde měla v Paláci Lucerna dva koncerty a vystupovala ve stejných šatech jako v Olympii. Jeden koncert měla též ve slovenských Košicích. V tomto období uvedla další ze svých nesmrtelných písní jako je „\"Gigi l´ amoroso\"“, která je velice originální skladbou trvající celých sedm a půl minuty, vyznačující se kombinací zpěvu a mluveného slova, a která stala se jednou z nejznámějších písní celé její kariéry, \"\"Il venait d´avoir 18 ans\"\", „\"Une femme à quarante ans\"“, „\"Salma ya salama\"“ a další.\n\nV roce 1972 se seznámila s Richardem Chanfrayem, který se vydával za nesmrtelného hraběte Saint-Germain. Navzdory tomu, že to byl svým způsobem podvodník ji učinil po určitou dobu šťastnou. Nicméně toto období skončilo v červnu 1976, kdy Chanfray nešťastně postřelil přítele její hospodyně a následně byl odsouzen. Koncem 70. let nastupovala vlna diskotékové hudby, tak odlišné od šansonů a balad předcházejícího období a Dalida se s ní také vyrovnala velice úspěšně. V roce 1976 uvedla „Disco“ verzi původně italské písně „\"J´attendrai\"“, následovala „\"Besame mucho\"“, \"\"Tico Tico\"\", \"\"Amor amor\"\", \"\"Les feuilles mortes\"\" a další. Koncem roku 1978 následoval velice úspěšný zájezd do Spojených států. 29. listopadu tak ohromila publikum ve slavné Carnegie Hall v New Yorku. Doprovázena neskutečným úspěchem svého amerického vystoupení se vrátila zpět do Francie, kde šla rovnou do nahrávacího studia, aby připravila další písně. V létě 1979 byla zpět na prvních místech francouzských hitparád s „\"Monday, Tuesday\"“, hitem, jímž se opět velice úspěšně vypořádala s diskotékovou vlnou.\n\nKolem roku 1980 jí už bylo hodně přes 40 let, ale ona se jevila jako by nad ní příroda a čas neměly žádnou moc, jakoby byla z jiného světa, jakoby byla nesmrtelná. Vypadala na svůj věk velmi mladě a zlí jazykové říkali, že podstoupila několik plastických operací, což ovšem nebyla pravda. Ve skutečnosti si svoji tělesnou kondici a figuru udržovala zdravou a přiměřenou stravou a dále pohybem, velice intenzivně se věnovala i ve svém věku cvičení a tanci, a chtěla-li uspět coby diskotéková hvězda a stačit svým o generaci mladším tanečníkům a potenciálním konkurentům v tomto druhu hudby, musela na sobě tvrdě pracovat. Dalida, nyní na vrcholu své slávy zahájila 80. léta ohromující show v holywoodském stylu. 5. ledna 1980 se uskutečnila premiéra jejího nového programu v Palais-des-Sports v Bercy v Paříži.\n\nPředstavení se uskutečnilo každý večer od 5. do 18. ledna 1980 a všechna byla zcela vyprodaná. Dalida se objevila na jevišti jak v třpytivých šatech s flitry, tak i ve zcela klasických zdobených peřím a se skvělou choreografií od Lestera Wilsona, obklopena jedenáctičlenným tanečním souborem, se dvěma zpěváky tmavé pleti v pozadí, skupinou třinácti hudebníků a propracovanými kulisami na jevišti a předvedla směs svého působivého hudebního repertoáru v broadwayském stylu což byla skutečná pastva pro oči a uši. Tato show způsobila obrovskou senzaci a zprávy o ní byly na titulních stranách nejdříve ve Francii a poté v Evropě, Japonsku a Středním východě.\n\nV roce 1981 se uskutečnilo její představení v Olympii, při kterém jako první žena v historii pop music obdržela diamantovou desku za prodaných 85 miliónů desek. K působivé sbírce 55 zlatých desek a množství dalších cen, tak přibylo ocenění nejvyšší. V následujících létech stále vystupovala a nahrávala další písně jako například „\"Mourir sur scéne\"“, „\"Bravo\"“, „\"Partir ou mourir\"“ a „\"Lucas\"“. V této době se však zhoršily její potíže s očima, začalo jí vadit světlo a tak podstoupila další z nepříjemných očních operací. Krátce před svojí smrtí, v roce 1986, se konečně prosadila i jako herečka ve filmu Youssefa Chahina, který jí nabídl hlavní roli v svém novém projektu nazvaném \"\"Šestého dne\"\" („Le sixiéme jour“). Film měl obrovský úspěch jak v Evropě tak i v Egyptě.\n\nV roce 1985 už dosáhl prodej jejích nahrávek 100 miliónů kusů a ona nazpívala poslední ze svých úspěšných písní jako byly „\"Le visage de l´amour\"“, „\"Les hommes de ma vie\"“ nebo „\"Parce que je ne t´aime plus\"“. V posledních letech svého života udržovala postupně několik kratších vztahů, nicméně žádný z nich nevyústil v pevný partnerský svazek, který nyní už více jak padesátiletá žena tak zoufale hledala. Na přelomu let 1986 a 1987 ještě sporadicky vystupovala, v dubnu 1987 se naposledy sešla se svými příznivci z fan klubu, koncem dubna měla poslední živé vystoupení v Turecku.\n\nNakonec bohužel pro sebe i milióny svých fanoušků a obdivovatelů po celém světě nedokázala najít nikoho, kdo by jí pomohl a dokázala tak překonat i toto pro ni tak těžké období jejího života. Svůj život tak dobrovolně ukončila během noci z 2. na 3. května 1987. Pod tlakem všech pro ni se hromadících negativních okolností a zcela fyzicky i psychicky vyčerpaná, zcela osamocena ve svém pohádkovém domě na rue d´Orchampt, spáchala sebevraždu požitím velkého množství barbiturátů. Na svém nočním stolku zanechala všem vzkaz „\"PARDONNEZ-MOI, LA VIE M´EST INSUPPORTABLE\"“ (\"\"PROMIŇTE MI, ŽIVOT JE PRO MĚ NESNESITELNÝ\".\").\n\nJejí pohřeb se konal 7. května 1987 v kostele St. Marie Madeleine v centru Paříže a na poslední cestu ji vyprovázely zcela dobrovolně davy těch, kteří ji milovali. Je pochována na Hřbitov Montmartre, kousek od svého bývalého domu. Byla pohřbena ve svých zlatých šatech a na každé výročí její smrti se u jejího hrobu setkává fanklub, který na tomto místě také nechává květiny.\n\n\n\n\n\n\n\n\n\n\nBěhem své kariéry, Dalida nahrála někokolik písní, které nebyly nikdy nekončeny. Zde jsou ty, o jejichž existenci víme:\n\nV dubnu 1987, dva týdny před svou smrtí, se připravoval nový singl s textem od Jean-Pierre Langa a hudbou od Jacques Moraliho. Měl se jmenovat \"La magie des mots\". Instrumentální část byla již hotova, ale Dalida odešla jeden den před tím, než se měl její zpěv k této písni natáčet. Na druhé straně desky by se nacházela píseň \"Leçon de séduction\" od stejné dvojice autorů. Je ještě třeba dodat, že Orlando požádal slavnou dvojici fotografů Pierre et Gilles, aby nafotili obal k této desce. S Dalidou měli mít schůzku 5. května 1987.\n\n\n\n\n\n"}
{"id": "781422", "url": "https://cs.wikipedia.org/wiki?curid=781422", "title": "Ladislav Dobos", "text": "Ladislav Dobos\n\nLadislav Dobos, též László Dobos, László Doboš a chybně i jako \"Stanislav Dobos\" (28. října 1930 Kráľovský Chlmec – 25. července 2014) byl československý spisovatel, publicista, politik Komunistické strany Slovenska maďarské národnosti a poslanec Slovenské národní rady a Sněmovny národů Federálního shromáždění na počátku normalizace. Po roce 1989 poslanec Slovenské národní rady a Národní rady SR za menšinovou koalici Együttélés.\n\nV letech 1936-1944 studoval v rodném městě, v letech 1944-1945 ve městě Sárospatak. V období let 1951-1955 absolvoval Univerzitu Komenského, kde studoval obor dějiny a pedagogika. V letech 1955-1960 pak učil na Pedagogické fakultě Univerzity Komenského. Mezi roky 1958 a 1968 působil jako vydavatel odborného literárního listu, který zakládal. Zároveň v letech 1961-1968 vedl maďarskou sekci vydavatelství \"Tatran\". V téže době zastával významné posty v organizaci slovenských Maďarů Csemadok, byl jejím předsedou. V 70. a 80. letech působil v nakladatelství \"Madách\", zpočátku ve vedoucích pozicích, po roce 1972 jako níže postavený odborník. Do vedoucích postů v tomto podniku se vrátil v 90. letech. Stal se tehdy rovněž čestným předsedou Csemadoku.\n\nPoliticky se angažoval v KSČ. V letech 1969-1970 se uvádí jako účastník zasedání Ústředního výboru Komunistické strany Slovenska.\n\nV letech 1969-1971 zasedal jako ministr bez portfeje ve vládě Slovenské socialistické republiky (vláda Štefana Sádovského a Petera Colotky). Dlouhodobě byl členem nejvyšších zákonodárných sborů Československa a Slovenska. Po federalizaci Československa usedl v lednu 1969 do Sněmovny národů Federálního shromáždění, kam ho nominovala Slovenská národní rada, kde rovněž zasedal. V parlamentu setrval do října 1971, kdy rezignoval na poslanecký post. Jeho politická kariéra skončila v roce 1971. Byl pak vyšetřován pro své postoje z doby pražského jara. Závěrem posudku bylo, že: „\"Ladislav Dobos má hlavný podiel na deformáciách, ktoré sa vyznačovali v rokoch 1968 — 1969 snahou nacionalistických a pravicových síl, aby Csemadok okrem kultúrnej organizácie sa stal aj politickou organizáciu maďarskej národnosti v ČSSR. Ďalej nesie hlavnú vinu za roznecovanie kampane proti súdruhom, ktorí stáli na zásadách proletárskeho internacionalizmu\".“ Posudková komise navrhla jeho vyloučení z KSČ a odvolání z poslaneckých postů v SNR a FS.\n\nDo parlamentu a politiky se vrátil znovu po sametové revoluci. Ve volbách roku 1990 byl zvolen za menšinovou kandidátní listinu Együttélés do Slovenské národní rady. Mandát obhájil ve volbách roku 1992, nyní za koalici Maďarské kresťanskodemokratické hnutie-Együttélés. V slovenském parlamentu (nyní již transformovaném na Národní radu SR) setrval do roku 1994.\n\nJe autorem četných knih a studií a nositelem řady vyznamenání, maďarských i slovenských (v roce 2004 mu byl udělen Pribinův kříž). V letech 1989-2000 působil jako místopředseda maďarské mezinárodní organizace Magyarok Világszövetsége.\n\n"}
{"id": "781429", "url": "https://cs.wikipedia.org/wiki?curid=781429", "title": "Uruguay na letních olympijských hrách", "text": "Uruguay na letních olympijských hrách\n\nUruguay na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "781437", "url": "https://cs.wikipedia.org/wiki?curid=781437", "title": "Zlatý klas", "text": "Zlatý klas\n\nZlatý klas byl pravidelně se konající turnaj ledního hokeje v Českých Budějovicích v tehdejším Československu. První ročník turnaje se konal v roce 1970, poslední ročník v roce 1989. Celkem se konalo 20 ročníků.\n\n"}
{"id": "781440", "url": "https://cs.wikipedia.org/wiki?curid=781440", "title": "RY", "text": "RY\n\nSpojení písmen R a Y může mít různé významy:\n"}
{"id": "781446", "url": "https://cs.wikipedia.org/wiki?curid=781446", "title": "Třída Ameer", "text": "Třída Ameer\n\nTřída Ameer (někdy též třída Ruler) byla třída eskortních letadlových lodí britského královského námořnictva z období druhé světové války. Plavidla byla postavena v USA jako modifikace eskortních letadlových lodí třídy \"Bogue\" a půjčena do Velké Británie na základě zákona o půjčce a pronájmu. Celkem jich bylo postaveno 23 kusů. Používány byly především pro útočné operace, doprovod konvojů a přepravu letadel. Po válce je již britské námořnictvo nepotřebovalo a byly proto v letech 1945–1946 vráceny do USA.\n\nBritské námořnictvo za války získalo celkem 23 letadlových této třídy, pojmenovaných HMS \"Patroller\", HMS \"Puncher\", HMS \"Ravager\", HMS \"Reaper\", HMS \"Searcher\", HMS \"Slinger\", HMS \"Smiter\", HMS \"Speaker\", HMS \"Tracker\", HMS \"Trouncer\", HMS \"Trumpeter\", HMS \"Arbiter\", HMS \"Ameer\", HMS \"Atheling\", HMS \"Begum\", HMS \"Emperor\", HMS \"Empress\", HMS \"Khedive\", HMS \"Nabob\", HMS \"Premier\", HMS \"Queen\", HMS \"Rajah\", HMS \"Ranee\", HMS \"Ruler\", HMS \"Shah\" a HMS \"Thane\". Všechny postavila loděnice Seattle-Tacoma Shipbuilding Corporation a do služby vstupovaly v letech 1943–1944.\n\nJak bylo u eskortních letadlových lodí obvyklé, jednalo se o relativně malá, pomalá a špatně chraněná plavidla. Byly vybaveny malým můstkem na pravoboku a jedním výtahem, spojujícím letovou palubu s hangárem. Jedna loď mohla nést 18 až 24 letadel, která startovala s pomocí jednoho katapultu. Obrannou výzbroj tvořily dva 127mm kanóny, šestnáct 40mm protiletadlových kanónů a dvacet 20mm kanónů. Protiletadlová výzbroj se ovšem u jednotlivých plavidel lišila. Pohonný systém tvořila jedna parní turbína se dvěma kotly. Nejvyšší rychlost dosahovala 18 uzlů.\n\nDvě jednotky byly za války tak těžce poškozeny, že už nebyly opraveny. Jednalo se o HMS \"Nabob\" zasaženou 22. srpna 1944 torpédy německé ponorky U 354 a HMS \"Thane\" zasaženou 15. ledna 1945 torpédy ponorky U 1172.\n\n"}
{"id": "781447", "url": "https://cs.wikipedia.org/wiki?curid=781447", "title": "Vault-de-Lugny", "text": "Vault-de-Lugny\n\nVault-de-Lugny je francouzská obec v departementu Yonne v regionu Burgundsko-Franche-Comté. V roce 2008 zde žilo 325 obyvatel.\n\nObec leží 4 km na severozápadně od města Avallon. Sousedí s obcemi: Girolles (S), Annéot (SV), Pontaubert (V), Island (J), Domecy-sur-le-Vault (JZ), Givry (Z).\n\n"}
{"id": "781449", "url": "https://cs.wikipedia.org/wiki?curid=781449", "title": "Akira Jošizawa", "text": "Akira Jošizawa\n\nAkira Jošizawa (吉泽 章 Yoshizawa Akira, 14. března 1911 – 14. března 2005) byl origamista považovaný za velmistra origami. Zasloužil se o pozdvižení origami z pouhého řemesla na úroveň umění. \n\nPodle svého vlastního odhadu z roku 1989, vytvořil více než 50000 modelů, z nichž jen několik set návrhů bylo zaznamenáno v diagramech jeho 18 knih. Jošizawa působil v průběhu své kariéry mj. jako mezinárodní kulturní velvyslanec Japonska. V roce 1983 mu japonský císař Hirohito udělil Řád vycházejícího slunce V. třídy, jedno z nejvyšších vyznamenání, které je možno udělit japonskému občanovi.\n\n"}
{"id": "781453", "url": "https://cs.wikipedia.org/wiki?curid=781453", "title": "Antonio Abondio", "text": "Antonio Abondio\n\nAntonio Abondio (1538, Riva del Garda – 22. května 1591, Vídeň) byl italský medailér a ceroplastik období rudolfinského manýrismu.\n\nPocházel z výtvarnické rodiny v tridentském kraji. vyučil se u svého stejnojmenného otce, zvaného Antonio Abondio l'Ascona podle původu z Ascony. Dále cestoval po Německu a Rakousku.\nOd roku 1567 působil jako portrétista - medailér a ceroplastik na dvoře císaře Maxmiliána II. ve Vídni a po jeho smrti na dvoře císaře Rudolfa II. v Praze. Dále opět pracovně cestoval, mj. do Španělska a Francie. Jeho syn Alessandro Abondio (1570 - 1648) se vyučil v otcově dílně a pokračoval v téže práci.\n\nVytvořil na tři desítky medailí s portréty panovníků habsburské rodiny, jejich dvořanů a příležitostně tvořil také portrétní medaile francouzských panovníků. Dále zhotovoval plakety. Svá díla signoval AN AB.\n\nModely se tehdy běžně zhotovovaly z vosku. Abondio tyto skici dovedl k dokonalosti finální práce. Byl průkopníkem reliéfních portrétních miniatur, odlévaných z vosku a pestrobarevně barvených. pro modelaci tváří využil poloprůsvitné konzistence vosku v tělovém zabarvení, ostatní části portrétu byly malovány neprůsvitnou temperou. technika byla nazvána ceroplastika (řec. ceros = vosk).\n\n\n"}
{"id": "781459", "url": "https://cs.wikipedia.org/wiki?curid=781459", "title": "Společnost česko-kubánského přátelství", "text": "Společnost česko-kubánského přátelství\n\nSpolečnost česko-kubánského přátelství je spolek, který jako svůj cíl deklaruje rozvíjení přátelství a solidaritu s kubánským lidem a napomáhání šíření objektivních informací o dění na Kubě a jejím mezinárodním postavení. Společnost byla založena v roce 1992 a zaregistrována Ministerstvem vnitra jako občanské sdružení v roce 1998. Navazuje na dřívější Výbor československo-kubánského přátelství z roku 1976. V čele společnosti stojí Výbor, jehož členy jsou např. Ludvík Šulda, Milan Krajča nebo Vladimír Sedláček. Je partnerem kubánské vládní organizace Kubánský institut přátelství mezi národy. Spolupracuje s Kubánským velvyslanectvím v České republice.\n\nSpolečnost organizuje kulturní a politické akce. Nesouhlasí s blokádou Kuby ze strany USA a politikou vlády České republiky namířenou proti kubánské vládě. Požaduje propuštění Kubánské pětice, vězněné v USA za údajnou špionáž při infiltrování kubánské exilové teroristické skupiny. Při svých veřejných aktivitách spolupracuje společnost především s levicovými organizacemi např. Komunistickou stranou Čech a Moravy a Komunistickým svazem mládeže, na jejichž veřejných akcích také participuje a jejichž členové jsou také jejími členy. Společné aktivity vyvíjí také s Martiovskou asociací Kubánců žijících v České republice. Čtvrtletně vydává periodikum Venceremos, společensko-politický čtvrtletník o Kubě dneška.\n\n\n"}
{"id": "781463", "url": "https://cs.wikipedia.org/wiki?curid=781463", "title": "Francis Cabrel", "text": "Francis Cabrel\n\nFrancis Cabrel (* 23. listopadu 1953, Agen) je francouzský zpěvák, kytarista a hudební skladatel. Je přiřazován k folku, blues či country. K jeho největším hitům patří \"L'encre de tes yeux\", \"Petite Marie\" či \"C'était l'hive\"r.\n\n\n\n"}
{"id": "781467", "url": "https://cs.wikipedia.org/wiki?curid=781467", "title": "Baltazár Dubeň", "text": "Baltazár Dubeň\n\nBaltazár Dubeň (* 6. ledna 1937) byl slovenský a československý politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění na počátku normalizace. Pak odstaven z politických funkcí. V slovenské politice se angažoval v 90. letech 20. století jako ministerský úředník a sportovní funkcionář.\n\nPo federalizaci Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. V parlamentu setrval do května 1970, kdy rezignoval na funkci.\n\nBěhem pražského jara v roce 1968 se podílel na vydávání listu \"Echo\", který pak po invazi vojsk Varšavské smlouvy do Československa nechal Gustáv Husák zakázat.\n\nPoliticky se angažoval po sametové revoluci. Slovenská národní rada ho tehdy uvedla ve vyšetřovací zprávě mezi poslanci, kteří byli nuceni se po roce 1968 vzdát mandátu a kteří byli nyní rehabilitováni. V druhé vládě Vladimíra Mečiara zastával post státního tajemníka ministerstva školství, kde vedl referát sportu. Spolu s Dušanem Slobodníkem se tehdy podílel na zásahu proti Trnavské univerzitě a při odvolávání šéfredaktora deníku Smena v roce 1992. Pak pracoval jako tajemník \"TJ Slávia Právnik\". V roce 1996 se stal předsedou Slovenského sdružení tělesné kultury. Na tomto postu setrval do roku 1999. V roce 1998 mu byl udělen Řád Ľudovíta Štúra.\n\n"}
{"id": "781470", "url": "https://cs.wikipedia.org/wiki?curid=781470", "title": "David Hiser", "text": "David Hiser\n\nDavid Hiser (* 1937) je americký fotograf.\n\nBěhem 70. let 20. století se podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "781472", "url": "https://cs.wikipedia.org/wiki?curid=781472", "title": "Suej-ning", "text": "Suej-ning\n\nSuej-ning ( , pchin-jinem \"Sùiníng\") je městská prefektura v Čínské lidové republice, kde patří k provincii S’-čchuan. Celá prefektura má rozlohu 5 326 čtverečních kilometrů a v roce 2000 v ní žilo bezmála tři a půl milionu obyvatel.\n\nSuej-ning leží ve středu Sečuánské pánve v povodí Fu-ťiangu. Hraničí s Čchung-čchingem, Kuang-anem a Nan-čchungem na východě, s Nej-ťiangem a C’-jangem na jihu, s Čcheng-tu, hlavním městem provincie, na západě a s Te-jangem a Mien-jangem na severu.\n"}
{"id": "781477", "url": "https://cs.wikipedia.org/wiki?curid=781477", "title": "Dva šlechtici z Verony", "text": "Dva šlechtici z Verony\n\nDva šlechtici z Verony (anglicky: \"The Two Gentlemen of Verona\") je komedie Williama Shakespeara, zřejmě napsaná v roce 1590 nebo 1591. Někdy je považována za jeho vůbec první hru a za zkusmý nákres témat, kterým se Shakespeare později věnoval detailněji; například je to jeho první hra, kde se hrdinka převleče za chlapce. Tématy hry jsou přátelství a nevěra, konflikt mezi přátelstvím a láskou a hloupé chování zamilovaných lidí.\n\n\"Dva šlechtici z Verony\" mají nejmenší počet postav ze Shakespearových her a obvykle se řadí k jeho nejslabším hrám.\n\n\nNa začátku hry se Valentin připravuje opustil Veronu a odjet do Milána, aby si rozšířil obzory. Svého přítele Protea prosí, aby šel s ním, ale Proteus je zamilovaný do Julie a odmítá opustit Veronu. Zklamaný Valentin se s Proteem loučí a odchází sám. Mezitím Julie o Proteovi mluví se svou služebnou Lucettou, která je toho názoru, že Proteus má Julii rád. Julie se nicméně chová stydlivě a stydí se přiznat, že i ona ho má ráda. Lucetta napíše dopis; Julii neřekne, kdo jí ho dal, naznačuje, že to byl Valentinův sluha Spěch, který ho přinesl od Protea. Julie stále nechce před Lucettou přiznat, že je zamilovaná, a v hněvu dopis roztrhá. Posílá Lucettu pryč, ale poté si uvědomí vlastní prchlivost, zvedne útržky dopisu, líbá je a zkouší je dát znovu dohromady.\n\nMezitím se Proteův otec rozhodl, že Proteus by se měl připojit k Valentinovi a odjet do Milána. Rozkazuje, že Proteus musí odjet hned další den. Julie se s Proteem v slzách loučí a přísahá mu věčnou lásku. Vymění si prsteny a přísahy a Proteus slibuje, že se co nejdříve vrátí .\n\nV Miláně Proteus zjišťuje, že Valentin se zamiloval do vévodské dcery Sylvie. I přes to, co řekl Julii, se Proteus do Sylvie okamžitě zamiluje. Valentin o Proteových citech nic netuší a sděluje mu, že vévoda chce Sylvii provdat za namyšleného bohatého Turia, i když ona si to nepřeje. Protože vévoda cosi tuší o lásce své dcery a Valentina, každou noc ji zamyká ve věži, ke které má klíč pouze on. Valentin ji však plánuje osvobodit, aby spolu mohli uprchnout. Proteus o tom hned informuje vévodu, který Valentina vyhostí. Valentin poté naráží na skupinu psanců, kteří tvrdí, že jsou rovněž vyhoštění urození muži. Valentin lže a tvrdí, že byl vyhoštěn za zabití muže ve férovém boji a psanci si ho zvolí za svého vůdce.\nVe Veroně se Julie rozhoduje, že se připojí ke svému milovanému v Miláně. Přesvědčí Lucettu, aby ji oblékla jako chlapce a upraví jí vlasy, aby během cesty nepřišla k úhoně. V Miláně Julie rychle přijde na to, že Proteus se zamiloval do Sylvie. Usmyslí si, že se stane jeho pážetem, mladíkem Sebastianem, dokud nepřijde na to, co podniknout dál. Proteus posílá Sebastiana za Sylvií s darem (prstenem, který mu Julie dala, než odjel), ale Julie zjišťuje, že Sylvie Proteovou náklonností opovrhuje a je znechucená tím, že zapomněl na lásku, kterou zanechal doma. Sylvie truchlí nad ztrátou Valentina, o kterém ji Proteus řekl, že je prý mrtvý.\n\nSylvie není přesvědčená o Valentinově smrti a chce z města utéct s pomocí Eglamoura, dřívějšího Juliina ctitele. Uprchne s ním do lesa, ale když jsou konfrontováni s psanci, Eglamour utíka a Sylvie padne do zajetí. Psanci míří za svým vůdcem, ale střetnou se s Proteem a Sebastianem/Julií. Proteus Sylvii zachrání a sleduje ji dále do lesa. Valentin tajně sleduje, jak se Proteus snaží Sylvii přesvědčit o své lásce, ale Sylvie ho odmítá. Rozzuřený a touhou šílený Proteus vyhrožuje, že ji znásilní.\n\nV této chvíli zasáhne Valentin a Protea odsuzuje. Proteus zhrozený tím, co se stalo, přísahá, že nenávist, kterou k němu chová Valentin, není ničím ve srovnání s tím, jak moc se nenávidí Proteus sám. Valentin je přesvědčený o tom, že jeho lítost je skutečná, a odpouští mu, zdá se dokonce, že mu Sylvii nabízí. Julie omdlí a odhaluje se její pravá identita. Když ji Proteus vidí, vzpomene si na svou lásku k ní a znovu jí přísahá věrnost. Objevují se vévoda a Turio a Turion Valentinovi připomíná, že Sylvie patří jemu. Valentin Turia varuje, že jestli k ní udělá jenom krok, zabije ho. Zhrozený Turion se Sylvie zříká. Vévoda je ohromen Valentinovými skutky a souhlasí, že mu svou dceru dá. Oba páry jsou šťastně spolu, vévoda omilostňuje psance a dovoluje jim vrátit se do Milána.\n"}
{"id": "781480", "url": "https://cs.wikipedia.org/wiki?curid=781480", "title": "Irsko na letních olympijských hrách", "text": "Irsko na letních olympijských hrách\n\nIrsko na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "781482", "url": "https://cs.wikipedia.org/wiki?curid=781482", "title": "Peter Dupej", "text": "Peter Dupej\n\nPeter Dupej (17. června 1919 – 1983) byl slovenský a československý politik Komunistické strany Slovenska ukrajinské (rusínské) národnosti, poslanec Slovenské národní rady v 60. letech a poslanec Sněmovny národů Federálního shromáždění na počátku normalizace.\n\nV letech 1953-1955 se uvádí jako účastník zasedání Ústředního výboru Komunistické strany Slovenska. V roce 1953 byl předsedou MNV v Prešově. Po volbách v roce 1964 usedl do Slovenské národní rady. V prosinci 1968 byl zvolen do pětičlenného výboru Slovenské národní rady pro menšiny.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Slovenská národní rada, kde rovněž zasedal. V parlamentu setrval do konce volebního období, tedy do voleb roku 1971.\n\n"}
{"id": "781483", "url": "https://cs.wikipedia.org/wiki?curid=781483", "title": "Balistická raketa středního doletu", "text": "Balistická raketa středního doletu\n\nBalistická raketa středního doletu (, zkr. IRBM) je balistická raketa s doletem 3 000 - 5500 km (podle definice americké Missile Defense Agency). Klasifikace balistických raket podle doletu je dána pouze pro usnadnění orientace, v praxi je velmi malý rozdíl mezi slabší mezikontinentální balistickou raketou a silnější raketou středního doletu.\n\nV současnosti disponují (resp. disponovaly) balistickými raketami středního doletu prokazatelně tyto země: Rusko, USA, Čína, Spojené království, Francie, Indie, Severní Korea a Izrael.\n\nRakety středního doletu se přidáním jednoho nebo více stupňů často přetransformovaly na lehké nosné rakety pro umělé družice Země. V Spojených státech se to stalo s raketami Thor a Jupiter. Raketa Jupiter-C na bázi Jupitera vynesla první americkou družici, Explorer 1.\n"}
{"id": "781484", "url": "https://cs.wikipedia.org/wiki?curid=781484", "title": "Pelhřim", "text": "Pelhřim\n\nJméno Pelhřim má více nositelů:\n\n"}
{"id": "781487", "url": "https://cs.wikipedia.org/wiki?curid=781487", "title": "Václav Koranda", "text": "Václav Koranda\n\nJméno a příjmení Václav Koranda se může vztahovat k následujícím osobnostem:\n\n"}
{"id": "781489", "url": "https://cs.wikipedia.org/wiki?curid=781489", "title": "Slovenský národní revoluční pohár 1995", "text": "Slovenský národní revoluční pohár 1995\n\nDevatenáctý ročník Slovenského národního revolučního poháru se odehrál roku 1995 v Banské Bystrici na Slovensku. Vyhrál ho český klub HC Kometa Brno.\n\n"}
{"id": "781496", "url": "https://cs.wikipedia.org/wiki?curid=781496", "title": "Čeněk Kudláček", "text": "Čeněk Kudláček\n\nČeněk Kudláček (19. července 1896 České Budějovice – 13. února 1967 Syracuse, USA) byl československý generál, legionář, protinacistický a protikomunistický odbojář.\n\nNarodil se 19. července v Českých Budějovicích Tomášovi a Anně Kudláčkovým. Zde absolvoval gymnázium, ale protože byl odveden na vojnu, složil maturitní zkoušku teprve dodatečně v roce 1920.\n\nPo odvodu a prezentaci jako jednoroční dobrovolník 15. dubna 1915 prodělal výcvik a poté byl převelen k pěšímu pluku do Uher. Po absolvování školy pro důstojníky byl 3. prosince 1915 odvelen na ruskou frontu první světové války. 6. června 1916 padl do ruského zajetí. Po přihlášení se byl 2. srpna 1917 prezentován u československých legií v Rusku, v Borispolu. Po ukončení důstojnického kurzu byl povýšen na praporčíka a 1. listopadu 1917 opustil Rusko směrem na západní frontu.\n\n2. dubna 1918 byl zařazen do 21. čs. střeleckého pluku. Po absolvování granátnického kurzu a kurzu pro velitele čet byl přidělen k vojenské škole v Saint Maixent a poté 1. listopadu 1918 do Itálie jako instruktor. V této funkci působil v Itálii do konce května 1919. 1. dubna 1919 byl mimo jiné povýšen na kapitána italských legií.\n\nPo návratu do Československa 1. června 1919 byl ustaven velitelem vojenské posádky a pohraničního obvodu v Děčíně. Do nástupu do III. kurzu generálního štábu 1. září 1920 působil jako velitel praporu v Chomutově. Po prvním ročníku absolvoval několik stáží u posádek a od 4. listopadu 1922 nastoupil do II. ročníku Válečné školy v Praze. Tu ukončil 19. září 1923. V letech 1921–23 absolvoval navíc tři semestry právnické fakulty UK. Po povýšení do hodnosti kapitána byl přemístěn jako pomocný pedagog do Válečné školy v Praze. Zde působil do 29. září 1930 (od 1. října 1924 jako profesor).\n\nOd 30. září 1930, již v hodnosti majora nastoupil na hlavní štáb MNO, Generální sekretariát obrany státu (GSOS). Po povýšení 21. března 1931 na podplukovníka působil nejprve ve 4. oddělení, od 15. února do 4. června 1932 jako přednosta vojensko-průmyslové skupiny GSOS. Poté byl formálně přeložen do zálohy. Do podzimu 1935 totiž působil (oficiálně jako soukromá osoba) ve funkci náčelníka štábu čs. vojenské mise v Bolívii, která působila jako skupina poradců v bolivijsko-paraguayské válce o Gran Chaco. 1. listopadu 1935 byl přijat zpět do činné služby a nastoupil opět u GSOS. Od 15. prosince 1935 do března 1939 působil na MNO v různých funkcích v oblasti branné výchovy.\n\nPo okupaci Čech a Moravy byl oficiálně zařazen k ředitelství pracovních útvarů. Zároveň se ale zapojil do odboje a stal se jedním ze zakládajících členů vojenské odbojové organizace Obrana národa a jejím prvním náčelníkem štábu. Z důvodu aktivního působení v odboji se mu brzy dostalo na stopu Gestapo a proto musel 25. listopadu 1939 uprchnout z Protektorátu.\n\nDo Francie dorazil přes Slovensko a Jugoslávii 15. prosince 1939. V exilu užíval krycí jméno Hutník. Začal působit jako zástupce náčelníka ČSVS. Po kapitulaci Francie byl evakuován do Anglie. Z Anglie byl odeslán do Kanady a poté do Brazílie. Na těchto postech působil jako československý vojenský atašé do konce války.\n\nOd září 1945, již v hodnosti brigádního generála, nastoupil na místo přednosty 6. oddělení HŠ MNO (styk se Spojenci, průmysl). Od konce října 1945 do konce října 1946 působil jako velitel hlavního týlu MNO a od 1. listopadu 1946 do února 1948 vykonával funkci hlavního inspektora branné výchovy.\n\nPo Únoru 1948 byl odeslán na zdravotní dovolenou a krátce nato do výslužby. V létě téhož roku s rodinou opustil Československo a odešel do exilu.\n\nV letech 1949 až 1956 společně s gen. Ingrem řídil z Paříže zpravodajskou činnost proti komunistickému režimu v Československu. Po roce 1956 se přestěhoval do USA, kde na univerzitě v Syracusách působil jako profesor bohemistiky. Až do své smrti v roce 1967 působil v Radě svobodného Československa.\n\n\nV roce 2009 mu byla udělena Cena Václava Bendy (in memoriam).\n\n"}
{"id": "781500", "url": "https://cs.wikipedia.org/wiki?curid=781500", "title": "Dobrý konec vše napraví", "text": "Dobrý konec vše napraví\n\nDobrý konec vše napraví (anglicky: \"All's Well That Ends Well\") je komedie Williama Shakespeara, zřejmě napsaná v roce 1604 nebo 1605. Hra je založena na devátém příběhu z třetího dne z \"Dekameronu\" Giovanniho Boccaccia.\n\n\nHelena, osiřelá dcera slavného lékaře, je chráněnkou hraběnky z Rousillonu a beznadějně zamilovaná do jejího syna, hraběte Bertrama, který byl poslán ke dvoru francouzského krále. Přestože je krásná a není chudá, nemá šanci Bertrama získat, protože je nízkého původu a on je šlechtic. Když se však Helena dozví, že král je nemocný, odejde do Paříze a za pomoci umění svého otce krále uzdraví. Za odměnu může Helena žádat o ruku jakéhokoliv muže v království a vybírá si Bertrama. Její nový manžel je však svou nevěstou zděšen a brzy utíká v doprovodu ničemy jménem Parolles z Francie, aby se dal do služeb vévody z Florencie.\n\nHelena je poslána zpět domů k hraběnce a dostává od Bertrama dopis, ve kterém píše, že nikdy nebude jejím skutečným manželem, dokud Helena nezíská rodinný prsten z jeho prstu a neotěhotní - a Bertram tvrdí, že ani jedno z toho se nestane. Moudrá hraběnka, která má Helenu ráda a sňatek schvaluje, se ji snaží utěšit, ale rozrušená mladá žena opouští Rousillon a má v plánu podniknout nábožensku pouť.\n\nBertram se ve Florencii stal generálem vévodovy armády. Helena přijíždí do města a zjišťuje, že její manžel se snaží svést Dianu, panenskou dceru milé vdovy. Diana si přeje zůstat pannou, a tak jí Helena pomůže Bertrama napálit - Bertram dává Dianě svůj prsten na znamení své lásky a když v noci přijde do jejího pokoje, v posteli je Helena. Miluje se s ní, aniž by tušil, o koho se jedná.\n\nV té době dva muži z armády zjišťují, že Parolles je zbabělec a padouch, a tak u Bertrama upadne v nemilost. Mezitím do tábora přicházejí falešní poslové se zprávou, že Helena je mrtvá. Válka se blíží k závěru a Bertram se rozhoduje, že se vrátí do Francie. Aniž by to věděl, vrací se i Helena, kterou doprovází Diana a její matka.\n\nV Rousillonu všichni truchlí nad Heleninou smrtí. Na návštěvu přijel i král, který souhlasí s Bertramovým sňatkem s dcerou starého, věrného pána jménem Lafeu. Král si všimne, že Bertram má na ruce prsten, který dříve patřil Heleně - byl to králův dar poté, co mu zachránila život. Tento prsten prsten dala ještě ve Florencii Helena Dianě, která ho věnovala svému potenciálnímu milenci. Bertram nedokáže vysvětlit, jak k němu přišel, ale objevují se Diana a její matka, které vysvětlují svůj trik. Přichází také Helena, která manželovi sděluje, že obě jeho podmínky splnila. Bertram Helenu přijímá jako svou pravou manželku, ale v mnoha moderních interpretacích mezi nimi zůstává hořkost.\n"}
{"id": "781502", "url": "https://cs.wikipedia.org/wiki?curid=781502", "title": "Irsko na zimních olympijských hrách", "text": "Irsko na zimních olympijských hrách\n\nIrsko na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "781503", "url": "https://cs.wikipedia.org/wiki?curid=781503", "title": "Raimu", "text": "Raimu\n\nRaimu, vlastním jménem Jules Auguste Muraire (18. prosince 1883, Toulon – 20. září 1946, Neuilly-sur-Seine) byl francouzský herec a komik, jehož sláva kulminovala ve 30. a 40. letech 20. století. Začínal ve známém pařížském kabaretu Folies Bergère. U filmu mu dal nejvíce příležitostí Sacha Guitry, který obdivoval Raimův komický talent, Marcel Pagnol mu věřil i ve vážnějších rolích (hrál v jeho filmech \"César\", \"La Femme du boulanger\" či \"La Fille du puisatier\"). Orson Welles ho označil za \"největšího herce všech dob\".\n\n\n"}
{"id": "781510", "url": "https://cs.wikipedia.org/wiki?curid=781510", "title": "Carl Bernhard Garve", "text": "Carl Bernhard Garve\n\nCarl Bernhard Garve (24. ledna 1763, Jeinsen u Hannoveru – 1841, Herrnhut) byl německý evangelický teolog a básník.\n\nNarodil se jako syn pachtýře. Ve věku pěti let byl poslán do internátní školy. V roce 1777 začal studovat pedagogiku v Niesky, kde se později stal učitelem. Jako kazatel působil od roku 1799 v Amsterdamu poté v Ebersdorfu, Nordenu, Berlíně a v Neusalzu. V roce 1836 odešel na odpočinek.\n\nA. Knapp publikoval 63 jeho písní. Mezi nejznámější patří \"Reich des Herrn, Reich des Herrn, brich hervor in vollem Tag\", \"stark ist meines Jesu Hand und er wird mich ewig fassen\", dein Wort, o Herr, ist milder Tau für trostbedürftige Seelen\" a \"wie ein Hirt, dein Volk zu weiden, ließest du dich mild herab\".\n\n"}
{"id": "781511", "url": "https://cs.wikipedia.org/wiki?curid=781511", "title": "Heinrich Rietsch", "text": "Heinrich Rietsch\n\nHeinrich Rietsch, původně Heinrich Löwy (22. září 1860, Sokolov – 12. prosince 1927, Praha), byl český hudební vědec a skladatel německé národnosti.\n\nNarodil se v Sokolově, kde jeho otec, Karl Leopold Löwy, byl starostou. Z obav z antisemitismu přijal příjmení své matky. Vystudoval gymnázium v Chebu a pokračoval studiem práv na univerzitě ve Vídni. Dále studoval hudbu a hudební vědu u Eduarda Hanslicka, Guido Adlera, Franze Krenna, a Eusebia Mandyczewského a Roberta Fuchse. Ve Vídni se také habilitoval docentem hudby a hudební vědy v roce 1895. Poté odešel do Prahy a stal se jako nástupce Guido Adlera, nejprve mimořádným a v roce 1909 řádným, profesorem hudební vědy na Německé univerzitě. Založil, vybudoval a až do své smrti řídil hudebně-vědný ústav. Kromě toho byl ředitelem pražské \"Německé společnosti pro komorní hudbu\" (\"Deutschen Kammermusik-Vereins\"). Jeho přednášky byly navštěvovány i českými studenty.\n\nVe svém muzikologickém díle byl pokračovatelem vídeňské muzikologické školy, kterou založil Guido Adler. Zabýval se zejména stylistikou a estetikou písňové tvorby a jejího vztahu k hudbě barokní a romantické. Pracoval na revidovaných vydáních díla a faksimile historických rukopisů Johanna Josepha Fuxe a George Muffata.\n\nJeho skladatelské dílo je sice rozsáhlé, ale nesetkalo se s větším rozšířením. Mimo jiné zkompooval operu \"Walther von der Vogelweide\".\n\n\n\n"}
{"id": "781512", "url": "https://cs.wikipedia.org/wiki?curid=781512", "title": "Drvar", "text": "Drvar\n\nDrvar (v srbské cyrilici Дрвар, v dobách socialistické Jugoslávie Titov Drvar – v srbské cyrilici Титов Дрвар) je město v západní Bosně a Hercegovině, na území Kantonu 10 ve Federaci Bosny a Hercegoviny. Město mělo v roce 1991 8 046 obyvatel, v roce 2013 jen 7 506 obyvatel. Název pochází z srbochorvatského slova \"drvo\" (dřevo).\n\nHistoricky je známé především jako centrum partyzánského boje, na základě kterého získalo přídomek „Titův Drvar“ (který byl po pádu komunistického režimu odstraněn). Ekonomicky se jedná o oblast, kde dominovalo klasicky především zemědělství a rybolov, v dobách komunistické Jugoslávie zde byl rozvíjen dřevozpracující průmysl. Kvůli existenci nedaleké tzv. „Titovy jeskyně“ přijížděly do Drvaru a okolí řady turistů.\n\nNa území općiny Drvar se nacházejí následující sídla: Ataševac, Bastasi, Brda, Bunčevac, Drvar, Drvar (vesnice), Gruborski Naslon, Kamenica, Ljeskovica, Mokronoge, Motike, Mrđe, Podić, Podovi, Poljice, Prekaja, Šajinovac, Šipovljani, Trninić Brijeg, Vidovo Selo, Vrtoče, Zaglavica, Župa a Župica.\n\nV Drvaru zemřel sebevraždou český básník a prozaik Petr Kles (1869–1916), v té době poručík rakousko-uherské armády, nasazený na frontě.\n\n"}
{"id": "781513", "url": "https://cs.wikipedia.org/wiki?curid=781513", "title": "Eva Dutková", "text": "Eva Dutková\n\nEva Dutková, rozená \"Mikalová\" (* 16. prosince 1921 Bystřice pod Hostýnem), byla česká a československá politička Československé strany lidové, poslankyně České národní rady a Sněmovny národů Federálního shromáždění za normalizace.\n\nOd 1924 stále žije (k roku 2007) v Přerově. Roku 1941 maturovala na přerovském reálném gymnáziu. V letech 1941–1943 navštěvovala hudebně-pedagogickou školu v Olomouci (obor sólový zpěv, sborový zpěv a hra na klavír) a roku 1943 složila státní sbormistrovskou zkoušku. V letech 1944–1945 byla nasazena jako pomocná kancelářská síla v Brně. Po osvobození nastoupila na Právnickou fakultu Masarykovy univerzity, studium práv završila doktorátem roku 1948. Po promoci působila krátce v justiční službě u Krajského soudu v Olomouci a v letech 1948–1953 jako podniková právnička Vítkovických železáren Klementa Gottwalda. V letech 1954–1956 pracovala u Okresního soudu v Přerově a po složení notářských zkoušek v roce 1956 byla zaměstnána v období let 1956–1960 jako notářka v Lipníku nad Bečvou a v letech 1960–1979 v Přerově, zde setrvala až do svého odchodu do důchodu. Koncem 60. let pracovala jako notářka Státního notářství v Přerově a byla předsedkyní sekce státu a práva Okresního výboru Socialistické akademie v Přerově. Angažovala se rovněž v Okresním výboru ČSTV.\n\nV roce 1967 vstoupila do ČSL. Během pražského jara v roce 1968 se zapojila do reformního proudu a pokoušela se proměnit ČSL, ale v období normalizace odešla z politiky a do veřejného života už nezasahovala. K roku 1968 se profesně uvádí jako státní notářka, bytem Přerov.\n\nPo federalizaci Československa usedla do Sněmovny národů Federálního shromáždění. Nominovala ji Česká národní rada, v níž rovněž zasedala. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "781516", "url": "https://cs.wikipedia.org/wiki?curid=781516", "title": "Jean Ferrat", "text": "Jean Ferrat\n\nJean Ferrat, vlastním jménem Jean Tenenbaum (26. prosince 1930 – 13. března 2010), byl francouzský zpěvák a básník, který se specializoval na zhudebňování poezie, zejména básní Louise Aragona, s nímž ho spojovalo i komunistické přesvědčení a blízkost k Francouzské komunistické straně.\n\nJeho otec byl ruský Žid, který emigroval do Francie, ale byl roku 1942 odvlečen do Osvětimi, kde zahynul. Tehdy bylo Ferratovi 12 let, opustil základní školu a začal pracovat, aby rodina měla z čeho žít.\n\nPo válce ho vtáhl svět pařížských kabaretů. Svou první báseň (Aragonovu \"Les yeux d'Elsa\") zhudebnil roku 1956. Do repertoáru ji přijal tehdy populární André Claveau, čímž začala Ferratova kariéra skladatele. Roku 1958 vydal první vlastní singl, avšak bez velkého úspěchu. Druhým singlem \"Ma Môme\" z roku 1960 však již prorazil. Roku 1961 začala jeho spolupráce s jazzovým hudebníkem Alainem Goraguerem, s ním připravil svou první desku \"Deux enfants au soleil\". Za druhou desku \"Nuit et brouillard\" již získal Grand Prix du Disque, prestižní ocenění především v žánru šansonu. Od roku 1973 nevystupoval pódiově, ale dále nahrával desky.\n\nJeho ženou byla zpěvačka Christine Sèvres.\n\n\n"}
{"id": "781530", "url": "https://cs.wikipedia.org/wiki?curid=781530", "title": "Savilon", "text": "Savilon\n\nSavilon (zkratka Sa) je pozdní až velmi pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín, která byla vyšlechtěna roku 2001 v České republice kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), kříženec odrůd \"\"Rakiš\"\" (\"Villard blanc\" x \"Veltlínské červené rané\") a \"\"Merlan\"\" (\"Merlot\" x \"Seibel 13666\").\n\n\"Rakiš\" je interspecifická moštová odrůda, který byla kolektivem šlechtitelů Resistant využita též při šlechtění sesterských odrůd \"Malverina\" a \"Vesna\" (obě pocházejí ze stejného křížení). Mateřská odrůda \"Villard blanc\" je známá též pod šlechtitelským označením \"S.V. 12 375\".\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění odrůd \"Cerason\", \"Kofranka\", \"Laurot\", \"Marlen\", \"Nativa\", \"Erilon\", \"Malverina\" a \"Vesna\".\n\nRéva odrůdy \"Savilon\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je bujný, olistění je střední hustoty.\n\nList je středně velký, pentagonální, třílaločnatý s mělkými, méně často středně hlubokými výkroji, obvykle zvlněný, světle zelené barvy, na líci i na rubu je hladký, zoubkování na okrajích listu je výrazné. Profil čepele je tvaru „V“. Řapíkový výkroj je lyrovitý s ostrým dnem nebo ve tvaru „V“, otevřený, řapík je narůžovělý.\n\nOboupohlavní květy v hroznovitých květenstvích jsou žlutozelené, pětičetné, samosprašné. Plodem je malá, okrouhlá až mírně oválná bobule žlutozelené až zlatožluté barvy, její dužina je jemně chruplavá, plné, ovocné chuti s nádechem kopřiv. Hrozen je středně velký až velký, rozvětvený, řidší až středně hustý.\n\"Savilon\" je interspecifická moštová odrůda révy, vyšlechtěná roku 2001 kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení a selekce postupně proběhly v Lednici na Moravě, v Břeclavi a v Perné. Vznikla složitým křížením interpecifických odrůd \"\"Rakiš\"\" (\"Villard blanc\" x \"Veltlínské červené rané\") a \"\"Merlan\"\" (\"Merlot\" x \"Seibel 13666\"). Pracovní název odrůdy je BV-19-88.\n\nDo Státní odrůdové knihy České republiky byla odrůda zapsána roku 2010. Byla podána žádost o udělení ochranných práv. Udržovatelem odrůdy a jejím hlavní propagátorem je Doc. Ing. Miloš Michlovský, CSc. Zastoupení ve vinicích je minimální, pěstuje se víceméně v pokusných výsadbách.\n\n\"Savilon\" je sesterskou odrůdou, tedy pochází ze stejného křížení, jako zatím rozšířenější odrůda \"Malverina\", jejíž zápis do SOK ČR proběhl již roku 2001.\n\nSvým aroma připomínají odrůdová vína typová vína odrůdy \"Sauvignon\", ačkoliv tato odrůda není jedním z rodičů. Pravděpodobně z tohoto faktu vycházeli šlechtitelé při stanovení názvu odrůdy.\n\nOlistění je střední hustoty, stačí provést pouze základní zelené práce. Odolnost vůči zimním mrazům je dobrá, ani pozdními jarními mrazy není odrůda zpravidla poškozována. Při špatném počasí v době květu někdy sprchává. Vhodné jsou pro ni středně vzrůstné podnože, používají se Cr 2, SO-4 a T 5C, vyhovuje jí kratší řez, používá se řez Guyotův a střední vedení, doporučeno je zatížení 4-6 oček na m2, při nižším zatížení není obvykle nutná redukce počtu hroznů. Výnosy jsou středně vysoké, cukernatost vysoká při dostatečné aciditě.\n\nOdrůda raší středně pozdně, zrání je pozdní až velmi pozdní, sklízí se od poloviny do třetí dekády října.\n\nPři pěstování pod fungicidní ochranou odrůda dobře odolává plísni šedé (\"Botrytis cinerea\"), padlí révovému (\"Uncinula necator\") i plísni révové (\"Plasmopara viticola\").\n\nOdrůda je náročná na polohu, vyžaduje dobře exponované, teplejší polohy, na půdy je méně náročná a může být pěstována na širokém spektru půdních typů, nejvíce jí vyhovuje půda hlinitojílovitá.\nHrozny by měly být zpracovány reduktivní technologií. Odrůdová vína svým aroma připomínají vína odrůdy \"Sauvignon\", vynikají plností, barva je výrazná, žlutá se zelenými reflexy až citrónově žlutá se zlatou jiskrou. Vůně extraktivní a široká. Při prvním nadechnutí vás pohltí květinové vůně, které postupně přechází do ovocných tónů. Dále jsou poznat medové vůně a velmi slabě i vanilka. Chuť je dlouhá s překvapivými kyselinkami. Predikátní vína jsou velmi kvalitní a mají předpoklady k delší archivaci. \"Savilon\" můžete podávat především jako aperitiv a k slavnostním příležitostem.\n\n\n"}
{"id": "781532", "url": "https://cs.wikipedia.org/wiki?curid=781532", "title": "Kofranka", "text": "Kofranka\n\nKofranka (zkratka Ko) je pozdní až velmi pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna kolektivem šlechtitelů Vědeckovýrobního sdružení Resistant Velké Bílovice, křížením odrůd \"Merlan\" (\"Merlot\" x \"Seibel 13 666\") a \"Fratava\" (\"Frankovka\" x \"Svatovavřinecké\").\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění sesterských odrůd \"Cerason\", \"Laurot\" a \"Marlen\" (pocházejí ze stejného křížení), odrůdy \"Nativa\", která pochází ze stejných rodičů, ale v tomto případě je \"Merlan\" otcovskou odrůdou, ale i odrůd \"Malverina\", \"Erilon\", \"Savilon\" a \"Vesna\".\n\n\"Fratava\" je úspěšný kříženec Lubomíra Glose z Moravské Nové Vsi, který byl kolektivem šlechtitelů Resistant využit též při šlechtění sesterských odrůd \"Cerason\", \"Laurot\" a \"Marlen\" a odrůdy \"Nativa\", která pochází ze stejných rodičů v opačném pořadí.\n\nRéva odrůdy \"Kofranka\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný, olistění je husté.\n\nListy jsou malé až středně velké, okrouhlé, tří- až pětilaločnaté s mělkými, méně často středně hlubokými, otevřenými výkroji, čepel listu je zvlněná, řapíkový výkroj je široce překrytý, někdy s malým průsvitem, s ostrým dnem, řapík je delší, než medián listu, někdy stejně dlouhý, narůžovělý, stejně jako žilnatina v okolí připojení řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé, okrouhlé bobule modročerné barvy, jejich dužina je bez zabarvení. Hrozen je malý až středně velký, průměrně hustý, kuželovitý, často s dvěma malými křidélky.\n\n\"Kofranka\" je interspecifická moštová odrůda, která byla vyšlechtěna kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), křížením odrůd \"Merlan\" (\"Merlot\" x \"Seibel 13 666\") a \"Fratava\" (\"Frankovka\" x \"Svatovavřinecké\"). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení bylo provedeno roku 1985, selekce postupně proběhla v Lednici na Moravě, v Břeclavi a v Perné.\n\nDo Státní odrůdové knihy České republiky byla odrůda zapsána roku 2011. Udržovatelem odrůdy je Prof. Ing. Vilém Kraus, CSc.. Zastoupení ve vinicích je minimální, pěstuje se víceméně v pokusných výsadbách.\n\nNázev odrůdy bývá v podobných případech často kombinací názvů rodičovských odrůd, v tomto případě je jednoznačně inspirován odrůdami \"Fratava\" a \"Frankovka\", vyráběná vína mohou typově připomínat vína těchto odrůd. Pracovní název odrůdy byl \"Mi-5-76\".\n\nRůst je bujný a olistění husté, proto je odrůda náročnější na zelené práce. V ČR dozrává ve druhé polovině až ve třetí dekádě října. Výnos hroznů je vysoký až průměrný, mošt dosahuje vyšších hodnot acidity a cukernatosti. Při vysoké násadě vyžaduje redukci počtu hroznů. Doporučuje se odlistění zóny hroznů a 1-3 ošetření proti chorobám za vegetaci. Doporučené zatížení je 4 až 6 oček na m².\n\nPři pěstování pod fungicidní ochranou odrůda dobře odolává plísni šedé (\"Botrytis cinerea\") a padlí révovému (\"Uncinula necator\"), průměrně až podprůměrně odolává plísni révové (\"Plasmopara viticola\"). Odolnost vůči škůdcům je dobrá až průměrná.\n\nOdrůda má vyšší požadavky na stanoviště, je vhodná pro pěstování v lepších a tradičních vinařských polohách, nejlépe na dobře exponovaných svazích v dobře odvodněných půdách, které ovšem nesmí být suché či vysýchavé.\n\nPři vinifikaci je nezbytné dostatečné vyzrání hroznů a proces jablečno-mléčného kvašení. Vína dobře vyzrávají v dubových sudech, jsou vhodná pro výrobu kupáží s jinými modrými odrůdami. Odrůdová vína jsou intenzívně tmavě rubínově červená, velmi ovocitá, vůně připomíná sušené švestky, višně a lesních plody, chuť je plná, extraktivní, s výraznější tříslovinou.\n\n\n"}
{"id": "781533", "url": "https://cs.wikipedia.org/wiki?curid=781533", "title": "Nativa", "text": "Nativa\n\nNativa (zkratka Na, dřívější název \"Kaberon\") je pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna kolektivem šlechtitelů Vědeckovýrobního sdružení Resistant Velké Bílovice, křížením odrůd \"Fratava\" (\"Frankovka\" x \"Svatovavřinecké\") a \"Merlan\" (\"Merlot\" x \"Seibel 13 666\").\n\n\"Fratava\" je úspěšný kříženec Lubomíra Glose z Moravské Nové Vsi, který byl kolektivem šlechtitelů Resistant využit též při šlechtění odrůd \"Kofranka\", \"Cerason\", \"Laurot\" a \"Marlen\", které pocházejí ze stejných rodičů, ale v opačném pořadí, otcovskou odrůdou je \"Fratava\".\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění odrůd \"Kofranka\", \"Cerason\", \"Laurot\" a \"Marlen\", které pocházejí ze stejných rodičů, ale v opačném pořadí, ale i odrůd \"Malverina\", \"Erilon\", \"Savilon\" a \"Vesna\".\n\nRéva odrůdy \"Nativa\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, olistění je husté. Jednoleté réví je středně silné, hnědé.\n\nList je středně velký, pentagonální, tří- až pětilaločnatý s mělkými až středně hlubokými výkroji. Čepel je mírně puchýřnatá, mírně zvlněná, na líci lesklá, na rubu jemně plstnatá, její profil je ve tvaru „V“. Řapíkový výkroj je lyrovitý, mírně otevřený až lehce překrytý, s ostrým dnem, řapík je středně dlouhý, jemně narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, okrouhlé, tmavomodré až modročerné bobule, jejich dužina je řídká, bez zabarvení, plné chuti. Hrozen je středně velký (130 g), kuželovitě-válcovitý, středně hustý až hustý.\n\n\"Nativa\" je interspecifická moštová odrůda, která byla vyšlechtěna kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), křížením odrůd \"Fratava\" (\"Frankovka\" x \"Svatovavřinecké\") a \"Merlan\" (\"Merlot\" x \"Seibel 13 666\"). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení a selekce postupně proběhly v Lednici na Moravě, v Břeclavi a v Perné.\n\nDo Státní odrůdové knihy České republiky byla odrůda zapsána roku 2010. Udržovatelem odrůdy je Doc. Ing. Miloš Michlovský, CSc. Zastoupení ve vinicích je minimální, pěstuje se víceméně v pokusných výsadbách.\n\nŠlechtitelé nejdříve odrůdu nazývali \"Kaberon\", ale do registračních zkoušek byl navržen dnešní název \"Nativa\". Později sice bylo uvažováno o návratu k původnímu názvu, ale nedošlo k němu. Pracovní název odrůdy byl \"L-3-10-34\".\n\nV literatuře jsou někdy obě odrůdy uváděny samostatně, popřípadě dochází k záměně s modrou odrůdou s pracovním názvem Mi 5-26 (\"Marlen\").\n\nNázev „Kaberon“ zřejmě vychází z „kabernetového“ typu vína, pro milovníky rébusů lze uvést, že písmena názvu jsou obsažena jak ve jménech šlechtitelů, tak v názvech rodičovských odrůd. Vzhledem k počtu rodičovských odrůd a šlechtitelů se o názvu \"Nativa\" dá takřka říci totéž, ale patrně vychází z latiny, kde má slovo „nativus“ m.j. významy přirozený, domácí, odtud slovo přešlo např. do angličtiny (native).\n\nRéví dobře vyzrává. Jarními ani zimními mrazy odrůda příliš netrpí, při příliš hustém olistění může dojít ke sprchnutí květenství, odrůda vyžaduje intenzívnější zelené práce na vinici. Hodí se pro většinu vedení, nejvíce vyhovuje vedení vysoké, vhodné jsou středně dlouhé až delší tažně, Guyotův řez, doporučené zatížení je 6-8 oček na m², vhodné jsou podnože 125 AA, K 8B a Börner, podle půdních podmínek pak také SO-4, Cr 2 či T 5C. Výnos je střední až vyšší, 8-14 t/ha při cukernatosti moštu 17-19,5 °NM a aciditě 8-11 g/l.\n\nRašení i kvetení je středně pozdní, bobule zaměkají v polovině srpna, sklizňové zralosti dosahuje tato pozdní odrůda začátkem až v první polovině října.\n\nPři pěstování pod fungicidní ochranou je odrůda průměrně odolná vůči plísni šedé (\"Botrytis cinerea\"), průměrně až dobře odolává plísni révové (\"Plasmopara viticola\"), dobře odlává padlí révovému (\"Uncinula necator\"). Odolnost vůči škůdcům je dobrá až průměrná.\n\nOdrůda je vhodná pro pěstování v tradičních vinohradnických oblastech, vyžaduje teplé a slunné svahovité polohy, doporučovány jsou hlinité až jílovitohlinité půdy, nevyhovují půdy výsušné ani příliš vlhké.\n\nPro výrobu kvalitních vín je třeba dostatečné fenolové zralosti hroznů, nepostradatelnou součástí výrobního procesu je jablečno-mléčná fermentace, vhodná je dlouhodobá macerace a zrání vína v dubových sudech. Vína z dostatečně vyzrálých hroznů bývají plná, extraktivní, harmonická, s výraznější tříslovinkou a s poněkud vyšší aciditou, tmavě červené, rubínové barvy, obsahují kolem 13 % alkoholu. Vína jsou jemně aromatická, svým charakterem se v typu aromatických látek vzdáleně přibližují odrůdám \"Merlot\", případně i \"Cabernet Sauvignon\", v aroma se objevuje ovocitost s tóny třešní a višní a kořenitost, v buketu též florální tóny.\n\nPokud jsou hrozny sklizeny s cukernatostí pouze v kategorii jakostní víno, měly by být macerovány kratší dobu, výsledkem bývá aromatické a svěží, lehčí červené víno. Nativa je vhodná k výrobě drůdových vín a může být použita i pro výrobu různých kupáží.\n\n\n"}
{"id": "781538", "url": "https://cs.wikipedia.org/wiki?curid=781538", "title": "Bretonci", "text": "Bretonci\n\nBretonci jsou obyvatelé západoevropského poloostrova Bretaň či starším názvem Armorika (keltsky \"Ar\" = při, \"Mor\" = moři), nacházející se na území dnešní Francie.\n\nPůvod Bretonců leží v dávné minulosti. První pojmenovatelní obyvatelé byly keltsky hovořící kmeny, stmelením těchto romanizovaných kmenů v raném středověku s keltsky hovořícími přistěhovalci z Británie došlo k vytvoření moderního národa Bretonců. Název národa pochází z názvu ostrova Velká Británie. Po přestěhování britské keltsky hovořící populace na Armoriku mezi 4 – 7. stoletím došlo k přenosu názvu Británie s sebou na poloostrov; dodnes jsou v jejich keltském jazyce nazýváni Bretoneg (Britonci), jejich země Breizh Vihan (Malá Británie). Dnes je jejich domovina o rozloze 34 000 km² politicky rozdělena na dva regiony, tj. \"Pays-de-la-Loire\" (20%) a \"Bretagne\" (80%).\n\nBretonci jsou z lingvistického hlediska zajímavý národ, jelikož hovoří třemi jazyky: ponejvíce francouzsky (na celém území, nejvíce na východě), poté bretoňsky neboli jazykem \"brezhoneg\" (hlavně na západě a jihu poloostrova) a menšina na severovýchodě hovoří jazykem gallo, vzešlým z dialektu latiny. V jazyce gallo, dnes velmi málo používaném (cca 30 000 mluvčích), se Bretaň označuje jako \"Bertayèn\". Bretonsky hovoří nejméně 210 000 obyvatel, vyšší odhady hovoří i o 300 000 mluvčích. Bretonština prožívá v současnosti návrat na scénu, stále více se používá a navrací se na celé území poloostrova, včetně již dlouho romanizovaných východních částí. Počet Bretonců se odhaduje na 4,5 milionu (tj. 8% obyvatelstva Francie), nepočítaje v tato čísla početnou diasporu v takřka všech bývalých i současných francouzských koloniích, včetně i tak exotických míst jako je souostroví Maskarény, např. ostrovy Réunion, Mauricius, Rodrigues, či kanadský Québec.\n"}
{"id": "781559", "url": "https://cs.wikipedia.org/wiki?curid=781559", "title": "Ranomi Kromowidjojová", "text": "Ranomi Kromowidjojová\n\nRanomi Kromowidjojo přechýleně Ranomi Kromowidjojová (* 20. srpna 1990, Sauwerd, Nizozemsko) je nizozemská plavkyně. Vybojovala řadu medailí včetně titulů na plaveckých světových šampionátech zejména v rámci nizozemských štafet, s nimiž je i držitelkou světových rekordů v závodech na 4x100 m volný způsob v dlouhém i krátkém bazénu.\n\nS plaváním začala ve čtyřech letech v Groningenu. Její otec pochází ze Surinamu s indonéskými (javánskými) kořeny. Její matka je Nizozemka.\n\nPo úspěšných juniorských šampionátech v letech 2005 a 2006 debutovala v seniorské kategorii na evropském šampionátu v roce 2006. Jako patnáctiletá v rámci štafety vybojovala svou první medaili mezi dospělými - stříbro na 4x100 m volný způsob. I v dalších letech sbírala cenné kovy v rámci nizozemské štafety, většinou s Inge Dekkerovou, Femke Heemskerkovou a Marleen Veldhuisovou. Nejcennějšími byly zlaté medaile z olympijských her 2008 a mistrovství světa v letech 2009 a 2011. V individuálních závodech vyhrála na mistrovství světa v krátkém bazénu 2010 oba nejkratší kraulařské sprinty.\n\nDosud nejvýraznějšího individuálního úspěchu dosáhla na olympijských hrách 2012, kde vyhrála závod na 100 metrů volný způsob.\n\n\n\n\n"}
{"id": "781560", "url": "https://cs.wikipedia.org/wiki?curid=781560", "title": "Heptamer", "text": "Heptamer\n\nHeptamer (ze starořečtiny ἑπτά = sedm) v biologii a chemii označuje molekulu složenou ze sedmi menších podjednotek, tzv. monomerů, navzájem kovalentně vázaných, nebo i sedm molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Heptamery jsou speciálním případem oligomerů. Jsou-li podjednotky heptameru identické, nazývá se homoheptamerem.\n\n"}
{"id": "781565", "url": "https://cs.wikipedia.org/wiki?curid=781565", "title": "Oktamer", "text": "Oktamer\n\nOktamer v biologii a chemii označuje molekulu složenou z osmi menších podjednotek, tzv. monomerů, navzájem kovalentně vázaných, nebo i osm molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Oktamery jsou speciálním případem oligomerů. Jsou-li podjednotky oktameru identické, nazývá se homooktamerem.\n\n"}
{"id": "781569", "url": "https://cs.wikipedia.org/wiki?curid=781569", "title": "Nonamer", "text": "Nonamer\n\nNonamer v biologii a chemii označuje molekulu složenou z devíti menších podjednotek, tzv. monomerů, navzájem kovalentně vázaných, nebo i devět molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Nonamery jsou speciálním případem oligomerů. Jsou-li podjednotky nonameru identické, nazývá se homononamerem.\n\n"}
{"id": "781574", "url": "https://cs.wikipedia.org/wiki?curid=781574", "title": "Dekamer", "text": "Dekamer\n\nDekamer v biologii a chemii označuje molekulu složenou z desíti menších podjednotek, tzv. monomerů, navzájem kovalentně vázaných, nebo i deset molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Dekamery jsou speciálním případem oligomerů. Jsou-li podjednotky dekameru identické, nazývá se homodekamerem.\n\n"}
{"id": "781584", "url": "https://cs.wikipedia.org/wiki?curid=781584", "title": "Ohybový moment", "text": "Ohybový moment\n\nOhybový moment je statická veličina. Jde o moment síly způsobující ohyb prvku (trámu, desky apod). Značí se M a základní jednotka je newton krát metr (Nm). Tato veličina se používá k dimenzování nosných konstrukcí jak ve stavebnictví, tak i ve strojírenství. \n\nZ momentu se obvykle počítá napětí dle vzorce formula_1. Ve vzorci označuje formula_2 normálové napětí (Pa), formula_3 ohybový moment (Nm) a formula_4 – průřezový modul (m³).\n\nVzorec pro výpočet napětí od šikmého ohybu je definován následně: formula_5. formula_6 je moment k ose y, formula_7 moment k ose z, formula_8 a formula_9 jsou momenty setrvačnosti k osám y a z, formula_10 je deviační moment a formula_11 a formula_12 jsou souřadnice vyšetřovaného bodu od těžiště průřezu.\n\nVztah mezi ohybovým momentem a posouvající silou udává Schwedlerova věta.\n"}
{"id": "781591", "url": "https://cs.wikipedia.org/wiki?curid=781591", "title": "Grūda", "text": "Grūda\n\nGrūda je řeka 2. řádu na jihu Litvy v okrese Varėna, levý přítok Merkysu.\n\nVytéká z jezera Grūdas, které leží na hranici s Běloruskem, ve vsi Ašašninkai v Litvě. Teče zpočátku k severoseverovýchodu, u vsi Grybaulia se stáčí k severoseverozápadu, zde se křižuje se železniční tratí Lentvaris – Grodno a u obce Darželiai se stáčí k severoseverovýchodu, protéká kolem západního okraje města Marcinkonys, kde se stáčí k severu a počíná více meandrovat přičemž se postupně stáčí stále více k západu až řeku Merkys dosahuje ve směru západním, na severním okraji obce Puvočiai, 14,5 km od ústí Merkysu do Němenu. Je to levý přítok Merkysu.\n\nCelý tok spadá do národního parku \"Dzūkijos nacionalinis parkas\". Je to nížinná řeka, poklidně meandrující a pomalu unášející své vody Dainavskou rovinou, jen ke konci toku začíná řeka silněji klesat a tvoří peřeje. Celý tok je v zajetí největšího litevského lesního masívu \"Dainavos giria\". Díky písčitému podloží a lesnatým břehům se voda v řece vyznačuje čistotou a chladem, stejně jako řeky v okolí. Protože jsou tyto řeky převážně napájeny podzemními prameny, nezamrzají každou zimu, jen v krutějších zimách. I v suchých letních obdobích často zůstávají dostatečně vodnaté a tedy příhodné pro vodní turistiku. Při soutoku s Merkysem lze ulovit lipany \"(Thymallus thymallus)\", protože v těch místech je prudší tok a velké teplotní rozdíly vody.\n\n"}
{"id": "781594", "url": "https://cs.wikipedia.org/wiki?curid=781594", "title": "Medard (rozcestník)", "text": "Medard (rozcestník)\n\nMedard může být:\n\n\n"}
{"id": "781595", "url": "https://cs.wikipedia.org/wiki?curid=781595", "title": "Irena Ďurišová", "text": "Irena Ďurišová\n\nIrena Ďurišová (26. března 1918 Pitvaros – 11. prosince 1999 Bratislava) byla slovenská a československá politička Komunistické strany Slovenska, poúnorová poslankyně a místopředsedkyně Slovenské národní rady a poslankyně Sněmovny národů Federálního shromáždění na počátku normalizace. Po roce 1970 odstavena z politických funkcí.\n\nAbsolvovala gymnázium a v roce 1955 i Ústřední politickou školu KSČ v Slapech. Působila v obcích Rimavské Brezovo, Rimavská Sobota, Banská Bystrica a v Bratislavě. Za druhé světové války byla aktivní v odboji. Po roce 1945 se stala profesionální funkcionářkou. V letech 1949–1951 byla předsedkyní Krajského výboru KSS v Banské Bystrici, pak v Bratislavě. Angažovala se v ženských organizacích (Slovenský zväz žien).\n\nV letech 1949–1969 se uvádí jako účastnice zasedání Ústředního výboru Komunistické strany Slovenska ve funkci členky ÚV KSS či členky ústřední kontrolní a revizní komise strany. Zastávala i funkce v celostátní komunistické straně. 9. sjezd KSČ ji zvolil za člena Ústředního výboru Komunistické strany Československa. 10. sjezd KSČ ji ve funkci potvrdil.\n\nDlouhodobě zasedala v Slovenské národní radě. Poprvé do ní byla zvolena ve volbách v roce 1948. Mandát obhájila ve volbách v roce 1954. V letech 1951–1960 byla i její místopředsedkyní. V SNR zasedala i po volbách v roce 1960 (členka předsednictva SNR) a po volbách v roce 1964.\n\nPo federalizaci Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada, kde rovněž zasedala. V parlamentu setrvala do května 1970, kdy rezignovala na poslanecký post. Její politická kariéra skončila po invazi vojsk Varšavské smlouvy do Československa. V roce 1970 byla odvolána z funkcí.\n\n"}
{"id": "781599", "url": "https://cs.wikipedia.org/wiki?curid=781599", "title": "Jiří Mach", "text": "Jiří Mach\n\nJiří Mach (* 7. července 1983 Valtice) je český divadelní herec.\n\nVystudoval brněnskou JAMU – obor muzikálové herectví. Od roku 2007 je členem zpěvoherního souboru Městského divadla Brno.\nHostuje v hudebním divadle Karlín a také v Národním divadle Moravskoslezském.\n\nZa roli Fredericka Baretta v muzikálu Titanic byl v širší nominaci na cenu Thalie za sezonu 2015/2016.\n\n\nhttp://www.mdb.cz/soubor/2288-jiri-mach\n"}
{"id": "781601", "url": "https://cs.wikipedia.org/wiki?curid=781601", "title": "Darby Slick", "text": "Darby Slick\n\nDarby Slick je americký kytarista a skladatel, v roce 1965 byl zakládajícím členem skupiny The Great Society pro kterou napsal i zásaní píseň „Somebody to Love“. Jeho nevlastní sestrou je Grace Slick, která se později proslavila jako zpěvačka skupiny Jefferson Airplane.\n"}
{"id": "781602", "url": "https://cs.wikipedia.org/wiki?curid=781602", "title": "Jubicume", "text": "Jubicume\n\nJubicume (: 指詰め) je japonský rituál k urovnání přestupku či urážky, způsob k potrestání či k dokázání upřímné omluvy odříznutím části vlastního malíčku. Vyskytuje se téměř výhradně v jakuze, hlavní japonské zločinecké organizaci.\n\nSamotné provedení jubicume se někdy také označuje jako \"jubi o tobasu\" 指を飛ばす, volně přeloženo jako „letící prst“ („nechal svůj prst letět“).\n\nRituál má zřejmě svůj původ mezi bakuto - potulnými hráči (gamblery), kteří byli předchůdci dnešní jakuzy. Pokud člověk nebyl schopen splatit své gamblerské dluhy, bylo jubicume bráno jako alternativní forma platby.\n\nV japonském stylu šermu byl na jílci katany nejtěsněji přitisknut právě malíček. Člověk s odříznutým malíčkem tedy nebyl schopen správně držet svůj meč, což ho oslabovalo v boji a činilo jej to závislejším na ochraně od svého vůdce.\n\nPři provádění jubicume člověk položí svou dlaň na kus čisté látky. Poté si velmi ostrým nožem nebo tantó uřízne buď část levého malíčku nad jeho horním kloubem, nebo vršek prstu. Odříznutou část prstu zabalí do látky, na které měl položenu dlaň, a velmi zdvořile balíček odevzdá svému vedoucímu (\"ojabun\", případně \"kumičó\").\n\nPokud bylo spácháno více prohřešků, je jubicume provedeno na další části prstu. Pokud již nelze odříznout další části z levého malíčku, pokračuje se na pravém.\n\nV některých případech je osoba vyloučená z gangu jakuzy též donucena provést jubicume.\n"}
{"id": "781607", "url": "https://cs.wikipedia.org/wiki?curid=781607", "title": "Třída Attacker", "text": "Třída Attacker\n\nTřída Attacker byla třída eskortních letadlových lodí britského královského námořnictva z období druhé světové války. Plavidla byla postavena v USA jako varianta eskortních letadlových lodí třídy \"Bogue\" a půjčena do Velké Británie na základě zákona o půjčce a pronájmu. Celkem jich bylo postaveno 11 kusů. Používány byly především pro stíhací krytí vyloďovacích operací a doprovod konvojů. Po válce je již britské námořnictvo nepotřebovalo a byly proto v letech 1945–1946 vráceny do USA.\n\nBritské námořnictvo za války získalo celkem 11 letadlových této třídy, pojmenovaných HMS \"Attacker\", HMS \"Battler\", HMS \"Hunter\", HMS \"Chaser\", HMS \"Fencer\", HMS \"Stalker\", HMS \"Pursuer\", HMS \"Striker\", HMS \"Searcher\", HMS \"Ravager\" a HMS \"Tracker\". Do služby vstupovaly v letech 1942–1943. Všechny vznikly přestavbou rozestavěných obchodních lodí typu C3.\n\nJak bylo u eskortních letadlových lodí obvyklé, jednalo se o relativně malá, pomalá a špatně chraněná plavidla. Lodě byly vybaveny malým můstkem na pravoboku a dvěma výtahy, spojujícími letovou palubu s hangárem. Měly tak, oproti předchozí třídě, o jeden výtah více a navíc větší hangár a prostornější letovou palubu. Jedna loď mohla nést 18–24 letadel, která startovala s pomocí jednoho katapultu. Obrannou výzbroj tvořily dva dvouúčelové 102mm kanóny, osm 40mm kanónů a čtrnáct 20mm kanónů. Pohonný systém tvořila jedna parní turbína se dvěma kotly. Nejvyšší rychlost dosahovala 18 uzlů.\n\nCelá třída byla nasazena za druhé světové války. Žádná loď nebyla v bojích ztracena.\n\n"}
{"id": "781614", "url": "https://cs.wikipedia.org/wiki?curid=781614", "title": "Seasick Steve", "text": "Seasick Steve\n\nSteven Gene Wold, známý jako Seasick Steve (* 1941) je americký hudebník. Na kytaru začal hrát už v dětství, přibližně ve třinácti letech utekl z domova a jezdil po USA jako tulák. V šedesátých letech začal spolupracovat s různými hudebníky jako nahrávací technik. Své první album \"Cheap\" vydal až v roce 2004, mezinárodně známým se stal díky účinkování v pořadu Joolse Hollanda v televizi BBC v lednu 2007, díky čemuž později vydal album u Warner Bros. Records (dříve vydával u menších firem) a vystoupil na několika světových festivalech, jako je například Glastonbury. Hraje převážně na speciálně upravené kytary. Je také hudebním producentem, produkoval například alba skupiny Modest Mouse. V roce 2010 byl nominován na cenu BRIT Awards. Jako host se objevil i pořadu Top Gear. Často vystupuje pouze s bubeníkem Danem Magnussonem, občasně s ním vystupuje také baskytarista John Paul Jones, dřívější člen rockové skupiny Led Zeppelin.\n\n\n"}
{"id": "781615", "url": "https://cs.wikipedia.org/wiki?curid=781615", "title": "Lewiston Maineiacs", "text": "Lewiston Maineiacs\n\nLewiston Maineiacs byl americký juniorský klub ledního hokeje, který sídlil v Lewistonu ve státě Maine. V letech 2003–2011 působil v juniorské soutěži Quebec Major Junior Hockey League (QMJHL). Většinu své historie hrával ve středu ligové tabulky. Teprve ročník 2006/07 se pro klub zapsal zlatým písmem, a to po vítězství v QMJHL. V dalších letech klub finančně strádal, což zapříčinilo jeho přesun a vytvoření týmu Sherbrooke Phoenix. Klubové barvy byly černá, modrá a oranžová.\n\nSvé domácí zápasy odehrával v hale Androscoggin Bank Colisée s kapacitou 4 000 diváků.\n\n\nZdroj: \n\n\n"}
{"id": "781616", "url": "https://cs.wikipedia.org/wiki?curid=781616", "title": "Kaple svaté Anny (Panenské Břežany)", "text": "Kaple svaté Anny (Panenské Břežany)\n\nKaple svaté Anny v Panenských Břežanech pochází z let 1705–1707, její autorství je archivně doloženo pro Jana Blažeje Santiniho-Aichela. Stavebníkem byla abatyše kláštera svatého Jiří na Pražském hradě Helena Pieroni da Gagliano a stavitelem Filip Spannbrucker. Je chráněna jako kulturní památka České republiky.\n\nKapli svaté Anny v Břežanech můžeme chápat jako prototyp paprsčité centrály, kterou Santini přivede k dokonalosti ve svém vrcholném díle zelenohorského kostela svatého Jana Nepomuckého. Stejně jako půdorys tak i jiné architektonické prvky bude Santini nadále používat ve své tvorbě. Například členěný tambur kupole později ještě zdokonalil a použil v Mladoticích a ve Zvoli. V neposlední řadě touto stavbou vnesl Santini do české vrcholně barokní architektury téma „dutého pilíře“ tím, že vytvořil edikulová pole stěny.\n\nKaple svaté Anny se nachází v areálu parku tzv. Horního zámku, který sloužil jako letní sídlo benediktinek od svatého Jiří na Pražském hradě. Stavbu objednala tehdy šedesátiletá abatyše kláštera Helena Pieroni, která byla dcerou architekta a matematika Giovanni Pieroniho. Stavbu podle Santiniho návrhu provedl stavitel Filip Spannbrucker pocházející z rakouské stavitelské rodiny. Archiválie nám dokládají, že z celkových nákladů na stavbu, které činily 3895 zlatácj 20 krejcarů, byla odměna pro stavitele 995 zl. a Santiniho honorář za plány a autorský dozor dosáhl 180 zlatých Celá stavba byla dokončena během tří let a s výjimkou přístavby sakristie v roce 1738 nebyla nikdy přestavována. Ideologická koncepce této nevelké kaple je tak zachována v původní úplnosti a dokládá Santiniho ranou tvorbu.\n\nKaple svaté Anny je příkladem první radiálně rozvinuté paprsčité centrály v Santiniho díle. Je inspirovaná stavbami Francesca Borrominiho a Guarina Guariniho. Z lodi zaklenuté kopulí o třech pendentivech, vybíhají tři kaple, jejichž počet promlouvá o zasvěcení stavby svaté Anně Samotřetí. Stavba vychází z půdorysu soustředěných kružnic. Uprostřed výchozí kružnice o poloměru 14 loktů vznikla pravidelná šestiúhelná loď, kterou ve třech jejích vrcholech pronikají menší kružnice o poloměru 6 loktů, do nichž jsou vepsány pravidelné pětiúhelníky. Tento základní obrazec s využitím dalších pomocných kružnic a využitím principu pootáčení polygonu stanovil přesně propracovaný půdorys.\n\nExteriér stavby připomíná spíše rovnostranný trojúhelník, v jehož vrcholech jsou boční kaple, než šestibokou centrální stavbu, kterou naznačuje především tambur kupole, ale také ostře vytažená nároží pilířů na styku lodi a bočních pětistěnů. Nad každou boční kaplí je pětiboká lucerna s konkávně skrojenými rohy. Tambur kupole je ve svém vnitřním půdoryse kruhový, ale vnější tvar je šestistěn tvořený šesticí tupoúhlých nárožních pilířů. Válec tamburu je prolamován obrovitými okny s kruhovým záklenkem. Nad nimi je korunní římsa s tříbokými výběhy. Fasáda je členěna rustikovanými lisénami doplněnými ještě lisenovými rámy.\n\nI když se jedná o centrální pravidelnou šestiúhelnou stavbu, tak se v lodi střídají širší a užší stěny, které utváří dojem radiálně protáhlé lodi ve třech směrech. Užší stěny lodí jsou rámovány edikulami tvořenými římsko-jónskými monumentálními sloupy jdoucími přes dvě podlaží a vynášejícími přímý úsek kladí, na který dosedají pendentivy tamburu kopule. Tyto stěny rámované edikulou jsou v přízemí i patře konvexně vypjaté a otevřené arkádou. Proti vstupní předsíni se nachází místo pro hlavní oltář. Obvodová stěna této části je vedena na segmentové křivce a je osazena průběžným kladím pod konchovou klenbou. Další dvě širší stěny polygonu naproti bočním kaplím jsou ve své skladbě velmi komplikované, protože jejich spodní i horní část má odlišný půdorys. V přízemí vyrůstající pilíře tvoří ve svém vrcholu hrotitý oblouk a vynášejí konkávně formovanou visutou emporu. Ve druhém patře je na rovnou stěnu polygonu nasazeno konkávně vedené kladí na nějž dosedá koncha rozepjatá mezi pendentivy kupole.\n\nKupole je vynášena třemi pendentivy mezi nimiž vznikly tři konchové klenby, které jsou odděleny od pendentivů vpadlými inverzními pasy. Konchy a pendentivy společně vytvářejí kruhovou patu tamburu na nějž dosedá kupole.\n\nBoční prostory přístupné z hlavní lodi arkádami jsou dvojího typu. Prvním je předsíň tvořená pětistěnem a klenutá malou klenbou členěnou výsečemi. Po stranách kněžiště jsou do bočních pětiúhelníkových prostorů vsazeny kruhové prostory se šnekovými schodišti vedoucími na empory, v jejichž dutých ramenech jsou drobné kaple.\n\nCentrální paprsčitá dispozice stavby vznikla kombinací podnětů z díla Francesca Borrominiho a Guarina Guariniho, které Santini studoval během své cesty po Itálii. Tvary oken a rustikovaná nároží zase připomínají Matheyův kostel svatého Františka z Assisi na Starém Městě v Praze.\n\nV půdorysné dispozici se Santini jistě nechal inspirovat v kostele Sant'Ivo alla Sapienza v Římě od Borrominiho, který zde rozvinul téma centrálního šestiúhelníku, radiálně rozvinutého opsáním trojúhelníků. Jiným inspiračním zdrojem je Borrominiho kostel San Carlo alle Quattro Fontane, který sice vychází z jiného půdorysného rozvrhu, ale je v něm stejně jako v Panenských Břežanech uplatněna myšlenka střídání edikulových polí pod pendentivy a výklenkových polí mezi nimi. Vztah mezi třemi bočními centrálami a ústřední centrálou řešil již Guarini v kapli S. Sindone v Turíně, kde Santini během své italské cesty nepochybně také byl, protože poznal jak realizované Guariniho stavby tak i jeho zachovanou plánovou dokumentaci. Můžeme také říci, že Santiniho v Guariniho díle zaujala především práce se světlem, jíž se zabýval ve svém filozofickém díle. Z Říma si Santini přinesl nepochybně také znalost díla Carla Fontany a Andrey Pozza, především jeho návrh koleje s vloženým kostelem na půdorysu trojúhelníku se šestibokou lodí a střední kupolí.\n\nInteriér kaple je zdoben hlavním oltářem z dílny M. Jäckela. Oltářní architektuře tvořené archou a sloupy vynášejícími rozeklaný fronton dominuje obraz svaté Anny Samotřetí nesený dvěma anděly. Po stranách stojí na konzolách sochy českých patronů svatého Václava a svatého Víta. Barokní je ještě kazatelna se stříškou na níž je drobná socha svatého Jiří a řečniště zdobí reliéfy církevních učitelů. Pod bočními emporami jsou malé oltáře s obrazy svatého Jana Nepomuckého a svatého Isidora od Josefa Mathausera z roku 1891.\n\n\n"}
{"id": "781619", "url": "https://cs.wikipedia.org/wiki?curid=781619", "title": "Štefan Fábry", "text": "Štefan Fábry\n\nŠtefan Fábry, též István Fábry (28. srpna 1911 Krásnohorské Podhradie - 21. července 1992 Bratislava), byl československý politik Komunistické strany Slovenska maďarské národnosti, poslanec Slovenské národní rady od 60. let 20. století až do sametové revoluce a poslanec Sněmovny národů Federálního shromáždění na počátku normalizace.\n\nPocházel z hornického prostředí a už ve věku 15 let se zapojil do dělnického hnutí. Byl aktivní v stávkovém hnutí. Od roku 1926 byl členem oblastního výboru československého Komsomolu a roku 1930 se stal členem KSČ, v níž rovněž působil v oblastním výboru. Kvůli radikálním projevům na komunistických demonstracích během hospodářské krize se dočasně musel skrývat před československými úřady. Od roku 1936 bojoval jako člen Interbrigád ve španělské občanské válce. Byl zde třikrát raněný. Po mezidobí ve francouzském internačním táboře se dostal zpět domů, kde za druhé světové války byl aktivní v komunistickém odboji. Byl zatčen maďarskými četníky, uvězněn a poslán na východní frontu. V roce 1944 přeběhl na sovětskou stranu a po zbytek války byl členem rudé armády, přičemž se zúčastnil osvobozovacích bojů na území Maďarska.\n\nPo roce 1945 se zapojil do komunistického hnutí v obnoveném Československu. Během únorového převratu v roce 1948 organizoval Lidové milice v Košicích. V letech 1945-1947 působil jako tajemník Okresního výboru KSS v okrese Tornaľa. V letech 1950-1957 zastával post tajemníka Krajského výboru KSS v Košicích. Podílel se na vzniku organizace československých Maďarů Csemadok a listu Új Szó. Zastával i funkce v Ústředním výboru KSS. Byl tajemníkem jeho národnostní komise. V letech 1946-1989 se uvádí jako účastník zasedání Ústředního výboru Komunistické strany Slovenska. Členem ÚV KSS byl v letech 1950-1955 a znovu za normalizace od roku 1971. Zastával i funkce v celostátní komunistické straně. 9. sjezd KSČ ho zvolil za náhradníka Ústředního výboru Komunistické strany Československa. Do funkce člena ÚV KSČ byl převeden na celostátní konferenci KSČ v prosinci 1952. 10. sjezd KSČ ho ve funkci člena ÚV KSČ potvrdil.\n\nVe volbách v roce 1964 získal mandát v Slovenské národní radě. Znovu byl zvolen ve volbách v roce 1971. V letech 1964-1976 zastával post člena předsednictva SNR a v letech 1970-1976 i místopředsedy. V SNR zastupoval okresy Rožňava a Dunajská Streda. Mandát získal i ve volbách v roce 1981 a volbách v roce 1986.\n\nPočátkem roku 1968 byl zvolen členem státoprávní komise Slovenské národní rady, která se zabývala změnou postavení slovenských orgánů.\n\nPo federalizaci Československa usedl v lednu 1969 do Sněmovny národů Federálního shromáždění, kam ho nominovala SNR. V československém parlamentu setrval do konce funkčního období, tedy do voleb roku 1971. Během normalizace v 70. a 80. letech jeho kariéra pokračovala. Kromě mandátu v SNR (poslancem byl až do února roku 1990, kdy odešel „ze zdravotních důvodů“) působil opět jako funkcionář Csemadoku, v letech 1971-1974 jako jeho předseda. Za jeho působení proběhly v této organizaci čistky a Csemadok byl v rámci normalizačního režimu pevně podřízen centralistickému kurzu. Byl rovněž členem Ústředního výboru Svazu protifašistických bojovníků. Svůj život popsal v autobiografii nazvané „\"Vojak revolúcie\"“.\n\nV roce 1967 mu byl udělen Řád práce, v roce 1973 Řád Vítězného února a roku 1981 dostal Řád republiky.Jako exponent komunistického režimu byl oceněn v rámci socialistického internacionalismu i za hranicemi.\n\n\n"}
{"id": "781624", "url": "https://cs.wikipedia.org/wiki?curid=781624", "title": "Matylda z Boulogne (1210)", "text": "Matylda z Boulogne (1210)\n\nMatylda z Boulogne ( \" Mathilde de Boulogne\", 1170 – 16. října 1210, Lovaň) byla brabantská vévodkyně.\n\nNarodila se jako mladší dcera Matěje Alsaského a Marie, dcery anglického krále Štěpána z Blois. Ta byla po smrti obou bratrů jako dědička strategicky položeného hrabství žádanou partií a proto ji Matěj unesl z kláštera a vynutil si sňatek. Papež manželství prohlásil za neplatné a Marie znovu odešla do kláštera. Obě dcery byly legitimizovány. Roku 1179 se Matylda stala dětskou nevěstou Jindřicha Brabantského a zemřela po mnoha porodech zřejmě na podzim roku 1210. Byla pohřbena v Lovani v kostele svatého Petra společně s dcerou Marií.\n\n"}
{"id": "781628", "url": "https://cs.wikipedia.org/wiki?curid=781628", "title": "SBToolCZ", "text": "SBToolCZ\n\nSBToolCZ (Sustainable Building Tool) je český národní certifikační nástroj pro vyjádření úrovně komplexní kvality budov, a to v souladu s principy udržitelné výstavby. Proces certifikace byl oficiálně představen a uveden do provozu v červnu 2010 a jedná se o nástroj dobrovolný. SBToolCZ pomáhá naplňovat principy udržitelné výstavby v České republice, a to s odkazem na Agendu 21. Udržitelná výstavba je ideovou součástí filozofie udržitelného rozvoje a certifikace udržitelnosti metodikou SBToolCZ pomáhá aplikovat tyto principy ve stavebním odvětví.\n\nCíle metodiky SBToolCZ jsou následující:\n\nJakým způsobem SBToolCZ certifikuje budovu?\n\nJak se pozná kvalitní budova?\nNa základě dosažených bodů se budově přiřadí certifikáty kvality, a to následovně:\n\nNa vývoji metodiky se podílí tým odborníků z Fakulty stavební ČVUT v Praze. Metodika SBToolCZ patří do mateřského systému metodik SBTool, který vyvíjí mezinárodní nezisková organizace International Initiative for Sustainable Built Environment (iiSBE). Metodika SBTool je používána v mnoha zemích světa a certifikace SBToolem se na národní úrovni provádí ve Španělsku, Itálii a Portugalsku. Zástupcem iiSBE pro Českou republiku je Česká společnost pro udržitelnou výstavbu budov se sídlem na Fakultě stavební ČVUT.\n\nZa účelem podpory udržitelného stavění v ČR a provozování, správy a rozvoje certifikačního systému a výkonu certifikace komplexní kvality budov za užití národní metodiky SBToolCZ vznikla v roce 2011 Národní platforma SBToolCZ.\n\nTzb-info. Český nástroj pro certifikaci budov SBtoolCZ. Dostupné online\n\nDavid Daniel: Jak se získává certifikát systému SBToolCZ. Dostupné online\n\nČTK. První budova v Česku získala certifikát kvality SBToolCZ. Dostupné online\n\nVěra Čarná, Newton Media. LEED, BREEAM, SBToolCZ: v médiích neutrálně a bez vášní. Dostupné online\n\nPrvní pasivní dřevostavba s certifikátem SBToolCZ stojí ve Frýdku-Místku. Dostupné online\n\nVONKA, M. & kolektiv. Metodika SBToolCZ - manuál hodnocení administrativních budov ve fázi návrhu. Praha, 2011. ISBN 978-80-01-04865-8.\n\nVONKA, M. & kolektiv. Metodika SBToolCZ - manuál hodnocení bytových staveb ve fázi návrhu. Praha, 2010. ISBN 978-80-01-04664-7.\n\nNárodní platforma SBToolCZ. Národní certifikační nástroj SBToolCZ. Dostupné online\n\nPre-SBToolCZ pro administrativní budovy v majetku (nejen) veřejné správy\n"}
{"id": "781629", "url": "https://cs.wikipedia.org/wiki?curid=781629", "title": "Lohjan Jääankat", "text": "Lohjan Jääankat\n\nLohjan Jääankat byl finský profesionální tým v ledním hokeji, vystupující v Suomi-sarja. Mužstvo působilo ve městě Lohja. Své domácí zápasy hráli v tamní aréně Lohjan jäähalli.\n"}
{"id": "781659", "url": "https://cs.wikipedia.org/wiki?curid=781659", "title": "Pavlína ze Schwarzenbergu", "text": "Pavlína ze Schwarzenbergu\n\nPaulina Karolina Iris z Arenbergu a Aerschotu (2. září 1774 – 1. července 1810 Paříž) byla šlechtična pocházející z rodu vévodů z Arenbergu, manželka knížete Josefa II. ze Schwarzenbergu, matka knížete Jana Adolfa II., ministerského předsedy Felixe ze Schwarzenbergu a pražského arcibiskupa Bedřicha. Zahynula během požáru na svatbě císaře Napoleona a Marie Luisy. \n\nNarodila se jako nejstarší potomek vévody Ludvíka Engelberta z Arenbergu (1750–1820) a vévodkyně Luisy Pauliny de Brancas-Villars, hraběnky z Lauraguais. V mládí pobývala na zámku Heverlé v dnešní Belgii. Její vzdělávání se skládalo ze studia cizích jazyků, krasopisu, kreslení, hudby, tance, jízdy na koni a katechismu. Celé studium bylo zakončeno cestou po Evropě, která skončila v Paříži. Ze záznamů v jejím deníku, který si vedla, se dá vyčíst její velký zájem o umění a kulturu bydlení.\n\nPavlíniným manželem se v květnu roku 1794 stal kníže Josef Jan Nepomuk ze Schwarzenberku. Na jednu stranu to byl překvapivý sňatek, protože se očekávalo, že si Josef Jan Nepomuk vezme za manželku některou z vysoce postavených říšských šlechtičen. Na druhou stranu však vévodové z Arenberku patřili ke starobylým rodům a Ludvík Engelbert, otec Pavlíny, byl senátorem. Podle všeho se tedy jednalo o sňatek z rozumu, ovšem manželství bylo od počátku šťastné.\n\nBěhem šestnácti let manželství se Pavlíně narodilo 10 dětí, šest dcer a čtyři synové, jeden syn se však narodil mrtvý. Nejstarší potomek přišel na svět již v roce 1796, tedy dva roky po svatbě. Zajímavé je, jak se ke svým dětem chovala. Všem totiž tykala a navíc od pátého potomka své děti i kojila, což v té době nebylo obvyklé. Při výchově svých dětí se snažila držet rad Jeana Jacquese Rousseaua, který ve svých dílech nastínil kult tzv. nouvelle mére („nové matky\"). V roce 1803 nechala své děti očkovat proti neštovicím a zvláštní péči věnovala své tělesně postižené dceři Marii Matyldě. Pro děti navíc pořádala plesy zvané kinderbály. Z jejích devíti dětí byli tři synové. Jan Adolf se stal dědicem schwarzenberského primogeniturního majorátu, Felix, se stal diplomatem a později rakouským ministerským předsedou a nejmladší Bedřich kardinálem a pražským arcibiskupem.\n\nAčkoliv se hodně starala o výchovu svých dětí, udržovala i nadále kontakt s okolím, a to pomocí dopisů. Měsíčně jich napsala nebo přijala průměrně kolem třiceti. Často se také účastnila různých divadelních představení a plesů. na konci 18. století se do módy na společenské úrovni dostaly tzv. \"salóny\", tedy polosoukromá setkání, která se konala v bytě některého z účastníků. Pavlína si velmi oblíbila především ty, kde mohla rozvíjet svůj intelekt – tedy salóny, jejichž program obsahoval politické či filosofické debaty. Angažovala se také v amatérském divadle, sama se také objevovala v některých rolích (např. v roce 1805 v roli anděla). Věnovala se také kreslení. Do současnosti se dochovala řada kreseb a rytin, které vytvořila během svých pobytů na zámcích Hluboká nad Vltavou či Červený Dvůr. Často také pobývala ve Vídni a na zámku Český Krumlov.\n\nV roce 1810 odjela s manželem a dvěma dcerami do Paříže. Zde se v neděli 1. července zúčastnila plesu pořádaném na rakouském vyslanectví na počest sňatku Napoleona Bonaparta s rakouskou arcivévodkyní Marií Luisou. Organizátorem plesu byl rakouský velvyslanec a Pavlínin švagr Karel Filip Schwarzenberg. Rakouské vyslanectví se nacházelo v paláci Montesson postaveném pro madame de Montesson, milenku Ludvíka Filipa Orleánského, dnes roh ulic Rue La Fayette a soukromé komunikace Cité d'Antin v IX. obvodu, palác se nedochoval. Na zahradě stál dřevěný provizorní sál pro 1200–1500 hostů. V průběhu plesu byla převržena hořící svíčka, od které vypukl požár, při němž zahynulo nebo bylo těžce zraněno několik desítek lidí. Pavlína se snažila v hořícím sále najít svoje dvě dcery a zachránit je. Během hledání se však na ni zřítil strop a Pavlína byla na místě mrtvá. Její smrt byla zbytečná - obě dcery byly již v tu dobu venku v bezpečí. \n\nJejí manžel se již podruhé neoženil. Výchovy osiřelých Pavlíniných dětí se ujala jeho sestra Eleonora Žofie ze Schwarzenberku.\n\nProvdala se 25. května 1794 na zámku Heverlé v Belgii za Josefa II. Jana ze Schwarzenbergu (27. červen 1769 Vídeň – 19. prosinec 1833 Hluboká nad Vltavou), zakladatele schwarzenberské primogenitury, syna Jana Nepomuka I. ze Schwarzenbergu (3. červenec 1742 Postoloprty – 5. listopad 1789 Hluboká nad Vltavou) a jeho manželky (sňatek 14. červenec 1768) Marie Eleonory z Öttingen-Wallersteinu (22. květen 1747 Wallerstein - 25. prosinec 1797 Vídeň). Narodilo se jim 9 dětí (3 syny a 6 dcer), v době své tragické smrti čekala Paulina 10. dítě:\n\n\n"}
{"id": "781671", "url": "https://cs.wikipedia.org/wiki?curid=781671", "title": "Arkus kosinus", "text": "Arkus kosinus\n\nArkus kosinus je jedna z cyklometrických funkcí, inverzní funkce k funkci kosinus. Obvykle se značí formula_1, v anglické literatuře se taktéž používá formula_2 či formula_3. Její hodnotou je úhel v obloukové míře (radiány) z intervalu formula_4, jehož kosinus je formula_5. \n\nFunkce formula_6 je inverzní k funkci formula_7; je definována pro formula_8.\n\nMějme goniometrickou rovnici:\n\nS ohledem na periodicitu funkce formula_14 jsou řešením původní rovnice také hodnoty:\n\n"}
{"id": "781678", "url": "https://cs.wikipedia.org/wiki?curid=781678", "title": "Viksvė", "text": "Viksvė\n\nViksvė je říčka 4. řádu na západě Litvy, v Žemaitsku, levý přítok řeky Yžnė, do které se vlévá 14,9 km od jejího ústí do řeky Akmena, 1,5 km na sever od vsi Bytlaukis. Pramení na jižním okraji vsi Padvarninkai, 3,5 km od městysu Laukuva. Teče zpočátku směrem západoseverozápadním, u vsi Gulbės se stáčí k jihu a k jihovýchodu, těsně před ústím protéká rybníkem. Většina toku probíhá ve vyvýšené rovinaté krajině, ale dolní tok je v kopcovitější krajině, kde protéká říčním údolím o šířce 200 - 250 m. \n\na několik dalších nevýznamných levých i pravých přítoků. \n"}
{"id": "781680", "url": "https://cs.wikipedia.org/wiki?curid=781680", "title": "Okres Sieradz", "text": "Okres Sieradz\n\nOkres Sieradz (polsky \"Powiat sieradzki\") je okres v polském Lodžském vojvodství. Rozlohu má 1491,04 km² a v roce 2007 zde žilo 121 463 obyvatel. Sídlem správy okresu je město Sieradz.\n\n"}
{"id": "781686", "url": "https://cs.wikipedia.org/wiki?curid=781686", "title": "Matylda z Boulogne (1260)", "text": "Matylda z Boulogne (1260)\n\nMatylda z Boulogne ( \"Mathilde de Dammartin\"; 1202 – 1259) byla hraběnka z Boulogne, Aumale a Dammartinu a portugalská královna. Jako dědička strategicky položeného hrabství Boulogne byla žádanou nevěstou. Jejím prvním manželem byl francouzský princ Filip Hurepel a druhým princ a později král Alfons III. Portugalský.\n\nNarodila se jako jediná dcera Renauda z Dammartinu a Idy, dědičky hrabství Boulogne. Její otec býval v mládí přítelem krále Filipa Augusta, který jej pasoval na rytíře. Oba muži zpečetili své spojenectví také sňatky, Šimon z Dammartinu si vzal královu neteř a králův maličký syn Filip Hurepel byl okolo roku 1204 zasnouben s Renaudovou jedinou dcerou Matyldou. Přátelství postupem času pominulo a roku 1214 proti sobě stanuli na bojišti u Bouvines. \n\nAč Renaud u Bouvines statečně bojoval, byl zraněn a v zajetí krále Filipa, který mu vyčetl všechna svá dobrodiní, setrval až do své smrti roku 1227. Svatba Matyldy a prince Filipa se konala roku 1210 či 1216 v Saint-Germain-en-Laye a po smrti Idy z Boulogne roku 1216 panství připadlo Matyldě a jejímu choti. Hrabství se dostalo pod kontrolu francouzské koruny a Filip Hurepel se vlastní správy ujal až po smrti krále roku 1223.\n\nRoku 1226 se Filip Hurepel zúčastnil další kruciáty směřované na francouzský jih, na které zemřel jeho nevlastní bratr, král Ludvík VIII. Na smrtelné posteli, vysílen úplavicí, donutil své leníky k přísaze, že jejich věrnost bude patřit nezletilému následníkovi a že se jeho korunovace nebude odkládat. Poručnictví předal své choti Blance. Již v závěti sepsané o rok dříve král přesně určoval příjmy svých čtyř synů a svého nevlastního bratra, který se okamžikem králova skonu stal nejbližším dospělým mužským příbuzným následníka. Královniným poručnictvím se zřejmě mělo zamezit Filipovu vlivu na mladého panovníka. Filip Hurepel podporoval ambiciózní velmože, kteří se bouřili proti silné monarchii a pokoušeli se o spojenectví s anglickým králem Jindřichem. Blanka Kastilská posléze triumfovala a podařilo se jí v zemi nastolit poměrný klid. Osudnou se Filipovi v lednu 1234 stala účast na turnaji, kde utržil smrtelné zranění. S Matyldou měli syna Albericha a dceru Johanu.\n\nOvdovělá Matylda se roku 1238 či 1239 znovu provdala – novým hrabětem z Boulogne se stal Alfons, mladší syn portugalského krále. Alfons byl synovcem královny Blanky a na dvoře své tety měl jistý politický vliv. Začal zasahovat do vnitřních záležitostí portugalského království, kde vládl jeho starší bratr Sancho II. a po jeho sesazení papežem nastoupil na portugalský trůn. Vzdal se francouzského hrabství a roku 1253 se i přes trvající manželství s Matyldou, která trvale žila ve Francii, oženil s Beatrix, mladinkou levobočnou dcerou sousedního krále Alfonse Kastilského.\n\nMatylda si na manželovu bigamii stěžovala u svatého stolce a papež Alexandr VI. vyřkl nad oblastmi království, kde novopečený král se svou mladou chotí pobýval, interdikt. Alfons nutně potřeboval legitimního následníka trůnu a nátlaku svatého otce se nepodvolil. Patová situace se vyřešila Matyldinou smrtí.\n\nMatylda z Boulogne byla, díky štědrým donacím Filipa Hurepela katedrále v Chartres, zpodobněna společně s dcerou Johanou na vitraji v příčné lodi a zdá se, že je společně s Filipem i dvojicí elegantních soch severního portálu katedrály.\n"}
{"id": "781690", "url": "https://cs.wikipedia.org/wiki?curid=781690", "title": "Gluk’oZa", "text": "Gluk’oZa\n\nNatalja Iljinična Čisťakovová-Ionovová ( ; * 7. června 1986 Moskva, Sovětský svaz), v uměleckém světě známá jako Gluk’oZa ( , česky doslovně glukóza), je ruská zpěvačka.\n\nNarodila se roku 1986 v sovětském hlavním městě Moskvě. Oba rodiče pracovali jako programátoři. V mládí hrála šachy a navštěvovala kurzy baletu. Objevila se také jako herečka v několika filmech, mezi jinými ve snímcích \"The Red One: Triumph\" (Триумф), \"War Of The Princesses\" a několika dílech televizního seriálu \"Jeralaš\" (Mišmaš, Ералаш).\n\n17. června 2006 se vdala za ruského manažera Alexandra Čisťakova. Mají dvě dcery Lidii (nar. 2007) a Věru Čisťakovovy (nar. 2011), obě narozené ve Španělsku. Rodina žije v Moskvě.\n\nV roce 2002 ji objevil hudební producent Maxim Fadějev. Ve spolupráci s ním vydala debutové album \"Glukoza Nostra\" a natočila první videoklip „Ненавижу“ využívající počítačové animace. Průlom na ruské scéně zaznamenala v roce 2004, kdy z desky uvolnila singl „Bride“ (Невеста), jenž se posunul na přední příčky hitparád.\n\nV následujících dvou letech byly vydány další singly „Snow“ (Снег идёт), „Oh oh“ (Ой, oй), „Karina“ (Карина) a duet s ukrajinským zpěvákem a komikem Věrkou Serďučkem „I wanted a Groom“ (Жениха хотела).\n\nJe držitelkou MTV Europe Music Awards za nejlepší ruský počin a ceny Muz–TV za průlom roku. Vyjma ruské scény koncertovala také v Bělorusku, Ukrajině, Kazachstánu, střední Asii, v Londýně a ve Spojených státech. Stala tváří kolekce Avon Color Trend.\n\nDruhé album s názvem \"Moskva\", jehož prodejnost přesáhla milión kopií, obsahuje singly „Schwein“, „Yura“ (Юра), „Moskva“ (Москва) a „To hell with it“. V říjnu 2006 vydala skaldbu „Sashok“ (Сашок), která pojednává o vztahu s manželem. Následně přerušila hudební činnost pro těhotenství.\n\nV roce 2011 nahrála třetí studiovou desku \"Trans-forma\", z níž se singl „Schweine“ objevil ve video hře \"Grand Theft Auto IV\".\n\nČleny její doprovodné kapely byli k roku 2011 Arťom Semjenkovič (sólová kytara), Denis Viskunov (havajská kytara), Kirill Savičjov (bicí nástroje) a Vladimir Gorovjenko (klávesy).\n\n"}
{"id": "781695", "url": "https://cs.wikipedia.org/wiki?curid=781695", "title": "Hårteigen", "text": "Hårteigen\n\nHårteigen je charakteristický vrchol národního parku Hardangervidda v Norsku v kraji Vestland. Svým tvarem je naprosto charakteristický, proto je často nazýván jako „Král Viddy“ (norsky \"kongen av Hardangervidda\"). Díky své relativní výšce vůči okolí je nejvýznamnější dominantou západní části plošiny. Svým tvarem nápadně připomíná samotnou náhorní plošinu na níž stojí, to je způsobeno jedinečnou geologickou stavbou náhorní plošiny. Hora i samotná plošina jsou součástí stejnojmenného národního parku Hardangervidda.\n\nNázev pochází ze složeniny z norského \"hárr\" – šedý a \"teigen\" – ukazatel, tedy „šedý ukazatel“. Název odkazuje na důležitý úděl hory v celé historii Viddy, tedy jakéhosi ukazatele, který pomáhal a stále pomáhá s orientací na celé plošině.\n\nPrvní písemnou zmínkou o výstupu na Hårteigen je cesta botanika Christena Smitha, J. Fr. Schouwa a lékaře Nilse Hertzberga z osady Ullensvang dne 18. srpna 1812.\n\nPěší výstup je možný jen z jednoho místa. Pěšina na vrchol začíná na jeho jihovýchodním úpatí a pokračuje rozsedlinou, během celého roku zde zůstávají firnová pole, je zde třeba zvýšené opatrnosti. Po 200 metrech přichází asi 10metrová lezecká pasáž, je třeba překonat malou skalní hranu lezení cca stupně III stupnice UIAA, následuje 100metrový exponovaný úsek nad hranou hory. Po celé délce exponovaného úseku je natažené lano (nejistící!). Po překonání této části, je již možné se dostat na vrchol. Výstup je možný bez znalostí horolezectví.\n\nNa samotném vrcholu je postavena z kamenů mohyla ve tvaru válce. Po dobu většiny roku je zde malé jezírko. Za dobrého počasí je vidět na západ ledovec Folgefonna, na jihovýchod vrchol Gaustatoppen a na sever ledovec Hardangerjøkulen. Za obzvláště dobrých podmínek můžete vidět na západ odlesky Severního moře.\n\n"}
{"id": "781699", "url": "https://cs.wikipedia.org/wiki?curid=781699", "title": "Třída Conte di Cavour", "text": "Třída Conte di Cavour\n\nTřída Conte di Cavour byla třída bitevních lodí italského královského námořnictva typu dreadnought. Celkem byly postaveny tři jednotky této třídy. Ve službě byly v letech 1915–1955. Účastnily se první a druhé světové války. Za první světové války byla jedna zničena sabotáží. Mezi válkami byly zbývající dvě komplexně modernizovány. Druhá byla potopena za druhé světové války a poslední po prohrané válce připadla Sovětskému svazu. Po několikaleté službě se potopila na mině.\n\nDo stavby dreadnoughtů, nové kategorie bitevních lodí, vzniklé nedlouho před první světovou válkou, se zapojila rovněž Itálie. Prvním plavidlem nové kategorie se stala bitevní loď \"Dante Alighieri\", u které byla zavedena technická novinka v podobě třídělových věží. Na ní navázala stavba dalších tří plavidel třídy \"Conte di Cavour\" s větším výtlakem, zesílenou výzbrojí (byla přidána třídělová věž do středu trupu) a mírně nižší rychlostí. Naopak pohonný systém a pancéřování byly převzaty bez větších změn.\n\nJednotky třídy \"Conte di Cavour\":\n\nKonstrukce navazovala na předchozí třídu \"Dante Alighieri\", ze které byl převzat pohonný systém a pancéřování. Hlavní výzbroj tvořilo třináct 305mm kanónů umístěných ve dvou dvoudělových a třech třídělových věžích. Osmnáct 120m kanónů sekundární ráže bylo umístěno v kasematech, lehkou výzbroj představovalo dvacet 76mm kanónů a lodě též nesly tři pevné torpédomety.\n\nKdyž byl na poválečné Washingtonské konferenci omezen výtlak italských bitevních lodí, země si ponechala ta nejmodernější plavidla, což zahrnovalo obě zbylé jednotky třídy \"Conte di Cavour\" a dvě jednotky třídy \"Andrea Doria\" (\"Leonardo da Vinci\" byla potopena za první světové války). V meziválečné době byla stavba nových lodí omezena a proto byly \"Conte di Cavour\" a \"Giulio Cesare\" několikrát výrazně modernizovány. Nejvýznaměnjší byla modernizace \"Conte di Cavour\" v letech 1933–1937 v Terstu. \"Giulio Cesare\" byla paralelně modernizována v Janově. Jejich trup byl na přídi prodloužen o 10 metrů a komíny byly posunuty více dopředu. Nový pohonný systém tvořilo osm kotlů Yarrow a dvě skupiny turbín Belluzzo, roztáčející nyní již jen dva lodní šrouby. Rychlost dosahovala 28 uzlů. Upraveno bylo pancéřování, přičemž ochranu trupu pod čárou ponoru posílila instalace deformačního válcového systému Pugliese. Změnilo se rovněž složení výzbroje. Prostřední dělová věž byla odstraněna a zbylých dvanáct děl bylo nahrazeno novými ráže 320 mm s dostřelem 28 260 m. Vnější věže měly po třech kanónech a vnitřní po dvou. Odstraněné kasematové kanóny nahradilo šest dvoudělových věží se 120mm kanóny ve středu trupu a osm 100mm kanónů ve dvoudělových věžích, stojících po stranách vnitřního páru hlavních dělových věží. Protiletadlovou výzbroj dále posilovaly 13,2mm kulomety.\n\nOd roku 1925 plavidla nesla hydroplány Macchi M.18, startuzjící pomocí katapultu. Ten byl odstraněn roku 1937. Před vypuknutím války byly kulomety nahrazeny dvanácti 20mm kanóny.\n\nVšechny tři jednotky byly v operační službě za první světové války, nebyly však prakticky bojově nasazeny, protože se italské velení obávalo jejich ztráty. K té však beztak došlo, protože dreadnought \"Leonardo da Vinci\" byl v Tarentu potopen výbuchem nálože, kterou rakousko-uherští agenti umístily do skladů munice. Po válce byl vrak sešrotován.\n\nObě jednotky se 9. července 1940 účastnily bitvy u Punta Stilo. \"Conte di Cavour\" byla 11. listopadu 1940 potopena leteckým torpédem během britského útoku na Tarent. Později byla vyzdvižena, ale do kapitulace Itálie již nebyla opravena. Po kapitulaci loď ukořistili Němci, nebyla opravena a v únoru 1945 vrak zničilo spojenecké letectvo. Na počátku 50. let byl vrak sešrotován. Bitevní loď \"Giulio Cesare\" válku přečkala a byla roku 1948 předána SSSR, které ho do sovětského námořnictva zařadilo jako \"Novorossijsk\". Dne 29. října 1955 se loď potopila v Oděse, zřejmě po náhodném najetí na minu.\n\n\n"}
