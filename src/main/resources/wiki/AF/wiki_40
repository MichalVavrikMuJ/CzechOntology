{"id": "842819", "url": "https://cs.wikipedia.org/wiki?curid=842819", "title": "Správa Spojených národů pro pomoc a obnovu", "text": "Správa Spojených národů pro pomoc a obnovu\n\nSpráva Spojených národů pro pomoc a obnovu (: \"United Nations Relief and Rehabilitation Administration\", zkráceně UNRRA) byla mezinárodní organizace založená v roce 1943 na základě Washingtonské dohody. Jejím účelem bylo „plánovat, koordinovat, spravovat nebo zajišťovat pomoc obětem druhé světové války ve všech oblastech pod kontrolou Organizace spojených národů prostřednictvím poskytování potravin, paliva, oděvů, přístřeší, základních a zdravotních potřeb, dopravních prostředků, surovin nezbytných pro vzkříšení průmyslu, hnojiv a hospodářských strojů pro obnovu zemědělství a dalších nezbytných služeb.“\n\nOrganizace měla 12 tisíc zaměstnanců a sídlila v New Yorku. Její chod financovaly členské státy, přičemž z celkového rozpočtu 3,7 miliard dolarů přispěly Spojené státy americké 2,7 miliardami, Spojené království 625 miliony a Kanada 139 miliony dolarů.\n\nV letech 1945 až 1946 sehrála klíčovou roli v návratu osob z táborů pro vysídlené lidi do jejich domovských zemí. Její funkce byly později přeneseny pod různé instituce Organizace spojených národů, včetně Mezinárodní organizace pro uprchlíky či Světové zdravotnické organizace. V rámci Spojených států byla nahrazena Marshallovým plánem, který byl zahájen v roce 1948. UNRRA fungovala až do roku 1947, kdy byla zrušena usnesením Valného shromáždění OSN.\n\nMezinárodní organizace UNRRA, tedy Správa spojených národů pro pomoc a obnovu, byla založena 9. 11. 1943 v Bílém domě ve Washingtonu, kde zakládající dohodu podepsalo 44 spojeneckých států, mezi nimiž bylo i Československo. Za exilovou vládu Československa podepsal smlouvu Jan Masaryk. Stálým styčným důstojníkem u ústředí UNRRA v USA se stal František Němec. Hlavním úkolem UNRRY se stala bezplatná hospodářská pomoc válkou postiženým zemím. Financování těchto akcí leželo na bedrech států, jejichž území nebylo válkou přímo zasaženo, na administrativu přicházely příspěvky ze všech členských států, které do „Rady UNRRA” vyslaly též po jednom zástupci.\n\nPrvní zasedání „Rady UNRRA” se konalo v listopadu 1943 v Atlantic City, kde byl už také zvolen první generální ředitel UNRRY, bývalý guvernér New Yorku Herbert H. Lehman. Dne 28. března 1946 H. H. Lehman rezignoval a na jeho místo byl nově jmenován Fiorello H. La Guardia. Po jeho rezignaci 13. března 1946 nastoupil Lowell W. Rokos, který svou činnost skončil 30. září 1948. Po něm působil ve funkci správce likvidace Harry E. Howell. Generální ředitel měl svého zástupce se sídlem v Londýně, který měl na starosti všechny operace v Evropě.\n\nÚstřední výbor jako výkonný orgán UNRRY měl 4 stálé výbory: pro zásobování, pro finanční kontrolu, výbor pro Evropu a výbor pro Dálný východ). Československo mělo své zastoupení ve výboru pro Evropu. Ústřední výbor se skládal ze zástupce Číny, Sovětského svazu, Velké Británie a Spojených států v čele s předsedajícím generálním ředitelem, který neměl hlasovací právo. Ústřední výbor vypracovával každý měsíc zprávu o činnosti Správy spojených národů, kterou předkládal generálnímu řediteli. \n\nNa počátku nového roku 1944 byla zřízena oficiální hlavní kancelář ústředí UNRRY ve Washingtonu a o měsíc později regionální kancelář se sídlem v Londýně, která zodpovídala za správu, chod a řízení všech kanceláří a misí v Evropě. \n\nDne 25. 11. 1944 došlo také k vyjasnění kompetencí v oblasti zajišťování repatriace (na okupovaných územích americké, britské a francouzské správy) mezi Vrchním velitelstvím spojeneckých expedičních sil (SHAEF) a UNRRA. Vzhledem k tomu, že UNRRA nedisponovala potřebnými prostředky k přesunu obrovského počtu osob, byla UNRRA podřízena SHAEF (organizace, přeprava a koordinace) a měla na starost administrativní záležitosti. Repatriace na území okupovaném Rudou armádou probíhala podle jiných předpisů.\n\nPodmínky pro působení UNRRA v Československu uváděla dohoda, sepsaná v Londýně dne 26. 2. 1945, na jejímž základě pak prezident Beneš vydal dekret č. 2/1945 (Úřední věstník čsl. o postavení UNRRA v Československu). Československo mělo na základě této dohody obdržet zboží pro první pomoc, dodávky potravin a textilií, zboží pro obnovu zemědělství a průmyslu.\n\nKošická vláda rozhodla o svěření záležitostí UNRRA Evženu Löblovi, vedoucímu V. odboru na ministerstvu sociální péče. Dne 23. května 1945 přicestovali do Prahy členové mise ze Sovětského svazu v čele s Petrem Ivanovičem Alexejevem, který byl již v době československé vlády v Londýně navržen sovětským velvyslancem Sobolevem vedením mise UNRRA v Československu.. Po něm přistáli na plzeňském letišti další členové z Velké Británie, USA, Kanady, Francie.\n\nDne 8. 6. 1945 vláda ustanovila samostatný „Československý úřad UNRRA”, který 10. 8. 1945 svým rozhodnutím přejmenovala na „Československý úřad pro hospodářskou pomoc a obnovu”. Vedením úřadu pověřila pro zkušenosti z Washingtonu Františka Němce. Úřad měl expozitury v Bratislavě, Chebu, Hamburku, Brémách, Rotterdamu, Aschaffenburgu, Terstu, Londýně a Washingtonu. „Mise UNRRA” v ČSR, která měla podle úmluv z 26. 2. 1945 zvláštní postavení, se stala nezávislým orgánem pod zřízeným ústředím a kontrolovala činnost „Úřadu UNRRA”, podávala hlášení o činnosti a využívání poskytnutého zboží.\n\nNejvětší množství nákladu UNRRA se dopravovalo z černomořského přístavu Constanța v Rumunsku, popřípadě ze sovětského přístavu Oděsa a bulharské Varny. Od října roku 1945 pak bylo některé zboží nakládáno v Hamburku a Brémách, využívány byly též přístavy Rotterdam, Amsterdam, Benátky, Terst a někdy přicestovalo zboží i letecky. Dodávky nákladních automobilů UNRRA se vypravovaly z francouzského přístavu Le Havre po silnicích do plzeňského sběrného automobilového střediska UNRRA.\n\nPřed ukončením války dorazily první zásilky na Slovensko. První poválečný vlak se 40 vagony byl do Československa naložen v černomořském přístavu Constanța a pod ochranou strážní čety české „Revoluční gardy” přes Rumunsko, Maďarsko a Vídeň dopraven po 11 dnech 30. května 1945 do Prahy na nádraží Vršovice. Zásilku na nádraží přebíral Václav Majer, ministr výživy, v doprovodu Petra Ivanoviče Alexejeva, sovětského delegáta a šéfa mise UNRRA pro Československo, František Němec, československý vládní delegát pro UNRRA, přednosta oddělení ministerstva výživy Evžen Löbl a zástupci ministerstva výživy a ministerstva dopravy.\n\nZásilka obsahovala sušené mléko, sušené švestky, hrách, cukr, kávu, konzervované maso (tzv. hydrované maso), výtažek z hovězího loje pro přípravu umělého tuku (tzv. Premiér jus) a šatstvo. Některé vyložené zboží směřovalo do Moravské Ostravy. Československu měly být v rámci první pomoci a obnovy hospodářství dopraveny nejen léky, potraviny, obuv a šatstvo, nýbrž i dopravní prostředky, suroviny a strojní zařízení. Vzhledem k poválečnému nedostatku dopravovaného zboží a nebezpečí přepadávání vlaků doprovázely zásilky ozbrojené (vojenské) oddíly. Kontrolovala se i vykládka zboží. Při prvních transportech se objevily při vykládce krádeže ze strany dělníků a vojáků Rudé armády. Některé výrobky přicházely po součástkách a k jejich montáži došlo až v ČSR. Pro používání zahraniční techniky se vydávaly manuály v českém jazyce, např. technická příručka o vozidlech Ford z UNRRA. Od počátku své působnosti do konce roku 1945 dodala UNRRA Československu kolem 400 tisíc tun zboží v hodnotě 150 mil. dolarů (tehdy 7 500 milionů Kč).\n\nV rámci první pomoci akce UNRRA obdrželo Československo nejen potraviny, ale i zboží pro obnovu, které mělo zabezpečit výživu v následujících letech; zemědělská obnova se týkala mechanizace zemědělství, rekultivace území zpustošených válkou, zlepšení chovu hospodářských zvířat, podpory zemědělských družstev, obnovy válkou zničených hospodářských budov, obnovy potravinářského průmyslu. \n\nPrvní poválečné přídělové období započalo 28. května 1945. \nPrvní dodávka zemědělských strojů z pomocné akce UNRRA dorazila z rumunského přístavu Konstanty do Brna už 27. června 1945. Stroje pak byly předávány národním výborům a Jednotnému svazu českých zemědělců (JSČZ), které je rozesílaly do nejvhodnějších oblastí. Do konce roku 1946 byly UNRRA-traktory rozmístěny po celém území Čech, Moravy a Slovenska. Bohužel pro nedostatek náhradních dílů a nafty nemohly být všechny traktory použity již pro setbu na podzim 1945. Dodávka traktorů měla velký význam pro obživu obyvatelstva.\n\nDalší problém představoval kvalifikovaný personál pro obsluhu traktorů, což UNRRA vyřešila dodáním potřebné technické literatury, instruktážních filmů a čtyř odborníků, kteří po určitý čas na venkově zaučovali při montáži traktorů. Jeden z nich sepsal manuál, který vláda v češtině vydala. Vedle více jak 4 000 traktorů poslala UNRRA i mnoho kombajnů, pluhů, brán, secích strojů, rozprašovačů a mnoho jiných zemědělských strojů, zasílala také semena, pesticidy, lesnické a veterinární potřeby.\n\nZemědělské stroje od akce UNRRA bylo možno také zapůjčit, přednostní nárok na zapůjčení měli zemědělci do 20 ha (v případě, že byl stejný stroj zničen válečnými událostmi anebo byl žadatel vyznamenán v soutěži o výstavbě státu), pak státní a družstevní strojní stanice a místní družstevní stanice. V pohraničních obcích, kde dosud nefungovaly místní skupiny JSČZ, se žádosti předkládaly prostřednictvím okresních správních komisí. Žádosti o zapůjčení strojů musel potvrdit okresní národní výbor.\n\nGenerální ředitel UNRRA Fiorello H. La Guardia na začátku září 1946 v Moskvě na tiskové konferenci se zástupci zahraničního tisku konstatoval, že plánované dodávky zemědělských strojů UNRRA pro Bílou Rus a Ukrajinu budou pravděpodobně podrobeny revizi vzhledem ke zprávám o tom, že Sovětský svaz dodává zbraně některým sousedním státům.\n\nČinnost UNRRA (Správa spojených národů pro pomoc a obnovu) byla 30. červnem 1947 ukončena. Z Prahy odjela také mise UNRRA pro Československo v čele se sovětským občanem Petrem Ivanovičem Alexejevem. Prezident republiky Edvard Beneš obdržel prostřednictvím šéfa mise UNRRA v ČSR osobní poselství od jejího generálního ředitele generálmajora Lowella Warda Rookse, jehož úvodní slova zněla:\n\nUNRRA dodala v letech 1945 - 1947 do Československa zboží v celkové hodnotě 261 337 400 dolarů (přibližně asi 15 miliard Kčs) o hmotnosti 1 619 627 tun: potraviny za 117 916 400 dolarů, ošacení za 26 43 800 dolarů, léky za 13 243 500 dolarů, do zemědělství investovala 31 794 200 dolarů a do průmyslu 71 539 500 dolarů. Finanční prostředky utržené za prodej bezplatného zboží mohly být podle dohody využity pouze na sociální obnovu a většinou právě na repatriace. Ceny zboží určoval „Úřad UNRRA”.\n\nPrezident Harry S. Truman na tiskové konferenci 31. 7. 1947 prohlásil, že Spojené státy uvažují o zřízení mezinárodní nákupní instituce, která by se starala o obilí, potraviny a jiné zboží, které by bylo Evropě dodáváno v rámci Marshallova plánu. Zřízení této instituce navrhl americký ministr zemědělství Clinton Presba Anderson po návratu z Evropy. Nová instituce měla být plně samostatná a nezávislá na mezinárodní obchodní organizaci a jiných organizacích OSN, které již existují.\n\n"}
{"id": "842824", "url": "https://cs.wikipedia.org/wiki?curid=842824", "title": "En Vivo", "text": "En Vivo\n\nEn Vivo může být:\n\nEn Vivo!\n"}
{"id": "842826", "url": "https://cs.wikipedia.org/wiki?curid=842826", "title": "Jaroslav Med", "text": "Jaroslav Med\n\nJaroslav Med (19. dubna 1932 Havlíčkův Brod – 14. února 2018 tamtéž) byl český literární kritik, historik, spisovatel a vysokoškolský pedagog. Přednášel na Filozofické fakultě UK a Katolické teologické fakultě UK českou a světovou literaturu. Zabýval se převážně českou katolicky orientovanou literaturou, především poezií. Napsal šest publikací, ale velmi významné jsou i jeho edice básní např. Bohuslava Reynka, Jana Zahradníčka nebo Jiřího Karáska ze Lvovic.\nJaroslav Med se narodil 19. dubna 1932 v Havlíčkově Brodě. Odmaturoval na obchodní akademii a poté se mu podařilo dostat do Prahy na Filozofickou fakultu, kde vystudoval knihovnictví a bohemistiku. V 50. letech se seznámil s básníkem a grafikem Bohuslavem Reynkem, který ho významně ovlivnil. Jaroslav Med byl častým hostem na Reynkově statku v Petrkově, kam přivedl i své přátele z řad tehdejších umělců, např. výtvarníka Jiřího Koláře nebo básníka Ivana Diviše. Jaroslav Med se v pozdější době podílel na edici básní Bohuslava Reynka i na organizování výstav Reynkových grafik.\n\nPo dokončení univerzity vyučoval Jaroslav Med na učňovských školách a zároveň spolupracoval s krajským nakladatelstvím v Havlíčkově Brodě, s nakladatelstvím Růže v Českých Budějovicích a s brněnským krajským nakladatelstvím Blok, kde se podílel i na založení časopisu Dokořán, který byl ale poměrně rychle komunistickou mocí zakázán. Od roku 1966 působil jako aspirant na Ústavu pro českou literaturu ČSAV. Kvůli nástupu normalizace zde nemohl obhájit svou kandidátskou práci a znovu musel vyučovat na učňovských školách. V roce 1980 se mu podařilo se do Ústavu vrátit a zůstal zde až do roku 2010. \n\nPo revoluci začal vyučovat na Univerzitě Karlově, konkrétně na Filosofické fakultě a Katolické teologické fakultě. Na Katolické teologické fakultě vyučoval předměty \"Duchovní proudy v moderní literatuře\" a \"Myšlení o literatuře\". Ač jeho přednášky byly určeny zvláště pro studenty Ústavu dějin křesťanského umění této fakulty, tedy pro studenty neteologických oborů, získaly si značnou oblibu i u studentů teologie. Vyučoval až do konce svého života. Zemřel během návštěvy rodného Havlíčkova Brodu.\n\nPo roce 1960 se oženil se vdovou Milenou Petkevičovou, roz. Svobodovou. Sňatkem vyženil nevlastního syna Vladimíra Petkeviče, který je (ze strany svého otce) prasynovcem rusko-amerického spisovatele Vladimira Vladimiroviče Nabokova.\n\n\n\n"}
{"id": "842828", "url": "https://cs.wikipedia.org/wiki?curid=842828", "title": "Up All Night", "text": "Up All Night\n\nUp All Night může znamenat:\n\n"}
{"id": "842834", "url": "https://cs.wikipedia.org/wiki?curid=842834", "title": "Britney", "text": "Britney\n\nBritney může být:\n\n"}
{"id": "842835", "url": "https://cs.wikipedia.org/wiki?curid=842835", "title": "Boys", "text": "Boys\n\nBoys může být:\n"}
{"id": "842836", "url": "https://cs.wikipedia.org/wiki?curid=842836", "title": "Stronger", "text": "Stronger\n\nStronger může být:\n\n"}
{"id": "842838", "url": "https://cs.wikipedia.org/wiki?curid=842838", "title": "Vanuatu na Letních olympijských hrách 2012", "text": "Vanuatu na Letních olympijských hrách 2012\n\nVanuatu se účastnilo Letní olympiády 2012. Zastupovalo ho 5 sportovců (3 muži a 2 ženy) ve 3 sportech. Byla to 7. účast této země na olympijských hrách. Vanuatu nevybojovalo žádnou medaili.\n"}
{"id": "842839", "url": "https://cs.wikipedia.org/wiki?curid=842839", "title": "Vanuatu na Letních olympijských hrách 2008", "text": "Vanuatu na Letních olympijských hrách 2008\n\nVanuatu se účastnilo Letní olympiády 2008. Zastupovali ho 3 sportovci (1 muž a 2 ženy) ve 2 sportech. Byla to 6. účast této země na olympijských hrách. Vanuatu nevybojovalo žádnou medaili.\n"}
{"id": "842840", "url": "https://cs.wikipedia.org/wiki?curid=842840", "title": "Ian Wallace", "text": "Ian Wallace\n\nIan Wallace může být:\n\n"}
{"id": "842842", "url": "https://cs.wikipedia.org/wiki?curid=842842", "title": "Vanuatu na Letních olympijských hrách 2000", "text": "Vanuatu na Letních olympijských hrách 2000\n\nVanuatu se účastnilo Letní olympiády 2000. Zastupovali ho 3 sportovci (2 muži a 1 žena) ve 2 sportech. Byla to 4. účast této země na olympijských hrách. Vanuatu nevybojovalo žádnou medaili.\n"}
{"id": "842844", "url": "https://cs.wikipedia.org/wiki?curid=842844", "title": "Vanuatu na Letních olympijských hrách 2004", "text": "Vanuatu na Letních olympijských hrách 2004\n\nVanuatu se účastnilo Letní olympiády 2004. Zastupovali ho 2 sportovci (1 muž a 1 žena) v atletice. Byla to 5. účast této země na olympijských hrách. Vanuatu nevybojovalo žádnou medaili.\n"}
{"id": "842846", "url": "https://cs.wikipedia.org/wiki?curid=842846", "title": "Vanuatu na Letních olympijských hrách 1996", "text": "Vanuatu na Letních olympijských hrách 1996\n\nVanuatu se účastnilo Letní olympiády 1996. Zastupovali ho 4 sportovci (3 muži a 1 žena) v atletice. Byla to 3. účast této země na olympijských hrách. Vanuatu nevybojovalo žádnou medaili.\n"}
{"id": "842847", "url": "https://cs.wikipedia.org/wiki?curid=842847", "title": "Vanuatu na Letních olympijských hrách 1988", "text": "Vanuatu na Letních olympijských hrách 1988\n\nVanuatu se účastnilo Letní olympiády 1988. Zastupovali ho 4 sportovci (3 muži a 1 žena) ve 2 sportech. Byla to historicky první účast této země na olympijských hrách. Vanuatu nevybojovalo žádnou medaili.\n"}
{"id": "842849", "url": "https://cs.wikipedia.org/wiki?curid=842849", "title": "Vanuatu na Letních olympijských hrách 1992", "text": "Vanuatu na Letních olympijských hrách 1992\n\nVanuatu se účastnilo Letní olympiády 1992. Zastupovalo ho 6 sportovců (4 muži a 2 ženy) v atletice. Byla to 2. účast této země na olympijských hrách. Vanuatu nevybojovalo žádnou medaili.\n"}
{"id": "842854", "url": "https://cs.wikipedia.org/wiki?curid=842854", "title": "Donald William Wuerl", "text": "Donald William Wuerl\n\nDonald William kardinál Wuerl (* 12. listopadu 1940 Pittsburgh) je americký římskokatolický arcibiskup a kardinál, bývalý pittsburghský biskup (1988-2006) a washingtonský arcibiskup (2006-2018).\n\nStudoval na Americké Katolické univerzitě ve Washingtonu a Papežské univerzitě Gregoriana v Římě. Kněžské svěcení přijal 17. prosince 1966. Působil jako kaplan ve farnosti v Pittsburghu a následně se stal osobním sekretářem diecézního biskupa Johna Wrighta. Zůstal jím i tehdy, kdy se Wright stal prefektem Kongreace pro klérus. V roce 1974 získal doktorát z teologie na Papežské univerzitě Angelicum. V letech 1981 až 1985 byl rektorem kněžského semináře v St. Paul v Pittsburghu.\n\nDne 30. listopadu 1985 ho papež Jan Pavel II. jmenoval pomocným biskupem v arcidiecézi Seattle, biskupské svěcení přijal 6. ledna 1986 ve svatopetrské bazilice z rukou Jana Pavla II. O dva roky později, 12. února 1988, byl jmenován jedenáctým biskupem diecéze Pittsburgh. V této diecézi uskutečňoval program reorganizace a revitalizace farností (The Parish Reorganization and Revitalization Project) spočívající ve spojování malých farností. Tento program později sloužil jako vzor i pro další diecéze. Od roku 1990 se podílel na televizním pořadu Teaching of Christ (Kristovo učení) a napsal katechismus pro dospělé se stejným názvem. Arcibiskupem Washingtonu ho jmenoval papež Benedikt XVI. dne 16. května 2006.\n\nDne 29. října 2010 bylo ohlášeno jeho jmenování kardinálem. Kardinálské insignie převzal při konzistoři 20. listopadu téhož roku. Kardinál Wuerl patřil k předním liberálním kardinálům, byl spojencem a podporovatelem papeže Františka, který jej jmenoval do vlivné Kongregace pro biskupy.\n\nKonec jeho kariéry jako arcibiskupa provázely obrovské skandály spojené se sexuálním zneužíváním duchovními, kdy byl kritizován, jednak za způsob, jakým je řešil coby pittsburgský biskup (velká porota vyšetřující tyto případy v Pensylvánii jeho postupy označila za krytí těchto zločinů), jednak coby ochránce a podporovatel kardinála McCarricka. Papež František přijal jeho rezignaci na arcibiskupský úřad v roce 2018, nicméně označil ho přitom za příkladného biskupa a odmítl ho jakkoliv potrestat, což se setkalo s ostrou kritikou ze strany amerických politiků a novinářů.\n\n\n"}
{"id": "842855", "url": "https://cs.wikipedia.org/wiki?curid=842855", "title": "Discipline", "text": "Discipline\n\nDiscipline může být:\n\n"}
{"id": "842857", "url": "https://cs.wikipedia.org/wiki?curid=842857", "title": "Heartbeat", "text": "Heartbeat\n\nHeartbeat může být:\n\n"}
{"id": "842861", "url": "https://cs.wikipedia.org/wiki?curid=842861", "title": "ASMP", "text": "ASMP\n\nASMP může označovat:\n"}
{"id": "842867", "url": "https://cs.wikipedia.org/wiki?curid=842867", "title": "The Great Deceiver", "text": "The Great Deceiver\n\nThe Great Deceiver může být:\n\n"}
{"id": "842868", "url": "https://cs.wikipedia.org/wiki?curid=842868", "title": "Earthbound", "text": "Earthbound\n\nEarthbound může být:\n\n"}
{"id": "842872", "url": "https://cs.wikipedia.org/wiki?curid=842872", "title": "Trnož", "text": "Trnož\n\nTrnož, krajově též strnož, zastarale také trnože, je část židle nebo stolu, která se vkládá mezi nohy u dřevěného nábytku. Původně se jednalo o zvláštní podpěrku, opěrku nebo i stoličku pro nohy, často používanou zejména u třínohých židliček, odtud pak původ tohoto slova – tr(i)nož. \n\nPostupem doby se trnože začaly objevovat i u předmětů čtyřnohých (kromě nábytku se mohlo jednat například i o kozu na řezání dřeva), neboť trnože také zvyšují celkovou konstrukční tuhost předmětu – u nábytku zamezují nežádoucímu viklání nohou.\n"}
{"id": "842875", "url": "https://cs.wikipedia.org/wiki?curid=842875", "title": "Twister (film)", "text": "Twister (film)\n\nTwister je americký katastrofický filmový thriller z roku 1996, který natočil Jan de Bont. Scénář je dílem Michaela Crichtona a Anne-Marie Martinové, jako poradci se na něm podíleli i Joss Whedon, Steven Zaillian a Jeff Nathanson.\n\nSnímek měl premiéru 10. května 1996, v Česku byl v kinech promítán od 26. září 1996. Rozpočet filmu činil 92 milionů dolarů, celkové tržby dosáhly částky 494 milionů dolarů. \"Twister\" byl v roce 1997 nominován na Oscara v kategoriích Nejlepší vizuální efekty a Nejlepší zvuk.\n\nVědecký tým Jo Hardingové zkoumá ničivá tornáda, přičemž ke skupině se náhodně přidá i její bývalý manžel Bill. Snahou týmu je dostat do samotného jádra tornáda elektronické senzory, za pomocí kterých by měli získávat více informací o tomto ničivém živlu a vytvořit tak lepší varovný systém.\n\n"}
{"id": "842877", "url": "https://cs.wikipedia.org/wiki?curid=842877", "title": "Homeland", "text": "Homeland\n\nHomeland může být:\n\n\n"}
{"id": "842879", "url": "https://cs.wikipedia.org/wiki?curid=842879", "title": "Ve jménu vlasti (seriál)", "text": "Ve jménu vlasti (seriál)\n\nVe jménu vlasti (v anglickém originále Homeland) je americký televizní seriál Howarda Gordona a Alexe Gansy, vytvořený podle izraelského televizního seriálu \"Hatufim\" (česky: \"Váleční zajatci\"), jehož autorem je Gide'on Raf. Hlavními postavami jsou agentka CIA Carrie Mathisonová (Claire Danes) a příslušník americké námořní pěchoty Nicholas Brody (Damian Lewis). Brody byl zajat během mise v Iráku teroristickou organizací Al-Káida a osm let byl držen jako válečný zajatec. Poté je objeven americkou speciální jednotkou Delta Force a jako válečný hrdina se vrací do Spojených států. Mathisonová jej však podezírá, že jej Al-Káida zlomila a stal se z něj terorista.\n\nVe Spojených státech je seriál vysílán kabelovou televizní stanicí Showtime od 2. října 2011. Získal si pozitivní hodnocení kritiků a řadu ocenění, včetně ceny Emmy v hlavní kategorii nejlepší dramatický seriál a Zlatého glóbu v kategorii nejlepší seriál (drama). Oceněna byla i hlavní herecká dvojice, která získala cenu Emmy v kategoriích nejlepší herec a nejlepší herečka v dramatickém seriálu. Do konce roku 2014 byly odvysílány první čtyři sezóny, každá po 12 dílech. Druhá sezóna měla premiéru 30. září 2012 a její poslední epizoda byla vysílána 16. prosince téhož roku. Třetí sezóna byla uvedena 22. října 2013. Úvodní díl čtvrté řady se na obrazovkách objevil 5. října 2014. Televizní společnost Showtime dne 10. listopadu 2014 oznámila natáčení další, v pořadí páté řady, jejíž premiéra proběhla 4. října 2015. Šestá řada byla schválena 9. prosince 2015.\n\n"}
{"id": "842880", "url": "https://cs.wikipedia.org/wiki?curid=842880", "title": "Sudden Valley", "text": "Sudden Valley\n\nSudden Valley je obec v okrese Whatcom v americkém státě Washington. Ačkoli před rokem 1969 se na jejím území nacházela jediná farma, od té doby se sem přistěhovalo tolik lidí, že dnešní počet obyvatel činí 6 441. Obyvatelstvo tvoří z 91 % běloši, 2 % Asiaté a 1 % Afro-Američané.\n\nMimo jiné je obec známá jako bývalé bydliště mafiánského bosse Santa Trafficanta mladšího v době, kdy CIA vyšetřovala jeho spojení s atentátem na J. F. Kennedyho.\n\nRozloha obce činí 21 km², 23 % z toho je vodní plocha. Podle důchodu na hlavu je obec 97. nejbohatší ve státě Washington.\n"}
{"id": "842883", "url": "https://cs.wikipedia.org/wiki?curid=842883", "title": "Laurel (Washington)", "text": "Laurel (Washington)\n\nLaurel je nezačleněná obec v okrese Whatcom v americkém státě Washington, konkrétně mezi městy Bellingham a Lynden.\n"}
{"id": "842888", "url": "https://cs.wikipedia.org/wiki?curid=842888", "title": "Collected", "text": "Collected\n\nCollected může být:\n\n"}
{"id": "842916", "url": "https://cs.wikipedia.org/wiki?curid=842916", "title": "Scout Taylor-Compton", "text": "Scout Taylor-Compton\n\nScout Taylor-Compton (* 21. února 1989 Long Beach, Kalifornie) je americká herečka. Hrála v několika TV seriálech menší role až později dospěla k filmovým dramatům a hororům. Její nejznámější rolí je mladá Laurie Strodeová ve filmech \"Halloween\" a \"Halloween II\" nebo také role Lity Fordové ve filmu \"The Runaways\".\n\n"}
{"id": "842922", "url": "https://cs.wikipedia.org/wiki?curid=842922", "title": "Chana Seneš (loď)", "text": "Chana Seneš (loď)\n\nChana Seneš (: חנה סנש, původně Andarta) byla 250tunová dieselová loď, která v prosinci 1945 převezla 252 židovských uprchlíků (převážně přeživších holocaustu) z Itálie do britské mandátní Palestiny (dnešního Izraele). Pojmenována byla na počest židovské výsadkářky a básnířky Chany Seneš.\n\nLoď \"Andarta\" byla zakoupena v italském Janově počátkem prosince 1945 lidmi Mosadu le-alija Bet za 40 tisíc dolarů, které věnovali italští židovští donátoři. Následně byla upravena pro potřeby nadcházející plavby a byla opatřena provizorními lůžky. 14. prosince opustila severoitalskou Savonu a následně plula kolem Messiny, přes Egejské moře, kolem Kréty, Rhodosu, podél tureckého pobřeží, Kypru až k libanonskému pobřeží. Cesta na moři byla náročná a podmínky na lodi se zhoršovaly. K pobřeží Nahariji v mandátní Palestině loď dorazila v noci 25. prosince. Na pobřeží však kvůli rozbouřenému moři a silnému větru narazila na útesy a začala se potápět. Týmy elitních jednotek Palmachu a obyvatelé Nahariji začali ihned cestující zachraňovat. Palmach pak nechal na lodi vlajku se vzkazem Britům:\n\nZachránění imigranti byli v nákladních autech rozvezeni do nedalekých židovských osad, aby se zde ukryli. Když loď objevila britská policie, našla již jen prázdný vrak.\n\nV roce 1946 byla loď zachráněna a opravena společností ha-Ogen, spadající pod Solel Bone, a poté byla používána jako nákladní loď. Po vypuknutí izraelské války za nezávislost byla předána námořním silám Paljam (předchůdci Izraelského vojenského námořnictva) a její první misí bylo přivést posily do obklíčené Naharije a evakuovat ženy a děti do Haify.\n\nPůvodní vlajka s nápisem z \"Chany Seneš\" se dnes nachází v muzeu tajné imigrace a námořnictva v Haifě.\n"}
{"id": "842930", "url": "https://cs.wikipedia.org/wiki?curid=842930", "title": "Utopia (hudební skupina)", "text": "Utopia (hudební skupina)\n\nUtopia je americká rocková skupina. Skupina vznikla v roce 1973 a jejím frontmanem byl Todd Rundgren. Ve skupině se prostřídalo více hudebníků a v roce 1986 se rozpadla. Poprvé byla jednorázově obnovena v roce 1992 a od roku 2011 koncertuje dodnes.\n\n"}
{"id": "842931", "url": "https://cs.wikipedia.org/wiki?curid=842931", "title": "Zastupitelstvo Královéhradeckého kraje", "text": "Zastupitelstvo Královéhradeckého kraje\n\nZastupitelstvo Královéhradeckého kraje je přímo volený orgán krajské samosprávy Královéhradeckého kraje. Na základě § 31 zákona o krajích má jakožto kraj s méně než 600 000 obyvateli 45 členů. Zastupitelstvo sídlí na Pivovarském náměstí v Hradci Králové a schází nejméně jednou za tři měsíce, vždy ve čtvrtek. \n\nVe funkčním období 2012–2016 v něm zasedalo šest politických uskupení: Česká strana sociálně demokratická, Komunistická strana Čech a Moravy, Koalice pro Královéhradecký kraj, Občanská demokratická strana, TOP 09 a Starostové pro Královéhradecký kraj a VÝCHODOČEŠI. Po volbách v roce 2016 se do krajského zastupitelstva dostalo celkem devět subjektů: ANO, Česká strana sociálně demokratická, Občanská demokratická strana, Koalice pro Královéhradecký kraj, Komunistická strana Čech a Moravy, Starostové a Východočeši, TOP 09, Koalice Svoboda a přímá demokracie - Tomio Okamura (SPD) a Strana Práv Občanů a SNK, Piráti a Strana zelených + Změna pro Královéhradecký kraj.\n\nKandidátku do krajských voleb podalo celkem 17 politických subjektů. Každá strana, hnutí nebo koalice mohla úvest nejvýše 50 kandidátů.\nVolby vyhrála ČSSD, byť s velikou ztrátou preferencí. Hned za nimi skončili komunisté, uspělo i nové hnutí Východočeši. Vznikla koalice ČSSD s KSČM, která však měla velmi těsnou většinu. Jeden sociální demokrat navíc zpočátku odmítal koalici s komunisty podpořit. Hejtmanem zůstal Lubomír Franc. Volební účast dosáhla 38,43 %.\n"}
{"id": "842937", "url": "https://cs.wikipedia.org/wiki?curid=842937", "title": "Koalice pro Královéhradecký kraj", "text": "Koalice pro Královéhradecký kraj\n\nKoalice pro Královéhradecký kraj je koalice stran působící na regionální úrovni a je složená z Křesťanské a demokratické unie – Československé strany lidové a dalších menších politických uskupení. Poprvé kandidovala Koalice pro Královéhradecký kraj v roce 2008, kdy sdružovala zmíněnou KDU-ČSL a hnutí Nestraníci. Koalice tehdy obdržela 7,68 % platných hlasů a čtyři mandáty v krajském zastupitelstvu. \n\nPro krajské volby v roce 2012 sdružovala Koalice pro Královéhradecký kraj vedle KDU-ČSL také Hradecký demokratický klub a Volbu pro město. Koalice pro tyto volby vznikla podpisem smlouvy v lednu 2012. V těchto krajských volbách v roce 2012 získala 12,07 % platných hlasů a obsadila tak sedm mandátů.\n\nVe stejném složení kandidovala Koalice pro Královéhradecký kraj i o čtyři roky později v krajských volbách roce 2016, kdy dostala 9,75 % hlasů a pět mandátů.\n\nStrana prosazuje například zvýšení počtu lůžek v nemocnicích a podporu hospicové péče, vyšší spoluúčast kraje na financování sociální péče, lepší financování škol v kraji a neslučování škol, zlepšit dopravu v kraji (například zavedením mikrobusových spojů pro školáky, zákazem průjezdu kamiónů po některých komunikacích, rekonstrukcí silnici II. a III. třídy a dostavěním dálnic D11 a D35), podporovat ekologické zemědělství či transparentnější nakládání s krajskými prostředky a snazší čerpání krajských dotací.\n\n"}
{"id": "842939", "url": "https://cs.wikipedia.org/wiki?curid=842939", "title": "Beth Orton", "text": "Beth Orton\n\nBeth Orton (* jako Elizabeth Caroline Orton; 14. prosince 1970 East Dereham, Norfolk, Anglie) je britská písničkářka. V devadesátých letech spolupracovala s Williamem Orbitem a skupinou The Chemical Brothers. Své první album s názvem \"SuperPinkyMandy\" vydala v roce 1993; její zatím poslední album \"Sugaring Season\" vyšlo v říjnu 2012. Roku 2015 nazpívala duet se zpěvákem Markem Laneganem. Šlo o píseň „Your Kisses Burn“, kterou původně v roce 1988 nazpívali Marc Almond a Nico.\n\n\n\n\n"}
{"id": "842941", "url": "https://cs.wikipedia.org/wiki?curid=842941", "title": "Antonín Kroča", "text": "Antonín Kroča\n\nAntonín Kroča (* 21. října 1947 v Hukvaldech - Dolním Sklenově) je český malíř.\n\nAntonín Kroča studoval v letech 1963 – 1967 na Střední uměleckoprůmyslové škole v Uherském Hradišti (profesoři Karel Hofman, J. Blažek, J. Beran) a poté 1967 – 1973 na Akademii výtvarných umění v Praze (Jiří John a Jan Smetana).\nProfesor Jan Smetana byl člen Skupiny 42, přítel V. Kramáře, malíř dobře obeznámený s moderním francouzským uměním ze svých pobytů v Paříži. Volná atmosféra konce šedesátých let i liberální prostředí, které se podařilo na Akademii udržet ještě krátce po okupaci roku 1968, umožnily A. Kročovi autonomní vývoj vlastní malby směrem k expresivní figuraci.\nOd poloviny 70. let se podílel na několika tematických výstavách mladých výtvarníků, samostatně vystavoval od roku 1978 v blízkém okolí svého rodiště na severní Moravě, kde vytvořil většinu svých děl. Kroča zůstal v kontaktu s generací výtvarníků, kteří ukončili studia uprostřed normalizace a obtížně hledali možnost prosadit se v oficiálních galeriích. Zúčastnil se generační výstavy Konfrontace v Mikrobiologickém ústavu ČSAV (M. Pánková), výstavy Člověk v roce 1980 (M. Klimešová) a neoficiálních výstav koncem 80. let (Salon 1988, Lidový dům Vysočany 1989).\nV roce 1989 dostal příležitost k samostatné výstavě v pražské galerii V. Kramáře a krátce poté i v Galerii moderního umění ve Vídni (1991). V letech 1991-92 spolupracoval s generačním sdružením výtvarníků Lipany (1991-92). Od autorských výstav v roce 1992 v Galerii výtvarného umění v Ostravě a v Domě umění v Opavě vystavuje pravidelně.\nRoku 1995 byla za podpory obce založena v místě bývalé školy v Hukvaldech – Rychalticích Galerie Antonína Kroči, která soustředila významnou část jeho díla.\nAntonín Kroča je členem obnoveného Spolku výtvarných umělců Mánes, kde měl i bilanční výstavy k životním jubileím v letech 1997, 2007, 2012 a 2017.\nAntonín Kroča žije a tvoří v Rychalticích.\n\nMotivy, typické i pro pozdější tvorbu, čerpal Antonín Kroča z prostředí hospod (Hráči karet, 1973, Hospoda 1976), venkovských interiérů (V kuchyni 1977, Velikonoce, 1982) a situací (Řezník 1975, Tetka honí kury 1983, Stříhání ovce, 1983, Malá zabijačka 1989).\nVedle maleb vznikaly také četné figurální kresby a řada aktů v dynamických pózách zachycených uhlem.\nJiž koncem sedmdesátých let se Kročův rukopis uvolňuje směrem ke gestické malbě a výraznější barevnosti (Maska 1978). V pozdějších dílech jej abstraktní podněty (Hlasy 1955) nebo stále volnější nakládání s přírodními motivy (Žitné pole 1988, série Potoků) dovedou až k abstraktní expresivní malbě, kde dominantní úlohu přebírá barva a energické tahy štětce nebo malířských špachtlí.\nNásleduje série strukturálních maleb vytvořených částečně litím syntetických barev na dřevotřískové desky (Léto, Hráči). Stejnou technikou vznikla i rozměrná kompozice Drama (1991) pro foyer Beskydského divadla v Novém Jičíně.\nRok 1990 je obdobím dramatické osobní a zdravotní krize, v malbě se načas objevují jen načrtnuté znaky uprostřed bílého podkladu nebo existenciální témata (Kristus, 1990).\nV 90. letech se ve volných kompozicích znovu vrací ke známým motivům (Hospodská vřava, 1994, Žnec 1996, Zabijačka 1997). Malíř ale klade větší důraz na vystižení atmosféry a jeho vypjatě expresivní plátna jsou „obrazy materializovaného vnitřního děje malby“ (P. Beránek, 1997), výrazová a emocionální složka malby je dominantní, figurální motivy mizí, formální kompozice je potlačena.\nPo roce 2000 postupně převážil zájem o portrét a ženskou figuru a významným rysem nejnovější tvorby se stala snaha rychle zachytit dojem nebo okamžité podněty. Malíř stále častěji místo štětce používá nanášení barvy rukama a obraz dokončuje kresbou prsty.\nJako protějšek k těmto vitálním portrétům a ženským aktům vznikla série barevně expresivních, ale kompozičně ukázněných krajinomaleb z okolí malířova rodiště s dominantou hradu Hukvaldy, které připomenou Cézannovy varianty hory St. Victoire a van Goghova obilná pole.\n\n"}
{"id": "842944", "url": "https://cs.wikipedia.org/wiki?curid=842944", "title": "Cybersocket Web Awards", "text": "Cybersocket Web Awards\n\nCybersocket Web Awards jsou americké ceny udílené od roku 2001 v oblasti gay online služeb. Vyhlašuje je společnost Cybersocket, vydavatel časopisu \"Cybersocket Web Magazine\" (od roku 1999), provozovatel portálu Cybersocket.com, komunitního fóra správců gay webových stránek The Gay Board a pornografického blogu GayPornucopia! (od roku 2007).\n\nSpolečnost Cybersocket byla založena v roce 1997 za účelem vydávání každoročního tištěného LGBT adresáře webových stránek \"Cybersocket: The Gay Net Directory\". Později na jeho základě vznikl internetový portál a další projekty.\nJeden z partnerské dvojice zakladatelů Morgan Sommer byl v roce 2010 uveden do Síně slávy AVN Awards; podle některých zdrojů i jeho partner Tim Lutz.\n\nCeny jsou udíleny jednotlivcům, společnostem a projektům za přínos v LGBT internetové komunitě během předchozího kalendářního roku. Nominace v předepsaných kategoriích navrhuje laická i odborná veřejnost, ta o nich poté i hlasuje. Od roku 2005 jsou jednotlivé kategorie zřetelně rozděleny na odborné a laické. Navíc v roce 2010 přibyla zvláštní cena Koalice pro svobodu slova a od následujícího roku Zeď slávy. Proces nominace probíhá tradičně v druhé polovině kalendářního roku, nejpozději do konce roku je uzavřeno hlasování a v prvních měsících následujícího roku se odehrává oficiální předávací ceremoniál.\n\nPři prvním udílení cen v roce 2001 za předchozí kalendářní rok byli oceněni:\n\n----\n\nV oceněních za rok 2001 byla kategorie stránek pro online sex nahrazena jinými čtyřmi kategoriemi souvisejícími s erotikou. Přibyla také nejlepší publikace či e-zin a nejlepší tvůrce stránek. Oceněni byli:\n\n\n\n\n\n\n\n\n----\n\nV roce 2003 opět došlo k řadě změn v oceňovaných kategoriích. V celkových 31 kategoriích byli oceněni:\n\n----\n\nV roce 2004 došlo k vypuštění kategorie LGBT komunitních stránek, jinak zůstala struktura zachována. Oceněni byli:\n\n----\n\nV pátém ročníku došlo k zásadní změně, kdy byly ceny rozděleny do dvou sekcí: ceny vybírané odborníky z branže (\"Industry Choice Awards\") a ceny vybírané návštěvníky stránek (\"Surfers Choice Awards\"). Oceněni byli:\n\n\n----\n\nOceněni byli:\n\n\n\n\n\n\n\n\n\n\n\n\n----\n\nV roce 2007 došlo k velkým změnám v kategoriích a poprvé byli v jedné kategorii oceněni dva výherci (v hlasování publika). Ceny získali:\n\n\n----\n\nV kategoriích cen za rok 2007 došlo jen k několika změnám. Vypadla kategorie alternativních plateb, videa pro iPod i prodejce filmů a DVD. Nově pak laická veřejnost hodnotila nejlepší osobnost. V celkových 37 kategoriích ocenění získali:\n\n\n----\n\nVyhlášení cen se uskutečnilo v pondělí 9. února 2009 v nočním klubu Eleven v Los Angeles. Ceremoniál moderovala drag queen Chi Chi LaRue, které asistovali Johnny Hazzard a Blake Riley. Struktura kategorií zůstala víceméně zachována. Jednotlivá ocenění získali:\n\n\n----\n\nOd 27. července do 24. září 2009 mohla veřejnost na stránkách cen navrhovat nominace a následně bylo tamtéž otevřeno hlasování v příslušných kategoriích. Vyhlášení desátých výročních cen se uskutečnilo 8. února 2010 v nočním klubu Eleven v Západním Hollywoodu. Ceremoniál uváděli Chi Chi LaRue a Jason Sechrest, kterým asistovali Cody Cummings, Tommy D, Rod Daily a Mason Wyler. Ocenění získali:\n\n\n\n----\n\nV srpnu a září 2010 mohla laická a odborná veřejnost navrhovat nominace a v listopadu a prosinci téhož roku návštěvníci stránek hlasováním vybrali vítěze. Vyhlášení se uskutečnilo v pondělí 7. února 2011 v nočním klubu The Factory v Západním Hollywoodu. Ceremoniál uváděli Chico's Angels. Ocenění v 12 odborných i 26 laických kategoriích a uvedení na „Zdi slávy“ získali:\n\n\n\n----\n\nVyhlášení cen se uskutečnilo v pondělí 9. ledna 2012 v nočním klubu The Factory v Západním Hollywoodu. Ceremoniál uváděla opět skupina drag queens Chico's Angels. Oceněni byli:\n\n\n\n----\n\nVyhlášení cen se uskutečnilo ve středu 9. ledna 2013. Oceněni byli:\n\n\n\n----\n\nDne 9. září 2013 byly vyhlášeny nominace a odstartováno hlasování odborné i laické veřejnosti, jež probíhalo do 8. prosince téhož roku. Večer 22. ledna 2014 se pak uskutečnilo slavnostní vyhlášení oceněných v hollywoodském klubu Eleven. Oceněni byli:\n\n\n\n----\n\nDne 9. října 2014 byly vyhlášeny nominace a odstartováno hlasování odborné i laické veřejnosti, jež probíhalo online až do 5. prosince téhož roku. Večer 13. ledna 2015 se v nočním klubu Penthouse v Západním Hollywoodu uskutečnilo slavnostní vyhlášení vítězů. Nominováni a oceněni byli:\n\n\n\n----\n\nDne 8. října 2015 byly vyhlášeny nominace a odstartováno hlasování odborné i laické veřejnosti, které probíhalo online až do 5. prosince téhož roku. Večer 12. ledna 2016 se opět v nočním klubu Penthouse v Západním Hollywoodu uskutečnilo slavnostní vyhlášení vítězů. Nominováni a oceněni byli:\n\n\n\n----\n\nV říjnu 2016 byly vyhlášeny nominace a odstartováno hlasování odborné i laické veřejnosti, jehož ukončení bylo ohlášeno na 1. prosince téhož roku. V nabídce kategorií, v nichž mohli laikové vybírat, přibyly dvě nové: nejlepší pornografická parodie či satira a nejlepší stránky o mužských celebritách. Vyhlášení výsledků 17. ročníku pak bylo naplánováno na 9. ledna 2017 opět v Západním Hollywoodu. Nominováni byli:\n\n\n\n\n\n"}
{"id": "842946", "url": "https://cs.wikipedia.org/wiki?curid=842946", "title": "Budyně nad Ohří (hrad)", "text": "Budyně nad Ohří (hrad)\n\nHrad Budyně nad Ohří se nachází ve stejnojmenném městě zhruba deset kilometrů západně od Roudnice nad Labem nedaleko řeky Ohře. Byl vystavěn jako vodní hrad ve druhé polovině 15. století rodem Zajíců z Hazmburka. Je chráněn jako kulturní památka České republiky.\n\nPůvodně dřevěný hrad byl majetkem českých panovníků. Na počátku 12. století jej přestavěl český král Přemysl Otakar I. z kamene v gotickém slohu. Roku 1316 dobyl Budyni Jan Lucemburský, který ji následně prodal roku 1336 Zbyňkovi z Valdeka a Hazmburka z rodu Zajíců z Hazmburka. Za jejich vlády doznal hrad i celé panství největšího rozvoje.\n\nVe druhé polovině 15. století zde Jan Zajíc vybudoval pozdně gotický hrad obehnaný hradbami a vodním příkopem. Zajíc zastával významnou funkci dvorského sudího. Postavil se ale na odpor proti králi Jiřímu z Poděbrad a roku 1469 dokonce podpořil uherského vládce Matyáše Korvína. Proto byl hrad královským vojskem obklíčen, avšak Jan Zajíc z něj stačil uprchnout do Žitavy.\n\nRoku 1551 zde vybuchl sklad střelného prachu, což vedlo k poškození kamenné stavby. Ve druhé polovině 16. století byl přestavěn na renesanční zámek. Tehdejší majitel Jan Zbyněk Zajíc z Hazmburka se však přestavbou natolik zadlužil, že musel celý komplex prodat roku 1613 rodu Šternberků. Novým vlastníkem se stal Adam ze Šternberka, který sloučil budyňské a libochovické panství, což předznamenalo úpadek hradu. Za třicetileté války byla celá Budyně dobývána a později i vydrancována Sasy. Po válce sloužil zámek již pouze jako sídlo hejtmana a úředníků. V roce 1676 koupil Budyni jako součást libochovického panství Gundakar z Ditrichštejna a do této doby spadají dílčí barokní úpravy hradu (Antonio della Porta). Roku 1759 za sedmileté války při obléhání města Prusy byl těžce poškozen požárem. V roce 1823 bylo zbořeno východní a jižní palácové křídlo společně s věží. V letech 1900–1913 proběhla na zámku zásadní rekonstrukce, kterou umožnili noví vlastníci zámku, rod Herbersteinů. Renesanční interiéry zrestauroval v letech 1908–1913 R. Říhovský.\n\nRoku 1945 se stal majetkem města Budyně. Do současné podoby byl přebudován v sedmdesátých a devadesátých letech dvacátého století, kdy došlo například k rekonstrukci hradeb. Po uplatněném restitučním nároku rodinou Herbersteinů byl soudem definitivně přiznán 27. září 1994 do vlastnictví města. Nejvýznamnější částí zámku je Zlatý sál, ve kterém lze vidět renesanční malbu znaků architektur a výjevů ze života šlechty v 16. století.\n\nVe dvacátých letech 20. století bylo založeno v prostorách hradu Jandovo muzeum. Stalo se tak hlavně díky přispění mnoha cestovatelů a soukromých sbírek obyvatel, žijících v okolí města. Za pozornost stojí například vycpanina krokodýla, který sem byl dovezen z Egypta na počátku 16. století panem Zajícem. Naleznete zde také zakládací listinu města Budyně nad Ohří ze 13. století.\n\nPřed rekonstrukcí roku 1975 bylo muzeum uzavřeno a přestěhováno do depozitu. Díky aktivitě městského úřadu a nadaci Historické a kulturní dědictví regionu města Budyně nad Ohří se jej podařilo roku 1997 obnovit, avšak s poněkud změněnou expozicí.\n\nDnes zde můžete například spatřit ukázku alchymistické dílny a laboratoře, které se nacházejí v autentických prostorách, kde se skutečně za vlády Rudolfa II. provozovala alchymie.\n\n"}
{"id": "842950", "url": "https://cs.wikipedia.org/wiki?curid=842950", "title": "Káhirská deklarace", "text": "Káhirská deklarace\n\nKáhirská deklarace je prohlášení Spojených států, Spojeného království a Číny o cílech války proti Japonsku a je výsledkem Káhirské konference, která se uskutečnila v egyptské Káhiře 27. listopadu 1943. Zúčastnili se jí americký prezident Roosevelt, britský premiér Churchill a čínský generalissimus Čankajšek.\n\n\"Káhirské komuniké\" bylo vysíláno rozhlasem 1. prosince 1943. Na káhirskou deklaraci se v článku 8 odvolává Postupimská deklarace.\n\nHlavní body dokumentu jsou:\n\nKáhirská deklarace byla prohlášení o úmyslech. Spojenci jím nikterak neuznali, že by se dotýkalo převedení suverenity Taiwanu na Čínu.\n\n"}
{"id": "842953", "url": "https://cs.wikipedia.org/wiki?curid=842953", "title": "Konami kód", "text": "Konami kód\n\nKonami kód (japonsky コナミコマンド, Konami Komando, doslova přeloženo jako \"příkaz Konami\") je cheat použitý v mnoha hrách, především v hrách vyvinutých japonskou firmou Konami. Kód se poprvé objevil v roce 1986 ve hře Gradius pro NES, avšak do povědomí hráčů se kód dostal hlavně díky hře Contra pro NES. Mezi hráči Contry se kódu přezdívalo \"kód Contra\" nebo \"kód na 30 životů\".\nKód Konami se dnes nachází v mnoha hrách, programech a webech. Kód je použit i na webech jako je Facebook nebo Google Reader. Zde je seznam dalších webů, které tento „easter egg“ ukrývají.\n"}
{"id": "842954", "url": "https://cs.wikipedia.org/wiki?curid=842954", "title": "On the Beach (album, Neil Young)", "text": "On the Beach (album, Neil Young)\n\nOn the Beach je páté sólové studiové album písničkáře Neila Younga. Jeho nahrávání probíhalo od 30. listopadu 1973 do 7. dubna 1974 v Sunset Sound Recorders v Hollywoodu a v Arrow Ranch v Woodside. Album pak vyšlo 16. července 1974 u vydavatelství Reprise Records.\n\nAutorem všech skladeb je Neil Young.\n"}
{"id": "842955", "url": "https://cs.wikipedia.org/wiki?curid=842955", "title": "On the Beach", "text": "On the Beach\n\nOn the Beach může být:\n\n"}
{"id": "842960", "url": "https://cs.wikipedia.org/wiki?curid=842960", "title": "Seznam kulturních památek v Lučenci", "text": "Seznam kulturních památek v Lučenci\n\nUvedený seznam obsahuje 59 památkově chráněných budov a objektů slovenské legislativy ve městě Lučenec.\n"}
{"id": "842961", "url": "https://cs.wikipedia.org/wiki?curid=842961", "title": "David Stejskal (hrobník)", "text": "David Stejskal (hrobník)\n\nDavid Stejskal (* 23. března 1962, Nový Jičín) je český hrobník (od roku 1994 působící v Říčanech), odborník na pohřebnictví, spoluzakladatel Cechu hrobnického (2010) a autorizovaná osoba pro profesní kvalifikace „hrobník“ a \"stavitel podzemních hrobek\".\nPublikuje odborné texty týkající se praktických problémů správy veřejného pohřebiště, pohřbívání, stavby hrobek a cenových náležitostí v pohřebnictví.\nPodílel se na založení tzv. \"cvičného hřbitova\", na kterém se zájemci o získání profesní kvalifikace hrobníka učí základním dovednostem a získávání potřebné znalosti. Cvičný hřbitov založil ve spolupráci Cechu hrobnického a Střední školy technické na Zeleném pruhu v Praze 4.\nOd roku 1995 do roku 2012 pracoval jako hrobník a správce hřbitovů města Říčany. Od roku 2013 do roku 2014 pracoval jako manager kvality na Správě pražských hřbitovů.\nOd r. 2014 se věnuje rekvalifikačním kurzům na Střední škole technické na Zeleném pruhu, poskytuje poradenství v oblasti pohřebnictví a zastupuje Střední školu technickou Zelený pruh jako autorizovaný zástupce při školeních a kurzech.\n\n\n"}
{"id": "842966", "url": "https://cs.wikipedia.org/wiki?curid=842966", "title": "Petra Kelly", "text": "Petra Kelly\n\nPetra Karin Kelly (29. listopadu 1947, Günzburg, Bavorsko – 1. října 1992 Bonn, Severní Porýní-Vestfálsko) byla německá aktivistka a politička, která stála u založení německé Strany zelených, první strany Zelených ve světě, která získala zastoupení v nejvyšším zákonodárném sboru.\n\nKelly se narodila v bavorském Günzburgu, v Americké okupační zóně Německa v roce 1947 jako Petra Karin Lehmann. Jméno si změnila poté, co se její matka vdala za důstojníka americké armády. Petra nejprve studovala v Günzburgu, poté co se rodina v roce 1959 přestěhovala do Spojených států, navštěvovala školy ve Virginii a Georgii. V roce 1970 se vrátila do Německa.\n\nPetra Kelly byla jedním ze zakladatelů německé strany Zelených (\"Die Grünen\") v roce 1979. Mezi lety 1983–1990 byla poslankyní Bundestagu.\n\nV roce 1992 ji ve spánku zastřelil její přítel, bývalý generál a politik Zelených Gert Bastian, který poté spáchal sebevraždu. Jejich těla byla objevena 19. října a datum úmrtí bylo stanoveno na 1. října.\n\nJe pohřbena na lesním hřbitově ve Würzburgu, v blízkosti vesnice Heidingsfeld, Dolní Franky, Bavorsko.\n\n\n"}
{"id": "842975", "url": "https://cs.wikipedia.org/wiki?curid=842975", "title": "Zoroslava Drobná", "text": "Zoroslava Drobná\n\nZoroslava Drobná (22. prosince 1907 Brno – 21. června 1988 Brno) byla česká historička umění a archeoložka. Během svého působení v Národním muzeu uveřejnila několik vědeckých monografií a připravila řadu výstav o středověkém umění a kultuře.\n\nNarodila se v Brně, ale rodina pocházela z obce Nosislav v okrese Brno - venkov. V letech 1928-1933 vystudovala estetiku a dějiny umění v semináři prof. Eugena Dostála na FF MU v Brně. Roku 1933 získala titul PhDr. V letech 1933-1934 pobývala jako stipendistka na univerzitě ve Florencii, kde studovala klasickou archeologii a dějiny umění (Mario Salmi). Po návratu do Brna byla knihovnicí Semináře dějin umění FF MU (1934-1936).\n\nV předválečných letech pracovala v Městském muzeu v Brně (1934-1940), kde roku 1937 instalovala Lapidárium v křížové chodbě kláštera františkánů. Hned po absolutoriu studia začala publikovat recenze a odborné stati o umění 14.–18.století. Byla výtvarnou referentkou časopisů Index a Volné směry.\n\nPočátkem okupace byla za levicové názory a především kvůli partnerovi, zapojenému do protifašistického odboje, krátce uvězněna a roku 1939 musela z muzea odejít. Po krátkém období práce v Archivu hl. m. Prahy u prof. Václava Vojtíška nastoupila v lednu roku 1940 do oddělení historické archeologie Národního muzea v Praze, kde v letech 1941–1945 pod vedením Josefa Opitze začala připravovat publikace o Lapidáriu (kniha Karlův most vyšla již roku 1941, katalog Lapidária roku 1958). Dále pracovala pod vedením a v úzké vědecké spolupráci s Vladimírem Denksteinem a po jeho povýšení do funkce ředitele Historického muzea byla od r. 1956 vedoucí historicko-archeologického oddělení, 1959-1960 vedoucí numismatického oddělení. Roku 1945 vstoupila do KSČ, dále byla členkou SČSP a mezinárodní muzejní organizace ICOM; pilně se učila cizí jazyky, začala francouzštinou a němčinou, během války se sama naučila rusky, dále částečně italsky a anglicky. Díky své odbornosti směla i v době železné opony cestovat do mnoha zemí, například do Egypta a Sýrie.\nDlouhodobě působila jako redaktorka Časopisu Národního muzea, a členka vědecké rady Uměleckoprůmyslového muzea v Praze. Žila jako svobodná a bezdětná; v období práce v muzeu bydlela v Hodkovičkách, v důchodu se vrátila do rodného Brna.\n\nVěnovala se především gotickým památkám. Již před válkou a během války publikovala drobné monografie – sešitky – z edice \"Poklady národního umění\", věnované významným architektonickým a sochařským dílům. V 50. letech svou hlavní vědeckou práci zaměřila na projekt umění doby husitské, především na iluminované rukopisy a kresby (zejména Jenský kodex) a na archeologický výzkum Nového hradu u Kunratic. V širokém kulturně-historickém kontextu se věnovala uměleckým řemeslům, zejména historii středověkého odívání, církevní výšivce a keramice. Poslední léta muzejní práce věnovala pořádání odkazu a Památníku Františka Palackého a Františka Ladislava Riegera.\n\n\n\n"}
{"id": "842976", "url": "https://cs.wikipedia.org/wiki?curid=842976", "title": "Případ užití", "text": "Případ užití\n\nV softwarovém a systémovém inženýrství je případ užití ( ) seznam kroků, který obvykle definuje interakci mezi tzv. rolí (v UML označována jako \"actor\") a systémem. Za rolí může být člověk nebo externí systém.\n\nV systémovém inženýrství jsou případy užití postaveny na vyšší úroveň než je tomu v softwarovém inženýrství. Podrobné požadavky pak mohou být zachyceny v SysML nebo jako smluvní prohlášení.\n\nMartin Fowler zastává názor, že neexistuje žádný standardní způsob psaní případů užití – různé formáty dobře fungují v různých případech.\n\nAlistair Cockburn popisuje podrobnější strukturu případu užití. Avšak připouští i zjednodušení, je-li zapotřebí méně detailů.\n\n\"Kompletní\" šablona případu užití obsahuje následující pole:\n"}
{"id": "842977", "url": "https://cs.wikipedia.org/wiki?curid=842977", "title": "Kvardián", "text": "Kvardián\n\nKvardián nebo také guardián (z italského \"guardia\" čili stráž) je františkánský představený v pozici představeného kláštera či mezistupně mezi představenými klášterů a jejich provinciálem.\nPost kvardiána zavedl sv. František z Assisi a používají ho františkáni všech tří větví (observanti, minorité i kapucíni), ovšem pozice kvardiánů se v jednotlivých františkánských proudech poněkud liší. \n"}
{"id": "842979", "url": "https://cs.wikipedia.org/wiki?curid=842979", "title": "Josef Dobiáš (kněz)", "text": "Josef Dobiáš (kněz)\n\nJosef Dobiáš (10. září 1919 Maria-Lanzendorf u Vídně, Rakousko – 28. ledna 2012 Kroměříž) byl český římskokatolický kněz, okrskový vikář, církevní historik, překladatel z němčiny a publicista.\n\nDobiášův rod pocházel od Kyjova, ale část přibuzenstva se již v 19. století přestěhovala do Vídně. Jeho vlastní rodina pocházela pak z Velkých Bílovic. Jeho tatínek, kočí v panských službách, dostal místo ve Vídni, kde už žili někteří příbuzní. Rodina tedy následovala otce do Vídně, kde se pak na předměstí v Maria-Lanzendorf Josef Dobiáš narodil. V Lanzendorfu vychodil základní i střední školu. Vstoupil do kněžského semináře a 14. června 1942 byl v Českých Budějovicích vysvěcen na kněze. Válečných letech 1942–1945 působil jako kaplan v různých kostelích ve Vídni a jako katecheta na vídeňských českých školách. Zde žila tehdy ještě silná česká menšina. Protože mluvil stejně dobře česky jako německy, po roce 1945 vyslyšel výzvu, aby přešel kněžsky působit do Československa, do oblastí po odsunu německého obyvatelstva.\n\nNejprve byl v jako kaplan v Klokotech u Tábora, dále v Brně-Králově Poli a v Praze. V roce 1946 odešel do litoměřické diecéze a byl jmenován administrátorem v Jirkově u Chomutova. Od listopadu 1948, kdy po únoru 1948 převzala moc komunistická strana, byl jmenován administrátorem farního úřadu v Lovosicích.\n\nPrvní střetnutí s poúnorovým režimem nastalo, když v roce 1949, vzdor zákazu, přečetl v Lovosicích Pastýřský list československých biskupů. Musel zaplatit za čtení Pastýřského listu na ONV pokutu 5000 Kčs. Peníze na pokutu byly sebrány mezi věřícími. Na základě udání Františka Černého, otce jednoho z žáků na lovosické II. střední škole, kde Dobiáš učil náboženství, že vede protistátní řeči, konkrétně, aby žáci nevěřili sdělovacím prostředkům, byl 17. dubna 1950 příslušníky \"Velitelství oddílu StB Lovosice\" zatčen.\n\nV následném procesu konaném u Státního soudu v Praze byl 4. října 1950 uznán vinným z trestného činu sabotáže a odsouzen k trestu odnětí svobody na 7 let a řadě vedlejších trestů. Soudila jej obávaná prokurátorka Ludmila Brožová-Polednová.\n\nPodmínečně byl propuštěn byl po době 4 let a 2 měsíců dne 29. června 1954. Rozsudek byl zrušen až v roce 1992, kdy byl Dobiáš plně rehabilitován.\n\nV roce 1954 byl jmenován administrátorem ve Všejanech u Nymburka, v roce 1955 ve Cvikově.\nDne 17. března 1960 byl Dobiáš zaregistrován jako tajný spolupracovník (agent) s krycím jménem NOVÁK. Již po roce (24. dubna 1961) však byl svazek uložen do archivu a v blíže nezjištěné době zničen.\nV roce 1965 se stal administrátorem farností Rumburk, a administrátorem excurrendo Brtníky a Staré Křečany, a okrskovým vikářem děčínského vikariátu.\nDne 11. prosince 1967 byl Dobiáš znovu zaregistrován jako kandidát tajné spolupráce a od 1. prosince 1969 jako tajný spolupracovník (resp. agent) s krycím jménem VIKÁŘ, a to až do 8. prosince 1989, kdy byl svazek skartován. Dobiáš byl v té době dlouholetým předsedou Sdružení katolických duchovních Pacem in terris v Severočeském kraji.\n\nOd 1. října 1974 byl ustanoven administrátorem arciděkanství Liberec a administrátorem excurrendo farností Kryštofovo Údolí, Dlouhý Most, Stráž nad Nisou, Rochlice u Liberce a Vratislavice nad Nisou, a zároveň okrskovým vikářem libereckého vikariátu. Zde působil až do konce komunistické totality.\n\nPo přestálé cévní mozkové příhodě odešel 31. července 1990 do důchodu. Na podzim 1990 nastoupil do Holubic ve farnosti Pozořice a působil zde 21 let. Vedl duchovní správu ve filiálním kostele v Holubicích a ochotně vypomáhal i v okolních farnostech.\nVzdor vysokému stáří (pracoval do 92 let), věnoval péči o obyvatelstvo v místě celkem až 4× týdně při mši svaté. Proslul jako výtečný kazatel, a to nejen v Holubicích, ale vypomáhal i ve vedlejších chrámech, především ve Velešovicích, ale i v Pozořicích, dokonce i v Těšanech a jinde.\nS velkou láskou, pokud mu zdravotní stav dovoloval, oddával, křtil a poskytoval svátost nemocných v domácnostech. Jeho promluvy obohatily i ty, kteří nebyli a nejsou praktikujícími katolíky. S holubickou farností se, ve stavu velmi nepříznivých zdravotních okolností, rozloučil v neděli 30. října 2011 v chrámu sv. Václava.\n\nV listopadu 2011 odešel do \"Domova sv. Kříže v Kroměříži\", protože potřeboval intenzivní pečovatelskou službu. Zemřel dne 28. ledna 2012 v kroměřížské nemocnici.\nJeho pohřeb se konal v sobotu 4. února 2012 v 10 hodin ve farním kostele v Pozořicích. Poté byly jeho ostatky uloženy do kněžského hrobu na hřbitově v Holubicích.\nPozoruhodná jsou pak jeho slova posledního rozloučení, která měl přiložená u své závěti:\nAktivní služba byla vedena společně s významnou činností literární v oblasti církevní a etické tematiky. Byl pravidelným přispěvatelem do katolických periodik, napsal několik publikací a významná je jeho překladatelská činnost, protože němčina byla jeho mateřštinou. Pro kněze pořádal na kněžských rekolekcích přednášky z církevní historie o vysoké úrovni i v důchodu.\n\n\n\n"}
{"id": "842980", "url": "https://cs.wikipedia.org/wiki?curid=842980", "title": "Chráněné pracovní místo", "text": "Chráněné pracovní místo\n\nInstitut chráněného pracovního místa byl zaveden novelou zákona č. 435/2004 Sb., o zaměstnanosti (číslo novely 367/2011 Sb.). Ta zrušila institut chráněné dílny (pro účely zákona o zaměstnanosti) a zavedla místo toho institut chráněného pracovního místa (s účinností od 1. ledna 2012).\n\nChráněné pracovní místo zřizuje zaměstnavatel pro osobu se zdravotním postižením na základě písemné dohody s Úřadem práce. Dohoda se uzavírá na dobu 3 let.\n\nNa zřízení chráněného pracovního místa poskytuje Úřad práce zaměstnavateli příspěvek. Podmínkou pro poskytnutí příspěvku je, že chráněné pracovní místo musí být obsazeno alespoň po dobu 3 let. Co se týká výše příspěvku, ten může činit maximálně osminásobek a pro osobu s těžším zdravotním postižením maximálně dvanáctinásobek průměrné mzdy v národním hospodářství (za první až třetí čtvrtletí předchozího kalendářního roku). Zřizuje-li zaměstnavatel na základě dohody s Úřadem práce 10 a více chráněných pracovních míst, může daný příspěvek dosáhnout až desetinásobku výše uvedené průměrné mzdy (resp. čtrnáctinásobku pro osobu s těžším zdravotním postižením.\nDalší příspěvek, který Úřad práce poskytuje zaměstnavateli, je určen na podporu zaměstnávání osob se zdravotním postižením na již zřízeném chráněném pracovním místě. Podmínkou pro poskytování tohoto příspěvku je, že zaměstnavatel zaměstnává na chráněných pracovních místech více než 50 % osob se zdravotním postižením z celkového počtu jeho zaměstnanců. Tento příspěvek se poskytuje v měsíční výši 75 % skutečně vynaložených prostředků na mzdy a platy včetně odvodů pojistného na sociální zabezpečení a příspěvku na státní politiku zaměstnanosti a na veřejné zdravotní pojištění, nejvýše však 8.800 Kč.\n\nÚřad práce může na již zřízené chráněné pracovní místo poskytnout na základě dohody se zaměstnavatelem i příspěvek na částečnou úhradu provozních nákladů chráněného provozního místa. Dohodu je možno uzavřít nejdříve po uplynutí 12 měsíců ode dne obsazení zřízeného chráněného pracovního místa. \n\nDohodu o zřízení chráněného pracovního místa nemůže uzavřít Úřad práce se zaměstnavatelem v zákonem stanovených případech. Např. tehdy, pokud v období 12 měsíců přede dnem podání žádosti (o zřízení chráněného pracovního místa) byla danému zaměstnavateli uložena pokuta za správní delikt či přestupek na úseku zaměstnanosti (nebo inspekce práce).\nDohodu o zřízení chráněného pracovního místa nelze uzavřít ani se zaměstnavatelem, pokud z jeho předchozí činnosti nevyplývá přínos pro zaměstnávání osob z hlediska druhu jejich zdravotního postižení na trhu práce.\n\nMůže nastat i situace, kdy zaměstnavatel má ke dni podání žádosti (o zřízení chráněného pracovního místa) v evidenci daní zachyceny daňové nedoplatky vedené finančním nebo celním úřadem nebo má nedoplatek na pojistném a na penále na veřejné zdravotní pojištění nebo na pojistném a na penále na sociální zabezpečení a příspěvku na státní politiku zaměstnanosti (s výjimkou případů, kdy bylo povoleno splácení ve splátkách a není v prodlení se splácením splátek nebo pokud bylo povoleno posečkání daně). V takovém případě sice tento zaměstnavatel může uzavřít dohodu o zřízení chráněného pracovního místa, zároveň však nemá nárok na příspěvek (na zřízení chráněného pracovního místa).\n\nI osoba se zdravotním postižením, která se rozhodne vykonávat samostatně výdělečnou činnost, může s Úřadem práce uzavřít dohodu o zřízení chráněného pracovního místa a čerpat příspěvek na zřízení takového chráněného pracovního místa, a to prakticky za stejných podmínek, jak uvedeno výše při zřizování chráněných pracovvních míst zaměstnavateli osob se zdravotním postižením.\n\nSamostatně výdělečně činná osoba se zdravotním postižením je tu přitom oproti zaměstnavateli osob se zdravotním postižením zvýhodněna v tom smyslu, že vrácení příspěvku nelze požadovat, pokud tato osoba přestane vykonávat samostatnou výdělečnou činnost ze zdravotních důvodů, nebo v případě jejího úmrtí. Z toho vyplývá, že pokud tato osoba přestane vykonávat samostatnou výdělečnou činnost z jiného důvodu, a to před uplynutím oněch 3 let, na které se dohoda uzavírá, musí Úřadem práce poskytnutý příspěvek vrátit.\n\nDále má tato samostatně výdělečná osoba nárok i na příspěvek na částečnou úhradu provozních nákladů chráněného pracovního místa, a to zásadně za stejných podmínek jako zaměstnavatelé osob se zdravotním postižením. \n\nPříspěvek, na který má nárok zaměstnavatel na podporu zaměstnávání osob se zdravotním postižením na chráněném pracovním místě, je u osob se zdravotním postižením, které vykonávají samostatně výdělečnou činnost, z povahy věci vyloučen.\n"}
{"id": "842981", "url": "https://cs.wikipedia.org/wiki?curid=842981", "title": "Otcové a synové", "text": "Otcové a synové\n\nOtcové a synové (v anglickém originále Fathers & Suns) je druhý díl desáté řady (a celkově padesátá sedmý) britského sci-fi sitcomu \"Červený trpaslík\".\n\nScénář napsal a režie se ujal Doug Naylor. Poprvé byla epizoda odvysílána 11. října 2012 na britském televizním kanálu Dave. Postavou nového palubního počítače Pree dává vzpomenout na Queega 500 z první série (Hollym vytvořený falešný palubní počítač) a rovněž na Kassandru z osmé série (palubní počítač kosmické lodi SSS Silverberg, jenž dokázal předvídat budoucnost).\n\nEpizoda těží z námětu třetího dílu sedmé série „Uroboros“, kde je zobrazeno, že Lister je díky časovému paradoxu vlastním otcem. Název „Fathers and Suns“ (česky „Otcové a slunce“) je anglické homofonum na slova „Fathers and Sons“ (česky „Otcové a synové“).\n\nDave Lister si každým rokem posílá přání ke Dni otců a následující den se opije, aby zapomněl, co napsal. Tentokrát se pomocí videonahrávky rozhodne potrestat se za svou lenivost a přimět se k zodpovědnějšímu životu. Kryton a Rimmer nainstalují nový počítač pojmenovaný Pree, který má přebrat řízení kosmické lodi Červený trpaslík (dříve ji měl na starost Holly). Nový počítač disponuje prediktivní funkcí - dokáže podle minulých činů předvídat budoucí akce jednotlivých členů posádky a nejen to, dokáže je i za ně sám realizovat, což se ukáže jako velmi nebezpečná schopnost.\n\nLister se věnuje hraní videoher. Do místnosti vstoupí Kocour a všimne si, že Lister utekl před Denti-botem (robotem suplujícím úlohu zubního lékaře), má totiž pod krkem stále bryndák. Dave oponuje, že problémy se zuby snadno vyřeší láhev gelfské pálenky. Přichází Arnold Rimmer a poukazuje na zvláštní zvuk, který se ozývá z lodi. Tvrdí, že se Červený trpaslík rozpadá a mělo by se s tím něco udělat. Lister mu s tím nehodlá pomoci, má v plánu se zpít pod obraz. Je totiž Den otců a Lister si každoročně posílá pohlednici (kvůli časovému paradoxu je svým vlastním otcem - ). Pak se pořádně opije, aby si to nepamatoval.\n\nRimmer s Krytonem provádí obhlídku lodi a Arnold poznamená, jestli by při této práci neměl asistovat nový počítač. Android odvětí, že ještě není nahraný v paměti. David Lister se mezitím radí s Medi-botem, jak by se mohl stát lepším otcem (jinými slovy zlepšit svůj život, který se pohybuje ve vyjetých kolejích). Stěžuje si, že synovi (tedy jemu) chybí nějaký cíl, který by jej naplňoval. Medi-bot radí jednu věc - tvrdou lásku. Určit mu úkoly a když je nesplní, potrestat jej. Založí mu novou složku pro stázi se jménem Dave Lister junior.\n\nRimmer s Krytonem instalují na Červeném trpaslíkovi nový hlavní počítač (jako byl dříve Holly) z některé opuštěné kosmické lodi. Jakmile je nahrán, objeví se na obrazovce velká tvář mladé ženy a představí se jako Pree, nový lodní počítač s mnoha funkcemi včetně technologie prediktivního chování. To znamená, že dokáže podle minulých činů předvídat budoucí akce jednotlivých členů posádky a navíc je rovnou místo nich sama provést. Rimmer se zeptá, zda dokáže opravit technické závady a Pree odpoví, že to předpokládala a už opravila palubu B. Připotácí se Lister s láhví kořalky v ruce a řekne, že má pro Pree práci.\n\nRáno se Dave vzbudí v nákupním vozíku a nic z minulého dne si nepamatuje. Na stole leží videokazeta se vzkazem „Pro Davea, s láskou táta.“ Dave kazetu pustí a na monitoru se objeví on sám z minulého dne. Hází do sebe jednoho panáka za druhým a vyčítá mu (tedy sobě), že marní svůj čas místo toho, aby dělal něco užitečného.\nApeluje na něj, aby si zašel za Denti-botem spravit zuby a začal se vzdělávat, aby byl alespoň v něčem dobrý. Vybral mu inženýrské studium Jupiterské důlní společnosti. Řekne mu, ať si pustí další zprávu, až se zapíše na studium a nechá si spravit zuby. Dave si chce poslechnout, co bude v další zprávě. Ale včerejší Lister to ve spolupráci s Pree (díky její funkci předvídání chování) věděl a tak jej opět posílá k Denti-botovi a na zápis. Ale Dave se nehodlá podrobovat. Včerejší Lister to věděl a začal praktikovat, co mu poradil Medi-bot: tvrdou lásku. Vyhodil do vesmíru Daveovu (svoji) kytaru Gibson Les Paul. Vtipná scénka parodující rodičovský vztah končí odchodem rozčileného Davea, který včerejšího Listera nenávidí.\n\nPree začíná ovlivňovat životy členů Červeného trpaslíka. Palubu B opravila přesně tak, jak by to udělal nejvýše postavený člen posádky - Rimmer. Tedy nezodpovědně, ledabyle, špatně. Dave se odhodlá k návštěvě Denti-bota, ale po zjištění, že došla anestetika, opět prchá. Tím velmi zklame včerejšího Listera, který je nucen sáhnout po razantnějších metodách. Zruší svou registraci na lodi a Pree informuje Davea, že příděl kyslíku bude pro něj z tohoto důvodu ukončen. Dave si na poslední chvíli stačí obléci skafandr a je vypuzen z Červeného trpaslíka. Pree oznamuje zbylým členům posádky, že pro absenci jediného žijícího člověka na lodi se ruší cíl mise - dopravit ho na Zemi. Červený trpaslík bude naveden do nejbližšího slunce během následujících 90 minut.\n\nDave se dostane zpátky na loď a setká se s vystrašeným Rimmerem, Kocourem a Krytonem. Je přesvědčen, že dokáže Pree odpojit. Když se o to pokouší, z ventilace se uvolní rajský plyn a všichni zúčastnění se navzdory blížící se záhubě octnou v euforii. Dave při té příležitosti požádá Krytona, aby mu vytrhl bolavý zub. Řešení zdánlivě bezvýchodné situace napadne Listera díky připomínce jednoho z výdejních automatů. Vzpomene si, že ještě jako včerejší Lister založil u Medi-bota složku se jménem Dave Lister junior a může přikázat Pree, aby se odinstalovala. Ta to pod tíhou bezchybných logických argumentů udělá.\n\nV závěru nese Kryton Davidovi šampaňské a nové hry. Dave reaguje, že se přihlásil na studium robotiky, takže videohry a alkohol jsou pro něj pasé. Ovšem jen do chvíle, kdy spatří titul videohry: fotbal v nulové gravitaci. Veškerá předsevzetí berou za své a Dave skáče přes pohovku pro herní ovladač.\n\nEpizodu sledovalo při premiéře 1,13 milionu televizních diváků. Dave Golder z „SFX“ udělil 4 hvězdičky z 5 a zhodnotil epizodu slovy \"„Fathers and Suns je stejně dobrá epizoda jako Trojan, ačkoli snad jiným způsobem.“\" Pete Dillon-Trenchard z webu „Den of Geek“ ji hodnotí takto: \"„Fathers and Suns je oproti první epizodě mnohem více nevyvážená, ale zachraňuje ji několik vtipných momentů a především brilantní představení Craiga Charlese.“\"\n\n\n"}
{"id": "842983", "url": "https://cs.wikipedia.org/wiki?curid=842983", "title": "Jan Eisner", "text": "Jan Eisner\n\nAkademik, univ. prof. PhDr. Jan Eisner dr. h. c. (24. dubna 1885 Dolní Bradlo – 2. května 1967 Praha) byl český archeolog věnující se zejména archeologii raných Slovanů a zakladatel odborné archeologie na Slovensku.\n\nV letech 1903–08 vystudoval na FF UK dějepis a zeměpis a studium završil roku 1910 disertací v oboru archeologie a získal titul PhDr. Před 1. světovou válkou učil na středních školách v Praze (gymnázium v Ječné, 1912-13) a Pardubicích a po válce odešel jako důstojník ČSA na Slovensko. Na popud Lubora Niederleho na Slovensku zůstal, aby zde zavedl odbornou archeologii. Působil zde na gymnáziu v Martině, v Bratislavě pak jako předseda archeologicko-historické sekce Slovenského muzea a zemský konzervátore Státního archeologického ústavu pro Slovensko. Na Bratislavské Univerzitě Komenského vychovával po jejím založení první generaci slovenských archeologů a stal se postupně docentem, mimořádným a řádným profesorem (1934). Působil také jako děkan FF Univerzity Komenského v letech (1938–39). Pomáhal rozvoji meziválečného slovenského muzejnictví a památkové péče, a ustavil koncepci výzkumu pravěku na Slovensku. V roce 1939 se musel vrátit do Čech Po válce byl roku 1945 jmenován řádným profesorem všeobecné prehistorické archeologie na FF UK. Na UK působil do roku 1957. Od roku 1946 byl členem ČSAV a působil na Slovanském ústavu jako vedoucí historického oddělení. Redigoval sborník Vznik a počátky Slovanů a byl předsedou Společnosti čsl. prehistoriků, ČsSA a Národopisné společnosti československé.\n\nOd původního zaměření na archeologii Doby bronzové posléze přešel k archeologii raných Slovanů, které se již plně věnoval po návratu do Čech. Na Slovensku prováděl rozsáhlé terénní výzkumy na lokalitách Devínska Nová Ves a Devín. Započal práci na svém díle \"Rukovět slovanské archeologie\" shrnujícím poznatky o raných Slovanech, jež však kvůli ztrátě zraku nemohl dokončit.\n\n"}
{"id": "842985", "url": "https://cs.wikipedia.org/wiki?curid=842985", "title": "Systém kontroly zletilosti", "text": "Systém kontroly zletilosti\n\nSystém kontroly zletilosti nebo též systém pro ověření věku (zkr. AVS z anglického ', resp. ') je technologie užívaná webovými stránkami k ověření, má-li návštěvník požadovaný věk, zpravidla stanovený zákonem. Používá se obvykle pro omezení přístupu k nahotě, sexuálnímu, vulgárnímu či násilnému obsahu. Umožňuje tak společnostem vyhnout se právnímu postihu např. za zpřístupnění pornografie mladistvým apod. \n\nSystémy tohoto charakteru obvykle využívají ke kontrole platební karty a bývají provozovány třetími stranami, které tak mohou nabízet své služby většímu množství webových stránek.\n\n"}
{"id": "842990", "url": "https://cs.wikipedia.org/wiki?curid=842990", "title": "Generali Ladies Linz 2012", "text": "Generali Ladies Linz 2012\n\nTenisový turnaj WTA Generali Ladies Linz 2012 se konal ve dnech 8. až 14. října v rakouském Linci. Hrál se v hale na dvorcích s tvrdým povrchem. Turnaj se řadil do kategorie WTA International Tournaments. Odměny činily 220 000 USD.\n\nObhájkyní singlového titulu byla Češka Petra Kvitová, která se turnaje nemohla zúčastnit, protože na něm již startovala světová jednička Viktoria Azarenková. Tato nejvýše nasazená Běloruska vyhrála soutěž dvouhry, když ve finále zdolala německou turnajovou pětku Julii Görgesovou poměrem 6–3 a 6–4. Připsala si tak šestý singlový titul sezóny 2012. V deblovém boji o titul se střetly dva nejvýše nasazené česko-německé páry. Turnajové jedničky Anna-Lena Grönefeldová s Květou Peschkeovou zvítězily nad dvojicí Julia Görgesová a Barbora Záhlavová-Strýcová stejným výsledkem, jakým skončilo finále dvouhry, 6–3 a 6–4.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "842992", "url": "https://cs.wikipedia.org/wiki?curid=842992", "title": "HP Open 2012", "text": "HP Open 2012\n\nTenisový turnaj WTA HP Open 2012 se konal ve dnech 8. až 14. října v japonské Ósace. Hrálo se na otevřených dvorcích s tvrdým povrchem. Turnaj se řadil do kategorie WTA International Tournaments. Odměny činily 220 000 USD.\n\nObhájkyně singlového titulu Francouzka Marion Bartoliová na turnaji nestartovala. Soutěž dvouhry vyhrála Heather Watsonová, když po finále trvajícím 3 hodiny a 12 minut porazila tchajwanskou hráčku Kchaj-čchen Čchangovou. Ve druhém setu měla Watsonová mečbol, který nevyužila a soupeřka se jeho celkovým ziskem vrátila do zápasu. Čchangová naopak neproměnila několik mečbolů za stavu 5–4 v rozhodujícím třetím dějství, které dospělo do tiebreaku, v němž triumfovala britská tenistka. Celkově tak vyhrála poměrem 7–5, 5–7 a 7–6. Watsonová získala premiérový titul kariéry a stala se první Britkou po dvaceti pěti letech, která dokázala vyhrát singlový titul na okruhu WTA. Soutěž čtyřhry vyhrál americký nejvýše nasazený pár Raquel Kopsová-Jonesová a Abigail Spearsová, když v boji o titul přehrál turnajové čtyřky Kimiko Dateovou Krummovou hrající s Heather Watsonovou.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "842993", "url": "https://cs.wikipedia.org/wiki?curid=842993", "title": "Shanghai ATP Masters 1000 2012", "text": "Shanghai ATP Masters 1000 2012\n\nTenisový turnaj na okruhu ATP Shanghai ATP Masters 1000 2012 se konal ve dnech 8. až 14. října v čínské Šanghaji. Hrálo se v areálu Qizhong Forest Sports City Arena na otevřených dvorcích s tvrdým povrchem. Turnaj se řadil do druhé nejvyšší kategorie okruhu ATP Masters 1000. Odměny činily 3 531 600 USD.\n\nBritský tenista a světová trojka Andy Murray neobhájil singlový titul z posledních dvou ročníků, když ve finále podlehl druhému nasazenému Srbovi Novaku Djokovićovi ve třech setech. Soutěž čtyřhry vyhrál čtvrtý nasazený indicko-český pár Leander Paes a Radek Štěpánek, který ve finále zdolal indické turnajové sedmičky Maheshe Bhupathiho s Rohanem Bopannou, když o vítězi rozhodl až supertiebreak.\n\nOsm nejvýše nasazených hráčů mělo v 1. kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\nVšechny nasazené páry měly v prvním kole volný los.\n\n"}
{"id": "842994", "url": "https://cs.wikipedia.org/wiki?curid=842994", "title": "Stadio Oreste Granillo", "text": "Stadio Oreste Granillo\n\nStadio Oreste Granillo je fotbalový stadion v Reggiu Calabria. Byl otevřen roku 1999 a jeho kapacita činí 27 543. Své domácí zápasy zde hrají týmy Reggina Calcio a HinterReggio Calcio. Nachází se v jižní části města, jen 1,8 km od železniční stanice Centrale.\n"}
{"id": "842996", "url": "https://cs.wikipedia.org/wiki?curid=842996", "title": "Studio Davout", "text": "Studio Davout\n\nStudio Davout též Studios Davout je hudební nahrávací studio v založené v roce 1965 v Paříži. Nachází se na \"Boulevardu Davout\" č. 73 ve 20. obvodu. Jeho rozloha je 1200 m.\n\nStudio založil v roce 1965 hudebník Yves Chamberland v bývalém kině \"Le Davout\" původně na ploše 360 m v prostoru devět metrů pod zemí (\"studio A\"). První nahrávka zde vznikla pro francouzský film \"Muž a žena\", následovaly francouzský muzikál \"Slečinky z Rochefortu\" (1967) a americký film \"Případ Thomase Crowna\" (1968).\n\nStudio bylo vybaveno 35 mm projektorem, který umožňoval nahrávat hudbu podle běžícího filmu, což bylo v té době ve Francii první studio.\n\nYves Chamberland následně vybudoval \"studio B\" pro nahrávání malých skupin a jednotlivců, následovalo \"studio C\" pro středně velká tělesa (35 hudebníků) a \"studio D\" a \"studio M\" sloužilo ke střihu (mixage). \"Studio D\" bylo později přeměněno také na nahrávací studio a \"studio M\" změněno na nahrávací studio pro syntetickou hudbu.\n\nYves Chamberland prodal studio roku 1988.\n\nVe studiu během jeho existence nahrávalo mnoho francouzských i zahraničních hudebníků (abecedně): AC/DC, Al Di Meola, Joan Baez, Chet Baker, John Barry, Luciano Berio, Alpha Blondy, Claude Bolling, David Byrne, Vladimir Cosma, The Cure, Dalida, Miles Davis, Duran Duran, Herbie Hancock, Ray Charles, Jean-Michel Jarre, Maurice Jarre, Keith Jarrett, Billy Joel, Rickie Lee Jones, Gene Kelly, John McLaughlin, Yves Montand, I Muvrini, Nico, Ozzy Osbourne, Jean-Luc Ponty, Prince, Red Hot Chili Peppers, Lou Reed, Rihanna, The Rolling Stones, Wayne Shorter, Lalo Schifrin, Talking Heads, U2, Vangelis, Yo-Yo Ma.\n\n"}
{"id": "842997", "url": "https://cs.wikipedia.org/wiki?curid=842997", "title": "Josef Dobiáš", "text": "Josef Dobiáš\n\nJméno a příjmení Josef Dobiáš se může vztahovat k následujícím osobnostem:\n\n"}
{"id": "843002", "url": "https://cs.wikipedia.org/wiki?curid=843002", "title": "Diskografie Green Day", "text": "Diskografie Green Day\n\nToto je diskografie americké skupiny Green Day.\n"}
{"id": "843003", "url": "https://cs.wikipedia.org/wiki?curid=843003", "title": "1K ZX Chess", "text": "1K ZX Chess\n\n1K ZX Chess je hra z roku 1983 pro počítače ZX81. Jedná se o šachový program, který je spustitelný i na počítačích ZX81 bez přídavné paměti. Autorem hry je David Horne. Hra zabírá v paměti RAM pouze 672 B. Hra umožňuje hrát hru jednomu hráči proti počítači, hru vždy začíná počítač jedním ze dvou předdefinovaných počátečních tahů. Hra má kromě šachových pravidel pohybu jednotlivých figur naprogramovánu základní umělou inteligenci pro výběr vhodných tahů. Kvůli nedostatku paměti nebyla naprogramována rošáda, proměna pěšce a braní mimochodem.\n\nHra sice zabírá pouze 672 B, ovšem pro její překlad ze zdrojového kódu byl nutný počítač s alespoň 3 KiB RAM.\n\n"}
{"id": "843004", "url": "https://cs.wikipedia.org/wiki?curid=843004", "title": "Didaktik Kompakt", "text": "Didaktik Kompakt\n\nDidaktik Kompakt je počítač z rodiny počítačů Didaktik kompatibilní s počítačem Sinclair ZX Spectrum vyráběný výrobním družstvem Didaktik Skalica. Jedná se o poslední počítač v řadě těchto počítačů, následníka počítače Didaktik M. V době svého uvedení ale počítač už neměl šanci na výraznější úspěch, protože nemohl konkurovat šestnáctibitovým počítačům.\n\nPod názvem Didaktik Kompakt byly vyráběny také joysticky k počítači Didaktik Kompakt.\n\nV podstatě se jedná o počítač Didaktik M s integrovanou disketovou jednotkou Didaktik 80. Počítač je programově plně kompatibilní s počítačem ZX Spectrum, problémy mohou být způsobeny některými změnami v obsahu paměti ROM. Stejně jako Didaktik Gama obsahuje i inteface 8255, který je využit i pro připojení Kempston joysticku.\n\nKlávesnice počítače je totožná s klávesnicí počítače Didaktik M, kvůli vestavěné disketové jednotce počítač navíc reaguje na stisk kombinace kláves Caps Shift, šipka vlevo a šipka vpravo vyvoláním funkce SNAP.<ref name=\"bit 11/92/Didaktik Kompakt\"></ref>\n\nPro joysticky jsou používány konektory Canon-9, zapojení konektoru je podle standardu Atari. U joysticků připojených jako Kempston joystick funguje i autofire.\n\nPočítač je vybavený pulsním zdrojem, který byl na rozdíl od předcházejících počítačů umístěn dovnitř počítače.\n\nK počítači lze jako druhou jednotku připojit disketovou jednotku Didaktik 40 a Didaktik 80, i jejich varianty bez řadiče Didaktik 40B a Didaktik 80B. Jako druhou jednotku je možné připojit také druhý počítač Didaktik Kompakt.\n\nDeska plošného spoje Didaktiku Kompakt je použita také v počítači Kompakt profesional (tento počítač nebyl vyráběn výrobním družstvem Didaktik ve Skalici, ale společně s počítačem Kompakt 128 jeho autorizovaným servisem ve Veselí nad Moravou).\n\n\nPočítač má ve skutečnosti 64KiB obvody paměti RAM a 32KiB obvod paměti ROM, využito je pouze 50 KiB RAM a 30 KiB paměti ROM. Adresový prostor od 0 do 14335 paměti RAM není přístupný, neboť je vžďy překrytý pamětí ROM. Rozsah paměti RAM od adresy 14336 od 16383 je přístupný pouze při přistránkované ROM s M-DOSem a překrývá část paměti ROM. Část paměti RAM a část paměti ROM zůstávají nevyužity.\n\nSinclair BASIC je umístěn ve spodní polovině paměti ROM, M-DOS je umístěn v horní polovině paměti ROM.\n\nPaměť ROM s M-DOSem je připojena při skoku programu na adresy 0, 8 a odpojena při skoku na adresu 5888 (šestnáctkově 1700).\n\nJoysticky Didaktik Kompakt se vyráběly speciálně pro počítače Didaktik Kompakt, barevně jsou ve stejném barevném provedení jako počítač, jejich přední část je zešikmená stejně jako počítač. Mají dvě tlačítka spojená paralelně jsou v oranžové barvě, jedno je umístěno na vrcholu joysticku a druhé na základní části joysticku. Joysticky Didaktik Kompakt se od joysticků Didaktik M liší pouze použitými konektory pro připojení k počítači.\n\n"}
{"id": "843005", "url": "https://cs.wikipedia.org/wiki?curid=843005", "title": "Seznam cizinců v Gambrinus lize 2012/13", "text": "Seznam cizinců v Gambrinus lize 2012/13\n\nZde uvedený seznam cizinců v Gambrinus lize sezony 2012/13 mapuje všechny cizince, kteří byli napsaní na soupiskách A-týmů jednotlivých klubů. Informace jsou platné ke 12. 2. 2013.\n\n\n\n\n\n\n\n\n\n\n\n\n\n\n\n\n"}
{"id": "843006", "url": "https://cs.wikipedia.org/wiki?curid=843006", "title": "Melodik", "text": "Melodik\n\nMelodik je hudební interface z rodiny počítačů Didaktik vyráběný výrobním družstvem Didaktik Skalica. Jeho základem je hudební čip AY-3-8912 zapojený stejně jako u ZX Spectra 128K. Melodik se stal základem dalších moderních interfaců s čipem AY.\n\nInterface obsahuje vlastní reproduktor, pomocí konektoru Jack 3,5 je možné připojit Melodik k zesilovači. Výstup na konektoru Jack je zapojen jako tzv. ACB stereo, kdy kanál A je připojen na levý reproduktor, kanál B na pravý reproduktor a kanál C k oběma reproduktorům. \n\nObal interface je provedený ve stejném stylu jako obal počítače Didaktik M, větrací otvory mají shodný tvar.\n\nPřestože je interface obsazen čipem AY-3-8912, není vyvedena jeho paralelní brána, takže by postačovalo použít čip AY-3-8913.\n\nInterface obsahuje průchozí systémový konektor, k počítači je tak možné připojit ještě další zařízení.\n\nExistují hudební editory pro skládání hudby přehrávané čipem AY, např. Soundtracker či SQ-Tracker pro tvorbu hudby generované čipem AY, nebo Sample Tracker pro tvorbu samplované hudby.\n\nNe všechny hry, které obsahují hudbu pro čip AY, ji přehrávají i pomocí Melodiku připojeného k počítači se 48 KiB RAM a to hlavně ze dvou důvodů:\n\nV je uveden seznam her, které využívají čip AY i na Spectru 48, tedy i na Didakticích.\n\n\n"}
{"id": "843019", "url": "https://cs.wikipedia.org/wiki?curid=843019", "title": "Sumaská prérie", "text": "Sumaská prérie\n\nSumaská prérie je nížinnou krajinou na pomezí kanadské provincie Britská Kolumbie a amerického státu Washington. Jedná se o část Fraserovy nížiny, která byla vytvořena vysušením Sumaského jezera na začátku 20. století. Rozkládá se mezi údolím řeky Vedder a severní částí okresu Whatcom na jižní straně hranic. Celá kanadská část prérie patří pod město Abbotsford, které ji získalo roku 1972 jako část Sumaského okrsku. Jedinou výjimkou je severovýchodní část prérie, která obklopuje obec Yarrow spadající pod město Chilliwack. V dávné době oblast prérie obýval indiánský kmen Sumasů, dále tudy protéká řeka Sumas.\n"}
{"id": "843020", "url": "https://cs.wikipedia.org/wiki?curid=843020", "title": "Seznam kulturních památek v Jeseníku", "text": "Seznam kulturních památek v Jeseníku\n\n"}
{"id": "843025", "url": "https://cs.wikipedia.org/wiki?curid=843025", "title": "North Fork Brewery", "text": "North Fork Brewery\n\nNorth Fork Brewery je pivovar, pizzerie a oddávací kaple na silnici Washington State Route 542, jež je hlavní cestou k hoře Mount Baker, v městečku Deming v americkém státě Washington. Kromě vaření ječmenového piva, indického světlého ale a dalších druhů ale v poměrně malém měřítku se společnost soustředí také na prodej pizzy, výstavu různých objektů spojených s pivem a na svatební obřady. V provozu je již od roku 1997 a mezi místními je znám jako „pivní svatyně“.\n"}
{"id": "843028", "url": "https://cs.wikipedia.org/wiki?curid=843028", "title": "Cerro Catedral (Uruguay)", "text": "Cerro Catedral (Uruguay)\n\nCerro Catedral (též \"Cerro Cordillera\", 514 m n. m.) je kopec v pohoří Sierra Carapé (součást pohoří Cuchilla Grande) v jihovýchodní části Jižní Ameriky. Leží na jihovýchodě Uruguaye v departementu Maldonado na území obce Aiguá. Jedná se o nejvyšší bod Uruguaye. Název je odvozen od tvaru skaliska na vrcholu.\n\n"}
{"id": "843029", "url": "https://cs.wikipedia.org/wiki?curid=843029", "title": "Seznam kulturních památek v Javorníku (okres Jeseník)", "text": "Seznam kulturních památek v Javorníku (okres Jeseník)\n\n"}
{"id": "843032", "url": "https://cs.wikipedia.org/wiki?curid=843032", "title": "Tonight's the Night (album, Neil Young)", "text": "Tonight's the Night (album, Neil Young)\n\nTonight's the Night je šesté studiové album kanadského písničkáře Neila Younga. Jeho nahrávání probíhalo v různých obdobích na různých místech. Nejstarší je koncertní nahrávka skladby „Come on Baby Let's Go Downtown,“ na které se podílel i Danny Whitten, který zemřel ještě před vydáním alba. Nahrávání studiových nahrávek probíhalo v letech 1972 a 1973. Album vyšlo v červnu 1975 u vydavatelství Reprise Records. Časopis \"Rolling Stone\" jej zařadil na 330. místo v žebříčku 500 nejlepších alb všech dob.\n\nAutorem všech skladeb je Neil Young, pokud není uvedeno jinak.\n\n"}
{"id": "843033", "url": "https://cs.wikipedia.org/wiki?curid=843033", "title": "Tonight's the Night", "text": "Tonight's the Night\n\nTonight's the Night může být:\n\n"}
{"id": "843035", "url": "https://cs.wikipedia.org/wiki?curid=843035", "title": "Suzuki (rozcestník)", "text": "Suzuki (rozcestník)\n\nSuzuki může znamenat:\n\n1. Příjmení: ( ) je druhé nejčastější japonské příjmení, které lze přeložit jako \"zvonové dřevo\", \"zvonový strom\" nebo \"strom s pupeny\".\n\n\n2. Název firem pojmenovaných po nositelích tohoto příjmení:\n\n\n3. Ryba\n\n"}
{"id": "843037", "url": "https://cs.wikipedia.org/wiki?curid=843037", "title": "Železniční trať Kamienna Góra – Královec", "text": "Železniční trať Kamienna Góra – Královec\n\nŽelezniční trať Kamienna Góra – Královec (v polském jízdním řádu označena číslem 299) se nachází na území Dolnoslezského vojvodství Polska a z části na území Královéhradeckého kraje v Česku a vede z Kamienne Góry do Královce a dále do Trutnova, resp. do Žacléře.\n\nDne 29. prosince 1869 byla otevřena trať z tehdy pruské Sędzisławi (Ruhbank) přes Kamiennou Góru (Lanshut) do Lubawky (Libau). Následně byl zprovozněn úsek Královec (Königshan) – Lubawka (Libau) a otevřen přechod. Dne 17. srpna 1921 byla dokončena elektrifikace až do Lubawky, po druhé světové válce byla elektrifikace sovětskou armádou částečně demontována.\n\nPo druhé světové válce připadlo území Slezska Polsku a správa železnice přešla pod Polskie Koleje Państwowe.\n\nNa trati byl 5. července 2008 obnoven sezónní víkendový provoz osobních vlaků mezi Trutnovem a polským městem Jelenia Góra.\n\n\n"}
{"id": "843044", "url": "https://cs.wikipedia.org/wiki?curid=843044", "title": "Antônio Rodrigo Nogueira", "text": "Antônio Rodrigo Nogueira\n\nAntônio Rodrigo Nogueira (portugalská výslovnost: [ɐ̃ˈtoniu ʁoˈdɾiɡu noˈɡejɾɐ]; přezdívka \"Minotauro\"; * 2. června 1976 Vitória da Conquista, Brazílie) je brazilský bojovník smíšených bojových umění (MMA). V současnosti soutěží v těžké váze v největší světové organizaci UFC (Ultimate Fighting Championship). Byl dočasným šampionem těžké divize UFC (2008), prvním šampionem Pride (v letech 2001-2003) a finalistou 2004 Pride FC Heavyweight Grand Prix. Ve svých nejlepších letech byl považován za světové číslo 7-8 mezi bojovníky těžké váhy. Jeho dvojče Antônio Rogério Nogueira je rovněž bojovníkem MMA, ale zápasí v polotěžké váze.\n\nMinotauro Nogueira je nositelem 3. danu v brazilském jiu-jitsu. Jeho boj na zemi je považován za jeden z nejlepších mezi všemi borci provozujícími MMA. Dokonale zvládnutou má především páku na ruku – armbar. Rovněž jeho box je na velmi solidní úrovni. Kopy prakticky nepoužívá. Nogueira patřil mezi elitu těžké váhy již více než 12 let. Za tu dobu dokázal porazit takové borce jako Randy Couture, Mirko \"Cro Cop\" Filipovič, Dan Henderson, Fabricio Werdum, Mark Coleman, Josh Barnett, Tim Sylvia, Heath Herring (3x), Sergei Kharitonov a Semmy Schilt. Jeho osudovými soupeři však byli Fjodor Jemeljaněnko a Frank Mir. Oba ho porazili dvakrát. Navíc Frank Mir ho jako první zápasník nejprve knockoutoval (27. prosince 2008) a později jako první donutil vzdát se, když mu v zápase 10. prosince 2011 zlomil ruku pomocí techniky kimura poté, co Nogueira dlouho odmítal odklepat a uznat tím porážku. Po vyléčení zranění se Nogueira vrátil vítězně na \"UFC 153\" v říjnu 2012, když porazil Davea Hermana.\n\nNogueirova zápasová bilance činí 34 výher (z toho 21 submisí), 7 porážek (z toho 2 knockoutem a 1 podrobením), 1 remíza a 1 utkání bez rozhodnutí. Antônio Rodrigo Nogueira měří 191 cm, váží 110 kg a rozpětí paží má 196 cm.\n"}
{"id": "843046", "url": "https://cs.wikipedia.org/wiki?curid=843046", "title": "O Kýrově vychování", "text": "O Kýrově vychování\n\nO Kýrově vychování (v řeckém originále , latinskou formou používanou mj. v anglofonním prostředí \"Cyropaedia\") je biografický román antického spisovatele Xenofónta pojednávající o životě perského velkokrále Kýra II. Velikého. Nejedná se o klasický životopis, který by se přísně držel historické pravdy, Xenofón se spíše snaží na příkladu velkého muže, za kterého Kýra považoval, čtenáře poučit a vzdělat. Spis byl nejen v antice značně oblíben, k čemuž přispěla i skutečnost, že je psán živým jazykem často využívajícím přímé řeči a veselé historky z Kýrova života. Spis je rozdělen do osmi knih.\n\nV první knize Xenofón vypráví o Kýrově mládí. Popisuje jeho zvídavou a upovídanou povahu, pro kterou ho měli všichni rádi. Nejvíce místa věnuje několika letům, která strávil u svého dědečka médského krále Astyaga. Během těchto let se z Kýra stává jinoch, začíná být zamlklejší, ale také srdnatější. Rád loví divoká zvířata a dokonce prokáže velikou statečnost při malém střetnutí s asyrskými vojáky, kteří chtěli v Médii rabovat. Kýros se nakonec vrací do Persie ke svému otci Kambýsovi, se kterým nakonec vyráží na vojenskou výpravu do Médie, kde hrozí válka s Asýrií. Kniha končí dlouhým rozhovorem mezi otcem a synem o tom, jak má jednat dobrý velitel.\n\nV Médii Kýra poučí jeho strýc Kyaxarés o vojenství a Peršané dostanou novou výzbroj. Kýros jedná se svými vojáky bez špetky nadřazenosti či arogance, naopak je zve ke svému stolu a mluví s nimi tu vesele tu vážně. Mladý vojevůdce také slibuje vyšší odměny pro ty, kteří si je zaslouží. Když jedná s poselstvem indického krále, prokáže bystrost a rychlý úsudek. Na konci knihy Kýros vypraví svého vlastního posla k arménskému králi, který nechtěl zaplatit dlužné poplatky.\n\nArménský král se zalekl a začal shromažďovat své vojsko. Nebylo mu to ale nic platné, protože ho během krátké doby Kýros zajal s celou rodinou. Na naléhání prince Tigrana ho však vzal na milost. Také se mu podaří skončit nepřátelství mezi Armény a Chaldejci. Pošle vyslance do Indie s žádostí o půjčku. Když se vrátí do Médie, je slavně přijat, poté Médové i Peršané společně táhnou do Asýrie. Strhne se bitva před asyrským táborem, která skončí Kýrovým vítězstvím.\n\nKýros je již od malička poslušný vůči bohům, proto jim nyní děkuje za vítězství. Se svolením strýce Kyaxara pronásleduje prchající nepřátele a je přitom doprovázen řadou Médů. Kýros se opět projevuje jako srdnatý voják a schopný velitel, který více myslí na své vojáky a spojence, nežli na sebe. Peršané se zmocňují nepřátelského tábora a všichni - zejména médští jezdci - se vrací domů s bohatou kořistí. To Kýrovi vnuká myšlenku, že by bylo pro Peršany velice užitečné mít vlastní jízdu.\n\nKýros si svou kořist nenechává pro sebe, ale rozděluje ji. Podniká pochod do Asýrie a Góbryás při té příležitosti obdivuje perskou střídmost (která je dle Xenofónta vyhlášená). Kýros táhne v blízkosti Babylónu, ale asyrský král nechce bojovat. Ke Kýrovi se postupně přidávají další spojenci, až je nakonec uzavřena dohoda o nepoškozování úrody. Kýros obsadí několik pevností a na jeho pozvání přijíždí jeho strýc Kyaxarés.\n\nVšichni souhlasí pokračovat ve válce a postavit nové pevnosti. Perská jízda je rozšířena a stavějí se válečné vozy. Všichni se připravují na boj s Egypťany, kteří jsou na asyrské straně.\n\nOběti bohům jsou příznivé a Kýrovo vojsko vyráží do boje. Egypťané se nakonec čestně vzdávají. Kýros poté dobyl Sardy a zajal lýdského krále Kroisa, který mu vypráví o svých zkušenostech s věštbami. Nakonec však dochází k boji nejzásadnějšímu: Posílen o lýdské vojáky táhne Kýros k Babylónu, který získává bez boje. Babylónští mu sami otvírají brány a vítají ho jako osvoboditele.\n\nDobytá území a města nikterak nemění Kýrův charakter, naopak v něm utvrzují jeho dobré vlastnosti. Kýros zavádí mnoho nových pravidel a vládne spravedlivě a v pozitivním duchu. Je štědrý, dělí se a neustále si hlídá své muže. Vrací se do Persie a bere si za manželku Kyaxarovu dceru. Poté se vrací zpět do Babylónu. Ustanoví místodržitele jednotlivých zemí (satrapy) a zřídí poštu. Podniká nové výboje na jih a na západ. Když již cítí přicházet smrt, opět (jako po celý svůj život) děkuje bohům a svým dvěma synům doporučuje svornost. Kniha končí Xenofóntovým srovnáním Peršanů doby Kýrovy a své současnosti. Srovnání nevychází pro Xenofóntovy současníky dobře.\n\nXenofón ve svém díle Kýra jednostranně idealizuje. Vidí ho jako ideální vzor panovníka a správce dobytých území. V díle najdeme dvě zcela jednoznačné pasáže, ze kterých je Xenofóntův vztah ke Kýrovi zcela jasný:\n\n1) \n\n2) \nTaké je důležité si uvědomit, že neznáme Kýrovo mládí. Xenofóntovo vyprávění o vynikajícím vztahu mezi vnukem (Kýrem) a jeho dědem (médským králem Astyagem) je zřejmě přibarveno. Kýros si Médii podrobil a zda byl Astyagés jeho děd, není zcela jisté (tvrdí to Hérodotos). Každopádně je Kýros II. Veliký pro perské dějiny nesmírně důležitý, coby zakladatel Perské říše.\n\nNejstarší známý překlad z našeho prostředí (nikoliv však český) pochází z roku 1552. Pořídil ho slovenský humanista Johannes Sambucus a v Basileji vydal latinský překlad ukázek spolu s ukázkami z Hellénik. Nejstarší český překlad vytvořil Abraham z Günterrodu (1605). Jeho celý název zní \"Cyri Paedia: Hodnověrná starožitná historia o chvalitebném ve všelikých knížetcích ctnostech vycvičení a zvedení, o slavných skutcích i vítězných válkách a právě heroitském šlechetném životu Cyra Staršího, prvního monarchy perského, v níž se vypisuje, jakým spůsobem Pán Bůh monarchii kaldejskou skrze Daria medského a Cyra perského krále z Baltazara krále babilonského na medský a perský národ přenésti a monarchiii medskou a perskou zříditi a utvrditi ráčil, od Xenofonta slavného rytíře a filosofa atenského okolo čtyr set let před narozením Krysta Pána řeckým jazykem sepsaná, nyní pak v českou řeč přeložená, k níž i potřební přídavkové k vysvětlení i ku potvrzení jejímu náležející jsou připojeni. Léta Páně MDCV vytištěná jest kniha tato v Starém Městě Pražském u dědicův M. Daniele Adama z Veleslavína.\" Tento překlad byl znovu vydán Václavem Matějem Krameriem roku 1809 a J. V. Rozumem roku 1856 .\nDalší překlad pořídil Josef Hrůša pod názvem \"O Kýrově vychování\" (Praha, 1940). Pro \"Antické novely\" (Praha, 1965) přeložil Ferdinand Stiebitz úryvky (pod názvem \"Věrná Pantheia\"). Překlad Václava Bahníka (Svoboda : Praha, 1970) byl pořízen podle vydání W. Gemoll, Institutio Cyri, B. G. Teubner (Lipsko, 1912).\n\n\n"}
{"id": "843050", "url": "https://cs.wikipedia.org/wiki?curid=843050", "title": "Taribo West", "text": "Taribo West\n\nTaribo West (26. března 1974, Port Harcourt, Nigérie) je bývalý nigéríjský fotbalový obránce.\n\n\n\n\n"}
{"id": "843051", "url": "https://cs.wikipedia.org/wiki?curid=843051", "title": "Herní portál", "text": "Herní portál\n\nHerní portál (nebo také gaming portál) je webová stránka zaměřená na multiplayerovou počítačovou hru. Pokud se zabývá více než jednou počítačovou hrou, je nazýván \"multiherní portál\". Na těchto herních portálech mohou hráči a ostatní příznivci komunikovat s ostatními hráči, připojit se do hry pomocí serveru, stahovat data a také si mohou zakoupit výhody oproti jiným hráčům zvané VIP.\n"}
{"id": "843054", "url": "https://cs.wikipedia.org/wiki?curid=843054", "title": "Chaco (provincie)", "text": "Chaco (provincie)\n\nProvincie Chaco je jednou z 23 provincií Argentiny. Rozprostírá se na severní části státu v regionu Gran Chaco, který zahrnuje sever Argetiny a dále podstatnou část Paraguaye a Bolívie. Ekonomika provincie je postavená především na primárním sektoru - pěstování bavlny a sóji, chovu skotu a těžbě dřeva.\n\nV minulosti se provincie stala jedním z cílů imigrantů ze střední a východní Evropy, kteří mířili do Argentiny. Usídlili se zde mimo jiné Češi, Slováci, Bulhaři, Chorvati, Maďaři a další.\n"}
{"id": "843055", "url": "https://cs.wikipedia.org/wiki?curid=843055", "title": "Stadio Erasmo Iacovone", "text": "Stadio Erasmo Iacovone\n\nStadio Erasmo Iacovone od roku 1965 do roku 1978 Stadio Salinella je víceúčelový stadion v apulijském Tarantu. V současnosti je nejčastěji využíván pro fotbal. Byl otevřen roku 1965 a jeho kapacita činí 27 584 diváků. Své domácí zápasy zde hraje tým Taranto F.C. 1927.\n"}
{"id": "843056", "url": "https://cs.wikipedia.org/wiki?curid=843056", "title": "Resident Evil: Odveta", "text": "Resident Evil: Odveta\n\nResident Evil: Odveta (ang. titul: Resident Evil: Retribution) je kanadsko-německý akční sci-fi hororový film režiséra Paula W. S. Andersona z roku 2012. V hlavních rolích vystupují Milla Jovovich, Sienna Guillory a Michelle Rodriguez. Film je 5. dílem série filmů \"Resident Evil\".\n\nDěj začíná efektní scénou přehrávanou pozpátku zobrazující napadení lodi s Alicí vojáky společnosti Umbrella. Výbuch odmrští Alici do vody a probírá se v posteli v rodinném domě na americkém předměstí, který je vzápětí napaden zombiemi. Zmatená Alice utíká se svou dcerou, kterou se jí podaří ukrýt, než je sama zabita. Alice se opět probírá, tentokrát v uzavřené místnosti s logy Umbrelly, která slouží jako cela i výslechová místnost. Při výpadku počítače se jí podaří utéct a chodbou se dostane do imitace Tokia, která je vzápětí přepadena zombiemi. Na útěku před nimi se Alice setká s Adou Wong, která jí vysvětlí situaci: místo, kde se nacházejí, je jakýsi podzemní showroom Umbrelly, kde je zákazníkům prezentován účinek virů na kopiích světových metropolí. Ada pracuje pro Weskera, bývalého vůdce Umbrelly, jejíž řízení přebral počítač snažící se zničit lidstvo. Ada s Alicí se vydávají imitacemi měst vstříc druhému týmu jdoucímu z povrchu. Nakonec se jim přes značné ztráty podaří zachránit domnělou dceru (cestou procházejí přes obrovskou výrobnu, kde je nespočet kopií jak Alice, tak holčičky, která má být její dcerou) a utéct na povrch, kde dojde k závěrečným soubojům. Po vítězství se Alice přemísťuje do obléhaného Bílého domu, kde jí Wesker nabízí možnost pracovat pro něj.\nBývalá zaměstnankyně společnosti Umbrella jako bezpečnostní ochranka. Byla zajata a infikována T-Virem, který ji dal nadlidské schopnosti. Poté se snaží zabít všechny osoby ze společnosti Umbrella, které jsou zodpovědné za zkázu celého světa.\nBývalá pomocnice Alice a členka organizace \"S.T.A.R.S.\", než ji zajala společnost Umbrella, která ji uvěznila a později ji začala ovládat červená královna skrze červeného pavouka na prsou.\n\nJe klon původní postavy z prvního filmu, kde zemřela. Umbrella vytvořila dva klony, jeden záporný a druhý kladný. Záporná postava se snaží Alice zabít, zatím co dobrá se jí pokouší pomoct v úniku z komplexu. Režisér Paul W. S. Anderson se snažil dostat Michelle Rodriguez zpátky do filmu. Chtěl jí dát příležitost hrát někoho jiného.\n\nMalá dívka, která si vyvine vztah k Alice jako dcera s matkou. Milla Jovovich říká, že vztah mezi Alice a Becky je jako vztah Ripley a Newt z filmu Vetřelec a že tento vztah je způsob, jak si Alice drží svoje lidství. Becky je neslyšící dítě, ale mluví, stejně jako ovládá znakovou řeč. Alice je s ní a spolu se svými přáteli na útěku.\n\nBývalý šéf společnosti Umbrella. Wesker přežil událost v Afterlife. V tomto filmu vystupuje v hodně odlišné roli, kdy je zodpovědný za pomoc Alice při úniku, aby jí pomohl zachránit lidskou rasu.\nSpolečnice Alice v útěku z testovacího komplexu Umbrella. Během natáčení nosila Li Bingbing paruku za 7 500 dolarů (v přepočtu za 152 145 českých korun). Hlas herečky Sally Cahill, která dabovala Adu v řadě her, dělala ve filmu hlas pro Bingbing vzhledem k jejímu silnému asijskému přízvuku.\nBývalý basketbalista a přeživší, kteří se připojí k týmu Leona Kennedyho a sejde s Alice. Předtím se objevil v \"Resident Evil: Afterlife\" jako vůdce pro pozůstalé skupiny umístěné v Los Angeles a je jedním z mála postav, které nepochází z videoher. Kodjoe zjistil, že se vrátí do pátého filmu poté, co si přečetl scénář pro Afterlife, a zjistil, že jeho postava přežije.\nKlon Carlose Olivery z druhého a třetího filmu, ve kterém zemřel při obětování pro skupinu přeživších v \"Resident Evil: Zánik\". V pátém dílu hraje kladnou postavu jako manžel klonu Alice a také záporáka, který se snaží zastavit Alice.\n\nSuperpočítač, který sleduje Úl, tajné podzemní zařízení, kde byl vyvinut T-Virus. Vzhledem k tomu, že bylo zničeno Raccoon City, byla znovu aktivována, získala kontrolu nad Umbrellou a začala válku proti zbylým lidem.\nJe pacient 0 v Tokiu. Poté, co viděl její výkon v Afterlife, jak Jovovich a režisér Paul W. S. Anderson chválil Nakashimu řekl: \"Chci pracovat s Mikou znovu.\" Část scény z Afterlife byla použita v tomto filmu a pak následně navazovala na část, kde je zahrnuta Alice.\n\nPo vydání režisér Paul W. S. Anderson byl v diskusi se Screen Gems ohledně natáčení pátého a šestého dílu, ale Anderson se později rozhodl soustředit jen na Odvetu. Anderson se vrátil jako scenárista a režisér, Glen McPherson slouží jako kameraman, Kevin Phipps jako výtvarník a Nick Powell jako choreograf. O hudbu ve filmu se postaral jako ve díle Tomandandy.\n\nVe filmu se ozvaly dvě slova \"Las Plagas\". Je to prostředek, který umožňuje nemrtvým běhat, jezdit na motorce a střílet.\n\nHudební skupina Tomandandy, která pracovala na hudbě pro Afterlife, se vrátila pro Odvetu. Oficiální soundtrack byl vydán 11. září 2012 v rámci Milan Records, která bude obsahovat skóre skupiny Tomandandy, stejně jako hudbu pro konečné titulky \"Hexes\" od Bassnectar a Chino Moreno (z Deftones) na vokálech. Zpěvačka Mika Nakashima nazpívala píseň pro japonskou verzi filmu.\n\nPři premiéře Resident Evil: Odvety v Tokiu režisér Paul W. S. Anderson řekl, že má námět na pokračování ságy. Screen Gems nastavil datum premiéry 12. září 2014. Milla Jovovich na svém Twitteru napsala, že další Resident Evil pravdě bude až v roce 2015. Na jaře 2014 oznámil Paul Anderson, že film byl odložen na podzim roku 2015. V létě roku 2014 Anderson řekl v rozhovoru produkční název nového dílu 'Resident Evil: The Final Chapter' a datum premiéry zůstal na podzim roku 2015. Milla Jovovich oznámila 18. srpna 2014 na svém Facebook profilu, že byla nadšená nad tím letět do Kapského Města v Jižní Africe a začít pracovat na \"\"Resident Evil: Závěrečné kapitole\"\", než zjistila, že je těhotná. Jedná se o poslední díl a celý štáb ve vší vážnosti chce udělat nejlepší film, jak jen to je možné a bude to velmi obtížné, tak se dohodli na tom, aby počkali až Milla porodí. Milla Jovovich sama řekla, že „Těhotenství a zabíjení zombie není nejlepší combo!“ Datum premiéry se tak přesouvá z roku 2015 na rok 2016.\n"}
{"id": "843064", "url": "https://cs.wikipedia.org/wiki?curid=843064", "title": "Beaver (Utah)", "text": "Beaver (Utah)\n\nBeaver je správní město okresu Beaver County ve státě Utah. K roku 2000 zde žilo 2 454 obyvatel. S celkovou rozlohou 11,9 km² byla hustota zalidnění 206,9 obyvatel na km².\n\n"}
{"id": "843066", "url": "https://cs.wikipedia.org/wiki?curid=843066", "title": "Brigham City (Utah)", "text": "Brigham City (Utah)\n\nBrigham City je správní město okresu Box Elder County ve státě Utah. K roku 2010 zde žilo 17 899 obyvatel. S celkovou rozlohou 37,1 km² byla hustota zalidnění 469,8 obyvatel na km². Svůj název město dostalo podle Brighama Younga.\n"}
{"id": "843068", "url": "https://cs.wikipedia.org/wiki?curid=843068", "title": "Brigham City", "text": "Brigham City\n\nBrigham City může být:\n\n"}
{"id": "843072", "url": "https://cs.wikipedia.org/wiki?curid=843072", "title": "Logan (Utah)", "text": "Logan (Utah)\n\nLogan je správní město okresu Cache County ve státě Utah. K roku 2010 zde žilo 48 174 obyvatel. Nachází se zde universita Utah State University. Svůj název město dostalo podle řeky Logan River.\n\n"}
{"id": "843073", "url": "https://cs.wikipedia.org/wiki?curid=843073", "title": "Price (Utah)", "text": "Price (Utah)\n\nPrice je správní město okresu Carbon County ve státě Utah. K roku 2000 zde žilo 8 402 obyvatel. S celkovou rozlohou 11 km² je hustota zalidnění 764,4 obyv. / km². Nachází se zde univerzita USU-College of Eastern Utah a muzeum USU Eastern Prehistoric Museum.\n"}
{"id": "843083", "url": "https://cs.wikipedia.org/wiki?curid=843083", "title": "Kings Peak (Utah)", "text": "Kings Peak (Utah)\n\nKings Peak je nejvyšší hora ve státě Utah. Její vrchol se nachází v 4123 m n. m. Nachází se v pohoří Uinta Mountains, na severovýchodě státu Utah v okresu Duchesne County. Její vrchol se nachází přibližně 127 km východně od středu hlavního města Salt Lake City.\n"}
{"id": "843084", "url": "https://cs.wikipedia.org/wiki?curid=843084", "title": "Kings Peak", "text": "Kings Peak\n\nKings Peak může být:\n\n"}
{"id": "843086", "url": "https://cs.wikipedia.org/wiki?curid=843086", "title": "Mount Obama", "text": "Mount Obama\n\nMount Obama (do 4. srpna 2009 \"Boggy Peak\", 402 m n. m.) je kopec v jihozápadní části ostrova Antigua v Závětrných ostrovech v Malých Antilách v severovýchodním Karibiku. Jedná se o nejvyšší bod státu Antigua a Barbuda. Kopec je pojmenován po Baracku Obamovi, 44. prezidentovi Spojených států amerických.\n\n4. srpna 2009, v den narozenin amerického prezidenta Baracka Obamy, Baldwin Spencer, premiér Antiguy a Barbudy, oficiálně přejmenoval kopec Boggy Peak na Mount Obama.\n\n"}
{"id": "843095", "url": "https://cs.wikipedia.org/wiki?curid=843095", "title": "Gary Herbert", "text": "Gary Herbert\n\nGary Richard Herbert (* 7. května 1947 American Fork, Utah, USA) je americký republikánský politik. Šest let působil v armádě. V letech 2005−2009 zastával funkci viceguvernéra Utahu, od roku 2009 je jeho v pořadí 17. guvernérem. Guvernérem se stal 11. srpna 2009 po rezignaci Jona Huntsmana.\n"}
{"id": "843103", "url": "https://cs.wikipedia.org/wiki?curid=843103", "title": "AVS", "text": "AVS\n\nZkratka AVS může mít více významů, mimo jiné:\n\n\n\n"}
{"id": "843105", "url": "https://cs.wikipedia.org/wiki?curid=843105", "title": "Národní park Canyonlands", "text": "Národní park Canyonlands\n\nNárodní park Canyonlands je národní park nacházející se v jihovýchodním Utahu, poblíž města Moab. V současné době se rozkládá na 136 621 hektarech. Rozděluje se na tři základní části: The Needles, Island in the Sky a The Maze.\n"}
{"id": "843129", "url": "https://cs.wikipedia.org/wiki?curid=843129", "title": "Artemidóros", "text": "Artemidóros\n\nArtemidóros z Efesu byl řecký antický spisovatel známý svým spisem \"Výklad snů\", rozděleným do pěti knih. Žil ve 2. polovině 2. století. Své dílo sepsal na vyzvání senátora Cassia Maxima. Artemidóros ve snech viděl uskutečnění božské prozřetelnosti. Hodně cestoval po Malé Asii, Řecku, Itálii a přilehlých ostrovech. Četl všechny snáře, na které narazil, aby spojil co nejvíce vědomostí z tohoto oboru. Mimo \"Výklad snů\" také napsal příručky o věštbách z letu ptáků a vykládání z ruky. Vykladači snů nebyli v antice ničím výjimečným a Artemidóros navazoval na práci řady svých předchůdců (z nichž některé ve svém díle jmenuje). Mantika (nauka o věštění) byla rozšířená a řada vykladačů (jakož i Artemidóros) provozovala své umění za peníze. Navíc se Artemidóros snažil poukázat na hodnověrný výklad snů a odlišit ho od nehodnověrného. Při výkladu se snaží vyloučit náhodu, k čemuž používal seznam zaručeně správně vyložených snů (ty jsou obsaženy v prvních třech knihách jeho spisu). Z těchto důvodů nebyl Artemidóros (a jemu podobní) vnímán jako šarlatán, ale jako hodnověrný vykladač.\n\nČásti Artemidórova spisu \"Výklad snů\" pronikly v 9. století do arabského prostředí. Ze stejného století pocházel i řecký rukopis, který roku 1492 pro Lorenza da Medici získal Ióannés Laskaris. V Benátkách vytiskl řecký text Aldus Manutius (roku 1517). Na jeho základě vznikaly překlady do latiny i dalších jazyků. Další opis (pořízený pro kardinála Béssarióna) se nachází u sv. Marka v Benátkách. Roku 1960 byl v Istanbulu objeven arabský překlad Tonfica Fahda.\n\n"}
{"id": "843133", "url": "https://cs.wikipedia.org/wiki?curid=843133", "title": "Milford (Utah)", "text": "Milford (Utah)\n\nMilford je město v okresu Beaver County ve státě Utah. K roku 2000 zde žilo 1 451 obyvatel. S celkovou rozlohou 5 km² byla hustota zalidnění 291 obyvatel na km².\n"}
{"id": "843139", "url": "https://cs.wikipedia.org/wiki?curid=843139", "title": "Minersville (Utah)", "text": "Minersville (Utah)\n\nMinersville je malé město v okresu Beaver County ve státě Utah. K roku 2000 zde žilo 817 obyvatel, bylo zde 256 domácností a 204 rodin. S celkovou rozlohou 1,6 km² byla hustota zalidnění 497,8 obyvatel na km². Vesnice byla osídlena v roce 1859 v místě, kde se těžilo olovo.\n"}
{"id": "843142", "url": "https://cs.wikipedia.org/wiki?curid=843142", "title": "Hrádek nad Podedvorským mlýnem", "text": "Hrádek nad Podedvorským mlýnem\n\nHrádek nad Podedvorským mlýnem je zaniklý hrádek, který stával na ostrožně nad soutokem Žárovenského potoka a Blanice, asi 600 metrů na jih od obce Dvory, která je vzdálená 3,5 km jihozápadním směrem od Husince. Jeho pozůstatky jsou chráněny jako kulturní památka.\n\nHistorie tohoto objektu je doposud záhadou. Na jeho místě původně pravděpodobně stálo pravěké hradiště, jehož funkcí bylo střežit rýžoviště zlata na Blanici. Jelikož o pozdější středověké zástavbě chybí jakékoliv písemné záznamy, musíme se spolehnout pouze na archeologický výzkum, který zde provedl Bedřich Dubský.\n\nHrádek stával v jižní části bývalého hradiště, jehož některé obranné prvky nejspíše využíval. Do současnosti se nejzřetelněji zachovalo čelní opevnění, chránící prostor o rozměrech 140 × 75 metrů. Tvořily jej dvojité valy s příkopem, proražené dvojicí zřejmě vjezdových šíjí. Z vlastního hradu se dochovala přibližně 3 metry vysoká vyvýšenina na konci ostrožny a zbytky kamenné sutě. Dispozici objektu je dnes v podstatě nemožné zrekonstruovat. V severní části hradního jádra se nachází zbytky prohlubně, původně patrně vyzděné.\n\n"}
{"id": "843143", "url": "https://cs.wikipedia.org/wiki?curid=843143", "title": "Devon rex", "text": "Devon rex\n\nDevon Rex je krátkosrsté plemeno kočky domácí. O jeho vznik se zasloužila Beryl Coxová z anglického hrabství Devon, plemeníkem bylo kotě toulavé kočky. ACFA devona rexe uznala v roce 1972, CFA o jedenáct let později. Tělo plemene je mohutné, ocas středně dlouhý, krk krátký a uši dlouhé. Hustá kadeřavá srst může mít širokou škálu barev.\n"}
{"id": "843144", "url": "https://cs.wikipedia.org/wiki?curid=843144", "title": "Adamsville (Utah)", "text": "Adamsville (Utah)\n\nAdamsville je nezačleněná obec v okresu Beaver ve státě Utah. Nachází se na západním konci Beaver Valley ve východní části okresu. Leží přibližně osm km západně od Greenville a čtrnáct km od Beaver. Vesnice byla osídlena v roce 1862. V roce 1870 zde žilo 179 obyvatel. V roce 1950 pak jen 50.\n"}
{"id": "843147", "url": "https://cs.wikipedia.org/wiki?curid=843147", "title": "Circleville (Utah)", "text": "Circleville (Utah)\n\nCircleville je město v okresu Piute County ve státě Utah. K roku 2000 zde žilo 505 obyvatel. S celkovou rozlohou 23,5 km² byla hustota zalidnění 21,5 obyvatel na km². Území bylo osídleno v roce 1864, začleněno bylo v roce 1921. Vyrůstal zde Butch Cassidy.\n"}
{"id": "843151", "url": "https://cs.wikipedia.org/wiki?curid=843151", "title": "Circleville", "text": "Circleville\n\nCircleville je název několika vesnic v USA:\n\n"}
{"id": "843152", "url": "https://cs.wikipedia.org/wiki?curid=843152", "title": "Beaver", "text": "Beaver\n\nBeaver je název několika vesnic v USA:\n\nnebo řeky Beaver\n"}
{"id": "843153", "url": "https://cs.wikipedia.org/wiki?curid=843153", "title": "Logan", "text": "Logan\n\nSlovo Logan může znamenat:\n\nnázev několika obcí v USA\n\n\n"}
{"id": "843154", "url": "https://cs.wikipedia.org/wiki?curid=843154", "title": "Milford", "text": "Milford\n\nMilford je název těchto obcí v USA:\n\n"}
{"id": "843155", "url": "https://cs.wikipedia.org/wiki?curid=843155", "title": "Minersville", "text": "Minersville\n\nMinersville je název několika obcí v USA:\n\n"}
{"id": "843156", "url": "https://cs.wikipedia.org/wiki?curid=843156", "title": "Adamsville", "text": "Adamsville\n\nAdamsville je název několika obcí v USA:\n\n"}
{"id": "843157", "url": "https://cs.wikipedia.org/wiki?curid=843157", "title": "Milt Schmidt", "text": "Milt Schmidt\n\nMilt Schmidt (5. března 1918, Kitchener, Ontario, Kanada – 4. ledna 2017) byl kanadský hokejový hráč, trenér a generální manažer, člen hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSchmidt navštěvoval v Torontu King Edward Public School, ze které ale ve 14 letech odešel, aby mohl podporoval svojí rodinu (jeho otec byl příliš nemocný, aby mohl pravidelně pracovat). Proto přijal práci v místní továrně, kde vydělával 18 centů za hodinu. V juniorských kategoriích hrál Schmidt za Kitchener Empires a Kitchener Greenshirts. Schmidt se zde spřátelil s Woody Dumartem a Bobby Bauerem.\n\nMilt Schmidt se stal legendou v týmu Boston Bruins, kde odehrál 16 sezón a vyhrál dva Stanley Cupy. S velkou pravděpodobností by jich vyhrál ještě, víc kdyby jeho život neovlivnila druhá světová válka, on sám toho, že byl v armádě, nikdy nelitoval, jen vždy říkal, že je rád, že se vrátil zpátky. S Woody Dumartem a Bobby Bauerem tvořily \"The Kraut Line\". Po ukončení aktivní herní kariéry se ještě věnoval trénování.\n\n"}
{"id": "843158", "url": "https://cs.wikipedia.org/wiki?curid=843158", "title": "Makoto Nagano", "text": "Makoto Nagano\n\nMakoto Nagano ( 長野 誠 \"Nagano Makoto\"; * 30. března 1972, Kitakata, Miyazaki, Japonsko) je povoláním rybář, především je však jedním ze čtyř vítězů japonské show Sasuke. Nagano je v All stars teamu této show. Vyhrál v 17. soutěži v roce 2006. Po 32. klání se slavná japonská legenda rozhodla ukončit kariéru.\n\nNagano prý tráví 300 dnů tréninkem na své lodi. Možná i proto je jedním z nejvíce fyzicky nadaných soutěžících. Trénuje i své dva syny a připravuje je na Ninja faktor.\n\nNagano vydal své první hudební album v roce 2011.\n"}
{"id": "843161", "url": "https://cs.wikipedia.org/wiki?curid=843161", "title": "Roman Celý", "text": "Roman Celý\n\nRoman Celý (* 11. srpna 1974 Vyškov) je český politik, od roku 2012 zastupitel Jihomoravského kraje (z toho v letech 2012 až 2016 náměstek hejtmana), od roku 2004 zastupitel města Vyškova, člen KDU-ČSL.\n\nVystudoval střední odbornou školu strojírenského směru, později si doplnil specializaci v oboru lékařské techniky. V této oblasti působil téměř deset let. Od roku 2004 do roku 2013 vykonával funkci místostarosty města Vyškova. V jeho kompetenci bylo mj. bydlení, doprava a sociální služby. V roce 2012 dokončil vysokoškolské studium zaměřené na management a ekonomiku.\n\nV krajských volbách v Jihomoravském kraji v roce 2012 kandidoval za KDU-ČSL na druhém místě kandidátky za lídrem Stanislavem Juránkem, získal celkem 2 690 preferenčních hlasů (nejvíce ve Vyškově mezi kandidáty napříč politickými stranami) a byl zvolen jako třetí v pořadí kandidátky KDU-ČSL.\n\nNa ustavujícím zasedání zastupitelstva Jihomoravského kraje 23. listopadu 2012 byl zvolen náměstkem hejtmana Jihomoravského kraje, do jeho kompetence patřila oblast vnějších vztahů a rodinné politiky.\n\nV komunálních volbách v roce 2014 obhájil za KDU-ČSL post zastupitele města Vyškova.\n\nVe volbách do Senátu PČR v roce 2014 kandidoval za KDU-ČSL v obvodu č. 57 – Vyškov. Se ziskem 22,79 % hlasů skončil v prvním kole na 2. místě a postoupil tak do kola druhého. V něm prohrál v poměru hlasů 46,77 % : 53,22 % se sociálním demokratem Ivem Bárkem.\n\nV květnu 2015 byl zvolen předsedou jihomoravské krajské organizace KDU-ČSL. V této funkci vystřídal po více než deseti letech Stanislava Juránka. Důvodem pro jeho kandidaturu byla potřeba konsolidovat stranu a více se jí věnovat dovnitř. Více se věnovat manažerskému vedení. Současně je členem celostátního výboru a celostátní konference KDU-ČSL.\n\nV listopadu 2015 získal na krajské konferenci KDU-ČSL nominaci jako lídr jihomoravské kandidátky KDU-ČSL pro krajské volby v roce 2016. V souboji dvou kandidátů porazil Stanislava Juránka, když získal 81 hlasů a Juránek 47. Voliče oslovoval nejen s tradičními tématy lidovců v regionu, jakými jsou rodina, sociální otázky nebo doprava, ale také řešení problému bezpečnosti a podpory zemědělství a výzkumu. Mandát krajského zastupitele se mu podařilo obhájit. KDU-ČSL se však nestala součástí krajské koalice, a tak v listopadu 2016 v pozici náměstka hejtmana skončil.\n\n"}
{"id": "843162", "url": "https://cs.wikipedia.org/wiki?curid=843162", "title": "Seznam členů Slovenské národní rady po volbách v roce 1960", "text": "Seznam členů Slovenské národní rady po volbách v roce 1960\n\nToto je seznam členů Slovenské národní rady po volbách v roce 1960, kteří zasedali v tomto nejvyšším zákonodárném sboru Slovenska. \n\nŠlo o čtvrtou Slovenskou národní radu zvolenou v řádných volbách a zároveň první, která fungovala již podle nově přijaté Ústavy Československé socialistické republiky. Sbor pověřenců coby kolektivní exekutivní orgán byl po volbách v roce 1960 zrušen. Volby se odehrávaly v systému jednotné kandidátní listiny Národní fronty. Zvoleno bylo 87 poslanců SNR. Početně dominovala Komunistická strana Slovenska. Mandáty získala i Strana slovenské obrody a Strana slobody. \n\nŘazeno abecedně, v závorce stranická příslušnost (pokud je známa).\n\n\n\n"}
{"id": "843165", "url": "https://cs.wikipedia.org/wiki?curid=843165", "title": "All Things Must Pass", "text": "All Things Must Pass\n\nAll Things Must Pass je třetí sólové studiové album George Harrisona, první po rozpadu skupiny The Beatles. Jde o trojalbum vydané v listopadu 1970 u vydavatelství Apple Records. Album produkovali Harrison a Phil Spector.\n\nAutorem všech skladeb je George Harrison, pokud není uvedeno jinak.\n"}
{"id": "843174", "url": "https://cs.wikipedia.org/wiki?curid=843174", "title": "Isis (Lully)", "text": "Isis (Lully)\n\nIsis \"(LWV 54)\" je francouzská opera \"(tragédie lyrique)\", jejímž autorem je Jean Baptiste de Lully. Libreto sepsal Lullyho blízký spolupracovník Philippe Quinault, který vytvořil libreta i pro jeho další opery. Opera měla premiéru 5. ledna 1677 na zámku Saint-Germain-en-Laye a první vydání vyšlo roku 1719.\n\nPhilippe Quinault se při tvorbě libreta inspiroval jednou z epizod sbírky \"Proměny\" od Publia Ovidia Nasa, původně tragický konec však vypustil. Příběh se odehrává mezi římskými bohy; Jupiter je zamilován do nymfy Íó \"(Io)\", kterou svádí v podobě oblaku; přestože nymfa však jeho lásku neopětuje, je vystavena pomstě Jupiterovy žárlivé manželky Junony. Když se božský pár smíří, je nymfa povýšena mezi bohy pod novým jménem „Isis“.\n\nHudebně patří \"Isis\" mezi Lullyho nejlepší díla, přímo inspirovala řadu jiných skladatelů a již ve své době získala přízvisko \"opera muzikantů\", což však současně naznačuje její menší oblibu u běžného publika. Libreto bylo současníky hodnoceno vesměs nepříznivě a až v nové době se dočkalo lepšího hodnocení. Původní inscenace \"Isis\" u dvora Ludvíka XIV., s technicky náročnou výpravou a se zapojením mnohočetného sboru a baletu, byla velmi nákladná.\n\nVe své době se obecně \"Isis\" netěšila přílišné popularitě, zejména kvůli skandálu u královského dvora. Kvůli domnělým narážkám v textu na skutečné osoby ztratil libretista Quinault dočasně přístup ke dvoru, opera se u dvora přestala uvádět a ani její následné uvedení v pařížském divadle dojem nenapravilo. Po několika málo úspěšných reprízách v první polovině 18. století se v úplnosti nehrála čtvrt tisíciletí a byla vzkříšena až roku 2005.\n\nOperou \"Isis\" chtěli Quinault a Lully navázat na rozhodný úspěch, kterého dosáhli o rok dříve operou \"Atys\". Podobně jako v případě \"Atyse\" či \"Thésea\" se jednalo o námět z Ovidia, nicméně tragické vyústění bylo oproti nim vypuštěno. Pětiaktové tragédii byl předeslán prolog alegorickou formou oslavující vítězství, jichž dosáhl na Středozemním moři Ludvík XIV. – či spíše jeho námořní velitel Abraham Duquesne – v průběhu roku 1676 nad holandským a španělským loďstvem v bitvách u Alicudi, Agosty a Palerma (během Francouzsko-nizozemské války). Představení, jež připravovali libretista a skladatel spolu se scénografem a vynálezcem divadelních strojů Carlem Vigaranim (1637–1713), bylo připraveno se zvláštní pečlivostí a na rozdíl od předcházejících oper \"Théseus\" a \"Atys\" se premiéra konala bez zpoždění, v předem stanoveném termínu. Náklady uhrazené královskou pokladnou se vyšplhaly na 151 780 livrů 60 sous, z toho asi třetina (46 265 livrů) padla jen na scénickou výpravu. Jednalo se o největší sumu, která byla pro Lullyho operu zaznamenána, cena o polovinu přesáhla náklady předchozí opery Atys. Jako obvykle u Lullyho oper se představení účastnil z dnešního hlediska malý, byť současníky za velký považovaný orchestr zhruba 20 hráčů, přičemž v operách tohoto období k nim pro větší efekt přistupoval značný počet hráčů přímo na scéně (v případě \"Isis\" 5 trubek, 8 fléten, 2 tenorové flétny – „dessus de flûte“ a dvoje housle – „dessus de violon“). Orchestr se na jevišti dělil o prostor postupně s až 50-60 zpěváky (sólisty a sboristy) a přibližně čtyřiceti tanečníky a v závěrečné apoteóze účinkovalo okolo padesáti osob, což byl podle dochovaných vyobrazení pravděpodobně maximální počet, který bylo jeviště schopno pojmout.\n\nPremiéra se konala v taneční síni (\"salle des balles\") starého zámku v Saint-Germain-en-Laye dne 5. ledna 1677.\n\nIsis vyvolala u dvora skandál kvůli libretu. Již v případě \"Atyse\" se objevovaly veřejné i soukromé kritiky libretisty Philippa Quinaulta, které kulminovaly právě v době premiéry \"Isis\". Nebylo tedy náhodou, že v jinak konvenční zápletce byly v postavě nesympatické, chorobně žárlivé Junony spatřovány rysy madame de Montespan a její rivalka, markýza de Ludres, která byla v tom čase milenkou krále Ludvíka XIV., byla rozpoznána v postavě Íó / Isis. Sám král pak byl přirozeně ztotožňován s Jupiterem, jehož pojetí také nebylo jednoznačně lichotivé (podle belgického historika Manuela Couvreura je Jupiter v \"Isis\" „karikaturou“ a „směšnou postavou“). Že byl tento výklad skutečně v oběhu, dokládá například dobová korespondence madame de Sévigné, a jak informoval Svatého otce apoštolský nuncius v Paříži, „zalíbení, které madame de Montespan v této opeře nalezla, bylo natolik malé, že ji zhlédla jen několikrát; některé situace zápletky nejen že neoceňuje, ale dokonce je shledává nepříjemnými“.\n\nVeřejných útoků nebyli ušetřeni libretista, skladatel ani scénograf: po Paříži mimo jiné kolovala satirická píseň se slovy: „Verše \"Isis\" jsou ubohé / Lully u dvora zdechne / a Vigarani se oběsí / na jednom svých lan.“ Hlavní tíži hněvu madame de Montespan však pocítil Philippe Quinault: byl vyloučen od dvora, jeho penze byla zastavena a král mu zakázal nadále spolupracovat s Lullym. Kvůli těžké atmosféře o rok později odešla i markýza de Ludres; vítězství madame de Montespan však bylo jen velmi krátké, neboť již roku 1678 obnovil Ludvík XIV. vztah s madame de Maintenon, která madame de Montespan definitivně nahradila. V témže roce byl přijat na milost opět i Quinault – poté, co „se slzami v očích“ požádal krále veřejně o odpuštění.\n\nAféra s \"Isis\" měla ještě jednu oběť: temperamentní skladatel na hodinu propustil svého pomocného instrumentátora a dirigenta Jeana-Françoise Lallouetta, když se o něm doslechl, že se vychloubal autorstvím nejlepších kusů opery.\n\nQuinaltovo libreto zpracovává námět z antické mytologie, což je typické pro \"tragédie lyrique\". Jeho hlavním zdrojem byla epizoda z Ovidiových \"Proměn\" (paradoxně – na druhé straně však pochopitelně – s vynecháním samotné proměny titulní hrdinky v krávu).\nU současníků nenalezlo mnoho pochopení. Filosof a spisovatel Pierre Bayle vyjadřoval obecný názor, když v korespondenci sice chválil hudbu a provedení, ale na žádost o zaslání libreta příteli odpověděl: „Tato opera je tak nepatrnou věcí, když jí chybí divadlo a zapojení strojů, že to ani nestojí za poštovné.“ Ještě Jean Boivin při repríze roku 1717 označuje děj jako „chladný a bez akce“. Pozdější bádání si cení libreta více a známý \"Dictionnaire des opéras\" Félixe Clémenta a Pierra Laroussa vysoce oceňuje jeho poetičnost. Podle Manuela Couvreura je \"Isis\" „mytologická fraška plná podvratného a demystifikujícího humoru, předchůdkyně [ Rameauovy ] \"Platée\"“.\n\nPro hudební stránku opery dlouho platilo hodnocení, jak je formuloval Jean-Laurent Lecerf de La Viéville de Fresneuse: že je to „opera pro hudebníky“ (odtud pochází přízvisko \"opera muzikantů\"), mezi Lullyho operami „bezesporu nejučenější“, kterou ocení především znalci a profesionálové, ale u běžného publika má nejméně úspěchu a patří mezi nejméně oblíbené. Hudební věda \"Isis\" oceňuje i v současnosti: například specialista na Lullyho opery Herbert Schneider upozorňuje na prolog opery, v němž je pomocí „jemného systému úplných a částečných opakování“ dosaženo hudební jednotnosti, která „nemá ve veškeré soudobé operní tvorbě obdoby“. Přestože \"Isis\" nebyla často uváděna, zanechala její hudba značné stopy v tvorbě jiných hudebníků. Jedna z nejznámějších scén opery – \"sbor třesoucích se\" (\"Le Chœur des Trembleurs\", sám nápad pochází z \"Ballet des Fêtes de Bacchus\" hraného na francouzském dvoře roku 1651, hudební zpracování je však originální) ve 4. dějství – inspirovala Henryho Purcella k obdobné scéně, která je nejznámějším číslem jeho \"Krále Artuše\" (1691). Proslulosti dosáhlo rovněž trio moir, které je modelem pro obdobnou scénu v Rameauově opeře \"Hippolyte et Aricie\" (1733). Dalším známým místem je Panův nářek \"Hélas, hélas, quel bruit\" (česky: \"Běda! Běda! Jaký šum!\") ze třetího dějství, které cituje François Couperin v \"L'Apothéose de Lully\" (1724).\n\nLully od počátku chystal svou \"Isis\" uvést v Paříži v Théâtre du Palais-Royal („Académie royale de musique“); již 19. listopadu 1676 tam začaly zkoušky a trvaly až do 5. ledna 1677, tj. do premiéry v Saint-Germain-en-Laye. Opera v něm byla uvedena (až v srpnu), avšak pověst o jejím neúspěchu u dvora zapříčinila, že se nestala takovým impulsem pro provozování Lullyho děl v hlavním městě, jak si skladatel představoval; to se mu podařilo až s následující operou \"Bellérophon\". \"Isis\" přitom byla první opera, u níž Lully od počátku plánoval vydat partituru pro možné soukromé provozování opery. U Christopha Ballarda nechal vytisknout deset partů (4 zpěvní a 6 instrumentálních) s dedikací králi. Roku 1719 pak byla vydána úplná partitura.\n\nPočet dosažených představení v Paříži však byl nízký a opera se ve svém domovském divadle dočkala jen ojedinělých repríz, a to v letech 1704, 1717 a naposledy roku 1732. I mimo Paříž se prosadila jen v omezené míře a až po Lullyho smrti: doložena jsou nastudování v Lyonu v roce 1698, v Marseille v březnu 1701 a v Dijonu roku 1729. Zato získala trvalý význam jako vůbec první opera hraná v Nizozemsku: v \"Amsterdamse Schouwburg\" měla premiéru 25. listopadu 1677, tedy ještě v roce své saintgermainské premiéry. Libreto tištěné v Řezně z roku 1683 dokládá, že \"Isis\" zde byla hrána; jedná se zřejmě o první provedení Lullyho opery v Německu. Hrála se též v rezidenci bádenského markraběte v Karlsruhe a před rokem 1686 též v rezidenci braniborsko-ansbašského markraběte Johann Friedricha.\n\nOd první třetiny 18. století se \"Isis\" na jevištích neobjevila. Její novodobou premiéru – v koncertní podobě – připravila La Simphonie du Marais pod vedením Huga Reyna, nejprve 6. července 2005 v Les Lucs-sur-Boulogne v rámci 9. festivalu barokní hudby ve Vendée, a následně 22. listopadu téhož roku v Královské opeře zámku ve Versailles (Opéra royal du château de Versailles). Toto nastudování bylo vysíláno v rozhlase a nahráno a vydáno na CD (Accord/Universal); prozatím zůstalo i posledním. Na scénické oživení \"Isis\" dosud čeká.\n\nPalác Věhlasu, kam přicházejí o veškerých nových významných událostech. Věhlas se svými pomocníky, Pověstmi (\"Rumeurs\") a Hluky (\"Bruits\"), chvalořečí „vítěznou chrabrost největšího hrdiny“, vládnoucího ke štěstí francouzské říše, jemuž závidí mnozí králové (recitativ \"Publions en tous lieux\" a árie \"C'est lui dont les Dieux ont fait choix\"). Přichází bůh moře Neptun se svým průvodem tritonů a jiných vodních božstev, aby zvěstoval nové triumfy téhož vítěze, tentokrát na moři (duet tritonů \"C'est le Dieu des eaux qui va paraître\" a duet Neptuna a Věhlasu \"Célébrez son grand nom sur la terre et sur l'onde\"). Následuje jej průvod Apollóna s devíti múzami a sedmi svobodnými uměními. Múzy vyzývají k chvilkovému oddechu od zbraní, aby zavládl mír (árie múz \"Cessez pour quelque temps bruit terrible des armes\"). Na oslavu hrdinů vyzývá Apollón múzy, aby připravily novou slavnost a okouzlující rozptýlení (ansámbl \"Hâtez-vous, Plaisirs, hâtez-vous\"). Průvody Věhlasu, Neptuna a Apollóna se spojí ve společném tanci.\n\nNa louce u břehů řeky Inachus se nachází Hierax. Je zamilován do nymfy Íó, kterou považuje za nevěrnici, nedokáže se však lásky k ní zbavit (monolog \"Cessons d'aimer une infidèle\"). Jeho přítel Pirantés jej chlácholí a přesvědčuje jej o lásce Íó, která kvůli Hieraxovi odmítla mnoho nápadníků (árie \"C'est trop entretenir\"), Hierax však nachází známky její nestálosti v tom, že nymfa stále oddaluje jejich sňatek a její vyznání lásky znějí neupřímně. Vida přicházet Íó, nechává s ní Pirantés Hieraxe o samotě s radou, aby si věci mezi sebou vyjasnili. Íó se snaží rozptýlit pochybnosti svého milence, nedokáže jej však přesvědčit (árie Hieraxe \"Vous juriez autrefois\" a duet \"Je cherche en vain l'heureux amant\"). Když ji později její důvěrnice Mykéné utěšuje a vyzdvihuje Hieraxovu lásku (árie Mykéné \"Ce prince trop longtemps dans ses chagrins s'obstine\"), přiznává Íó, že Hieraxova podezření nejsou lichá. O její přízeň totiž usiluje sám vládce bohů Jupiter, a ačkoli mu dosud odolává, cítí, že brzy podlehne – v čemž se jí u Mykéné dostává plného pochopení.\nMykéné vidí sestupovat na oblaku Merkura a protože ví, že přichází kvůli Íó, nechává svou přítelkyni o samotě. Merkur zvěstuje všem, že brzy přijde na zem Jupiter, aby na zemi rozesel štěstí (árie Merkura \"Le Dieu puissant qui lance la tonnerre\"), čímž vyvolává u všech radost. Pak ale po straně vysvětlí Íó, že Jupiter ve skutečnosti sestupuje kvůli ní a že zbytek je jen záminka, aby obelstil svou žárlivou manželku (árie Merkura \"C'est ainsi que Mercure\"). Íó protestuje, že je zaslíbená jinému, ale Merkur jí vysvětluje, že vyměnit snoubence za vládce bohů není hanba. Za hřmění hromu, ale s příslibem míru sestupuje Jupiter na zem a přijímá hold božstev země, vod a podzemních bohatství (árie Jupitera \"Les armes que je tiens protègent l'innocence\" a sbor \"Jupiter vient sur la terre\").\n\nÍó je sama u břehů Inachu, ale všechno je zahaleno neproniknutelným oblakem. Nymfa se domnívá, že se může jednat o pomstu Juno (árie \"Où suis-je? D'où vient ce nuage?\"). V iluminaci se však objeví Jupiter a upokojuje Íó: oblak slouží jen tomu, aby je skryl před zraky jeho žárlivé choti. Bůh nebevládce představuje nymfě svou moc nad celým světem a žádá ji o lásku (velká scéna Jupitera a Íó \"Vous voyez Jupiter; que rien ne vous étonne\"). Íó se mu snaží vymanit, protože je již zasnoubena. Jupiter ji však přesvědčuje, že své cti učinila zadost již tím, že u nepodlehla okamžitě, a Íó sama přiznává, že v Jupiterově přítomnosti klade její srdce příliš málo odporu. V rozpacích se snaží utéci. Jupiter se chystá za ní, zadrží ho však Merkur, který svému vládci zvěstuje, že se blíží Juno a že vyslala předem svou důvěrnici Iris. Jupiter Merkurovi ukládá zadržet Iris a sám spěchá za nymfou.\n\nMerkur se snaží zastavit Iris tím, že se jí dvoří. Iris sice ví, že Merkurova věrnost si nezadá s Jupiterovou, ale jeho poklony ráda přijímá (duet \"Arrêtez, belle Iris… Si je fais ma première affaire\"). Jejich laškování přeruší Juno sestupující na oblaku. Iris se přiznává, že nymfu nenalezla, Juno je přesto přesvědčena o manželově nevěře (recitativ \"Ah! Je n'ai pas besoin d'en savoir davantage\" a árie \"L'amour, cet amour infidèle\"). Přichází Jupiter a ptá se, co zde jeho choť dělá: měla dnes v zahradě Hébé vybírat novou nymfu do svého doprovodu. Juno mu tvrdí, že se neodvážila provést výběr bez jeho svolení, nicméně že její volba padla na jistou ctihodnou nymfu, kterou chce od Jupitera darem. Jupiter slibuje a Juno vysloví, že se jedná o Íó. Jupiter je nucen potvrdit svůj slib a pověřit Merkura jeho naplněním.\n\nHébé, bohyně mládí, ve svých zahradách vyzývá nymfy ke hrám, zábavě, zpěvu a tanci (árie Hébé \"Les plaisirs les plus doux\", duet nymf \"Aimez, profitez du temps\", sbor \"Que ces lieux ont d'attraits!\" a balet). Iris a Merkur přivádějí Íó; Hébé ji vítá do Junoniny veselé družiny (\"Que c'est un plaisir charmant\"), Íó mlčí.\n\nÍó nezůstala v zahradě Hébé; na opuštěném místě, u jezera uprostřed lesa, ji stráží stooký pastýř Argos, Hieraxův bratr. Nymfa se táže, čím se provinila, a Argos jí odpovídá, že svou krásou: kvůli ní Juno zapověděla, aby se Íó s kýmkoli setkala (dialog \"Dans ce solitaire séjour\"). Argos zamyká Íó do svého příbytku. Íó marně doufá v Jupiterovu pomoc. – Přispěchá Hierax, který zahlédl svou snoubenku, ale Argos má Junonin příkaz a nedovolí bratrovi, aby s Íó promluvil. Zato mu prozradí, že nymfu svedl Jupiter. Hierax je rozlícen a bratr mu radí, aby na nevěrnou snoubenku zapomněl a užíval svobody (árie Hiraxe \"Diex tout puissants! ah! vous étiez jaloux\" a duet \"Heureux qui peut briser\").\n\nArguva slova o svobodě jako ozvěnou opakují přicházející nymfy, které zpívají a tančí (sbor \"Liberté, liberté\"). Merkur v přestrojení za pastýře přivádí lesní nymfy, pastýře, satyry a silvány a vysvětluje Argovi, že bůh Pan stále truchlí pro ztrátu nymfy Syrinx a dnes znovu pořádá představení, které zpřítomní příběh jejího nešťastného konce. Argos svoluje. Merkur po straně pověřuje účinkující, aby upoutali a odvedli strážcovu pozornost.\n\nPředstavení: Pastýři se snaží krásnou nymfu Syrinx přemluvit k lásce, ta však odolává, protože její vášní je lov (duet pastýřů \"Quel bien devez-vous attendre\"). Pan vyznává Syrinx lásku a chce si ji vzít, ale cudná nymfa ho odmítá (dialog \"Je vous aime, Nymphe charmante\", árie Syrinx \"Les maux d'autrui me rendront sage\"). Silvánové, satyrové a pastýři na jedné straně, nymfy na druhé, předvádějí týž děj (sbor a balet \"Aimons sans cesse. – N'aimons jamais\"). Syrinx odbíhá s družkami na lov, brzy se ale vrací, protože ji Pan stále sleduje. Nemůže se jeho pozornosti nijak zbavit, a když se jí pastýři, satyrové a silvánové chtějí umocnit, vrhá se nymfa do jezera, kde se promění v rákos. Je slyšet jen vítr povívající rákosem a Pan truchlí nad ztrátou své milované (žalozpěv Pana \"Hélas! Hélas! Quel bruit!\"). Vyrábí z rákosu píšťalky a rozdává je pastýřům, kteří na ně pískají věčnou píseň o krásné Syrinx.\n\nPředstavení zapůsobilo, uspalo Arga natolik, že zavřel všech sto svých očí. Merkur se svým doprovodem hůlkou otevírá jeho chýši, osvobozuje Íó a chce ji rychle odnést k Jupiterovi. Vyskočí však Hierax, aby mu v tom zabránil, a křikem probudí i bratra; oba volají na pomoc Junonu. Merkur svou okřídlenou holí Arga zabije a Hieraxe promění v dravého ptáka. Pak i s doprovodem zmizí, zanechav Íó na místě. Vzápětí dorazí na svém kočáře Juno: vzkřísí Arga v podobě páva a na Íó za trest přivolá z podsvětí lítici Erínyi, aby jí dala cítit Junonin hněv (árie Junony \"Revois le jour, Argus, que ta figure change\"). Zatímco se Juno vrací na nebesa, lítice odvléká Íó s sebou.\n\nNa nejchladnějším místě ve Skýthii se obyvatelé třesou věčnou zimou (sbor lidí ledového podnebí \"L'hiver qui nous tourmente\"). Erínye přináší Íó, která si stěžuje na svá muka. Lítice představuje obyvatelům ledových krajin nymfu, která trpí stokrát více než oni, protože ji stíhá Junonin hněv (Erínye, Íó a sbor \"alheureux habitants d'une demeure affreuse\").\n\nPoté přivádí Erínye nebohou nymfu ke kovářskému lidu Chalybů, kde mezi rozžhavenými pecemi vládne nevýslovný žár (sbor \"Tôt tôt tôt – Que le Feu des forges S'Allume\" a průvod kovářů); kováři navíc obklopí trpící nymfu rozžhavenými kusy železa. Íó opět vyzývá lítici k milosrdenství, ale marně; začíná toužit po tom, aby Jupiter miloval Junonu a utišil tak nenávist bohyně k ní. Vytrhne se lítici a vrhá se do moře, aby ukončila své trápení, ale Erinnis ji následuje.\n\nPřed slují moir (sudiček) členové jejich průvodu – sestávající z války, hladomoru, požáru, povodně, nemocí a jiných ran – přivádějí smrti bez ustání a s krutým potěšením stále nové oběti (sbor a balet \"Exécutons l'arrêt du sort\"). Přichází Íó a prosí kohokoli z nich, aby jí uštědřili smrt, ale to se může stát jen na rozkaz moir, vchod do jejichž sluje se před nymfou (a její pronásledovatelkou Erínyí). Íó moirám vysvětluje svou situaci, podle nich však utrpení nymf nemůže ustat jinak, než že si Junonu usmíří (tercet moir \"Le fil de la vie\"). Otázku, jak to má Íó udělat, však nechávají bez odpovědi.\n\nPoblíž delty Nilu vytahuje Erínye z moře vysílenou Íó. Ta trpí natolik, že obviňuje Jupitera ze svého neštěstí a žádá po něm, aby jí dopřál smrt (árie \"Terminez mes tourments. puissant maître du monde\"). Jupiter se objevuje a s omluvami vysvětluje Íó, že pro ni nemůže nic udělat a že je proti hněvu své choti bezmocný. Na místo sestupuje i Juno. Jupiter se ji snaží obměkčit (árie \"Venez, venez, Déesse impitoyable\"), jeho přímluvy za nymfu však spíše oživují Junoninu žárlivost. Jupiter tedy s Juno uzavře dohodu: přísahá jí opět svou lásku a věrnost, pokud se bohyně vzdá pomsty (duet \"Abandonnez votr vengeance\"). Juno osvobozuje Íó od lítice a společně s Jupiterem ji pozvedají mezi bohy. Má zůstat v Egyptě pod novým jménem Isis a Egypťané ji bude uctívat. Bohové ji přijímají mezi sebe a egyptský lid ji oslavuje (sbor a balet božstev a egyptského lidu \"Venez, venez, Divinité nouvelle\").\n\nČást z opery Isis (konkrétně první scéna prologu: recitativ \"Publions en tous lieux\" a árie \"C'est lui dont les Dieux ont fait choix\") se objevuje v historickém filmu Král tančí.\n\n\n\n"}
{"id": "843175", "url": "https://cs.wikipedia.org/wiki?curid=843175", "title": "Living in the Material World", "text": "Living in the Material World\n\nLiving in the Material World je čtvrté sólové studiové album George Harrisona. Jeho nahrávání probíhalo na různých místech v období února a března 1971 a znovu od října 1972 do března 1973. Album produkoval Harrison a Phil Spector a vyšlo v květnu 1973 u vydavatelství Apple Records.\n\nAutorem všech skladeb je George Harrison.\n"}
{"id": "843178", "url": "https://cs.wikipedia.org/wiki?curid=843178", "title": "Lynnwood", "text": "Lynnwood\n\nLynnwood je město v okrese Snohomish v americkém státě Washington. V roce 2010 v něm žilo 35 836 obyvatel, což z něj dělalo čtvrté největší město okresu a devětadvacáté největší ve státě. Jedná se o směs města, předměstí, dopravního uzlu a satelitního města pro Seattle, kam mnoho obyvatel Lynnwoodu dojíždí za prací. Díky velkému počtu maloobchodů, které se v Lynnwoodu nachází, se město stalo centrem jižní části okresu Snohomish. Město prakticky obklopuje křižovatku mezistátních dálnic Interstate 5 a Interstate 405 a prakticky se jedná o nejsevernější přilehlé předměstí Seattlu, odtud pak hojně využívaná Interstate 5 pokračuje k městům Everett, Bellingham a Vancouver. Klima Lynnwoodu je vlhké a chladné, dokonce je vlhčí než v Seattlu. Za centrum města se dá považovat oblast kolem křižovatky ulic 44th Avenue West a 196th Street Southwest, kde se nachází typická změť malých podniků, maloobchodů a nákupních náměstí. Mimo centrum města se nachází velké obchodní centrum Alderwood Mall, jinak se jedná o převážně rezidenční obec s poměrně velkým počtem parků.\n\nLynnwood byl oficiálně začleněn až v dubnu 1959, kdy byl vyříznut z většího nezačleněného území zvaného Alderwood Manor. Původně bylo území, kde dnes město leží, naplánováno a prodáno ve formě pozemků o výměře 4 tisíc m² navržených pro chov drůbeže. I dnes je zde k vidění většina z původních, osmdesát let starých domů, které dříve sloužily jako drůbeží farmy.\n\nNázev Lynnwood vymyslel jistý vývojář ze Seattlu, jenž plánoval zastavět plochu mezi silnicí Washington State Route 99 (Pacific Highway) a ulicí Alderwood Road (nyní 196th Street Southwest). Svou budovu takto pojmenoval kombinací jména své ženy, která se jmenovala Lynn, a poslední částí prvního slova názvu Alderwood. Mnoho okolních podniků a obchodů pak jméno Lynnwood převzalo a celá oblast se začala nazývat Lynnwood Business District.\n\nPůvodním centrem tehdy ještě nezačleněné obce Lynnwood byla tedy křižovatka Pacific Highway a 196th Street Southwest. Ovšem poté, co byla postavena mezistátní dálnice Interstate 5, se stala hlavním přivaděčem do města ulice 44th Avenue West, na kterou vedl hlavní exit z dálnice. V té době město naplánovalo území východně od 48th Avenue West a jižně od 194th Street Southwest pro obchodní zástavbu. Toho jako první využil obchodní řetězec Fred Meyer, jehož pobočka se stala centrálním objektem nového centra. Krátce poté byl v centru postaven i hotel \"Landmark\", jenž nyní spadá pod řetězec La Quinta Inns & Suites.\n\nS následující výstavbou další mezistátní dálnice, Interstate 405, která měla do města přivézt více lidí, bylo postaveno dále na východě obce obrovské obchodní centrum Alderwood Mall, jehož výstavba tak rozšířila komerční centrum města dále k východním hranicím Lynnwoodu.\n\nMěsto má rozlohu 19,8 km². Důležitými jezery ve městě jsou Scriberovo a Hallovo jezero, Lynnwoodem také protéká potok Swamp Creek.\n\nPři sčítání lidu v roce 2010 ve městě žilo 35 836 obyvatel, z nichž 64 % tvořili běloši, 17 % Asiaté a 6 % Afro-Američané. 13 % obyvatelstva bylo hispánského původu. Průměrný roční příjem na jednu domácnost činil v roce 2000 42 814 amerických dolarů.\n\n\n\n\nKromě komerčního městského centra se v Lynnwoodu nachází několik dalších zajímavých míst. Jedním z nich je dlouhá léta staré Pine Cone Cafe na křižovatce 188th Street Southwest a Highway 99. Dříve připomínalo slavné seattleské Beth's Cafe a dlouhá léta bylo centrem zdejší, nyní již zaniklé, motorkářské kultury. Vevnitř připomínalo vlakový jídelní vůz, v polovině 70. let si rovněž získalo reputaci mezi teenagery, kteří sem často chodili hrát pinball. Na konci své existence bylo nadále oblíbené mezi mladými, ale také sem za nostalgií chodili senioři. Nyní se v budově nachází obchod s tabákem Crown Smoke.\n\nNa křižovatce Highway 99 a 164th Street Southwest se nachází Keeler's Corner, starodávná čerpací stanice, která už je dávno mimo provoz. Velice důležitým místem bylo také Pantry Cafe na křižovatce Highway 99 a Lincoln Way, a to až do požáru v roce 2004, který kavárnu zničil. Dále místní nezapomenou na starodávné hodinářství House of Clocks na křižovatce Highway 99 a 156th Street Southwest. Kousek na jih od něj se nacházelo autokino Sno-King Drive-In, které bylo v provozu mezi lety 1946 a 1986. Nyní se na místě kina nachází pobočka řetězce Value Village. Nakonec je známé místní bowlingové a rollerskatingové centrum Lynnwood Bowl & Skate, jenž se nachází na křižovatce Highway 99 a 200th Street Southwest. V provozu je již od 50. let.\n\nV Lynnwoodu se nachází poměrně mnoho parků. Scriber Lake Park je zároveň přírodní rezervací chránící močály kolem Scriberova jezera. Wilcox Park byl prvním parkem města a nachází se na místě bývalé Wilcoxovy usedlosti. Jižně od městské knihovny lze nalézt Veterans Park vzdávající úctu americkým válečným veteránům. Heritage Park chrání historické budovy v oblasti zvané Alderwood Manor. Mezi známé turistické stezky patří Interurban Trail, která spojuje Seattle a Everett po cestě bývalé meziměstské tramvaje, a Scriber Creek Trail následující potok Scriber Creek do močálů Scriberova jezera.\n\n"}
{"id": "843181", "url": "https://cs.wikipedia.org/wiki?curid=843181", "title": "Šiveluč", "text": "Šiveluč\n\nŠiveluč () je nejsevernější aktivní sopka v Kamčatském kraji v Rusku. Občas je nazývána Ševeluč (). Je jednou z největších a nejaktivnějších sopek Kamčatky.\n\nŠiveluč se začal tvořit zhruba před 60 000 až 70 000 lety (2010). V holocénu proběhlo alespoň 60 velkých erupcí. Během holocénu proběhlo nejintenzivnější období vulkanismu — včetně častých velkých a mírných erupcí — 6500–6400 př. n. l., 2250–2000 př. n. l. a 50–650 n. l. To se dělo současně s vrcholy sopečné činnosti dalších kamčatských sopek. Současné období činnosti sopky začalo zhruba 900 let př. n. l. Od té doby se intenzivní a mírnější období sopečné činnosti střídaly v 50letých až 400letých údobích. Katastrofální erupce se vyskytly v letech 1854 a 1956, kdy došlo ke zřícení velké části sopky a vytvořil se ničivý sesuv.\n\nPoslední erupce Mladého Šiveluče začala 15. srpna 1999 a trvala přinejmenším do roku 2010.\n\n6. dubna 2014 došlo v sopce Šiveluč k výstupu popela do výšky až 6 km. Z toho důvodu byl v leteckém provozu pro danou oblast nastaven oranžový kód.\n\nŠiveluč patří ke skupině sopek Ključevskaja. Sama sestává ze stratovulkánu Starý Šiveluč (Старый Шивелуч), z prastaré kaldery a aktivního Mladého Šiveluče (Молодой Шивелуч), s výškou 2800 metrů. Šiveluč je jednou z největších a nejaktivnějších vulkanických struktur. Jedná se o stratovulkán složený ze střídajících se vrstev zpevněného popela, utuhlé lávy a vulkanických hornin.\n\nNejbližší sídlo je Ključi, leží asi 50 km jihozápadně od sopky. Sídlo je dostatečně malé, aby mohlo být včas evakuováno v případě větší erupce.\n\n"}
{"id": "843182", "url": "https://cs.wikipedia.org/wiki?curid=843182", "title": "Wonderwall Music", "text": "Wonderwall Music\n\nWonderwall Music je první sólové studiové album George Harrisona. Jeho nahrávání probíhalo v prosinci 1967 v Anglii a v lednu 1968 v Indii, pokaždé s jinými hudebníky. Jde o soundtrack k filmu \"Wonderwall\". Album vyšlo v listopadu 1968 u vydavatelství Apple Records a EMI Records.\n\nAutorem všech skladeb je George Harrison.\n\n"}
{"id": "843186", "url": "https://cs.wikipedia.org/wiki?curid=843186", "title": "Sekáč domácí", "text": "Sekáč domácí\n\nSekáč domácí je synantropně žijící druh sekáče, jeden z více než 30 druhů těchto pavoukovců, kteří se vyskytují na území České republiky. Je rozšířený v celé Evropě, v Severní Americe a v severní části Asie.\n\nDélka těla sekáče domácího se pohybuje mezi 0,5–0,8 cm. Samička má zelenošedý zadeček, zadeček samečka je žlutavý. Sekáč domácí má čtyři páry velmi dlouhých, kráčivých noh, které mohou, stejně jako ostatní sekáči, v nebezpečí odvrhnout.\nJeho tělo se skládá hlavohruď a zadeček též má makadla a končetiny.\nOdloučená noha se činností autonomních nervových uzlin ještě dlouhou dobu trhavě pohybuje.\n\nSekáč domácí je aktivní v noci, živí se rostlinnou i živočišnou potravou, kterou uchvacuje svýma nohama.\n"}
{"id": "843189", "url": "https://cs.wikipedia.org/wiki?curid=843189", "title": "Asterix a Obelix ve službách Jejího Veličenstva", "text": "Asterix a Obelix ve službách Jejího Veličenstva\n\nAsterix a Obelix ve službách Jejího Veličenstva je čtvrté pokračování ze série hraných filmů na základě komiksů o Asterixovi Goscinnyho a Uderza.\n\nJulius Caesar přistál v Británii, kde jedna malá vesnička stále odolává římskému nátlaku, ale situace se stává kritickou, a proto musí Jolitorax (jeden z vesničanů) vyhledat pomoc u svého bratrance Asterixe.\n\n\n"}
{"id": "843197", "url": "https://cs.wikipedia.org/wiki?curid=843197", "title": "Delfino Pescara 1936", "text": "Delfino Pescara 1936\n\nDelfino Pescara 1936 je italský fotbalový klub hrající v sezóně 2019/20 ve druhé lize a sídlící ve městě Pescara v regionu Abruzzo.\n\nKlub byl založen 10. června 1936 jako \"Società Sportiva Pescara\" po klubu \"AC Pescara\" která ukončila činnost. Nejvyšší ligu začíná hrát prvně v sezoně 1977/78, ale vydrží v ní jednu sezonu a sestoupí. Vetšinou klub hraje druhou ligu.\n\nPo sezoně 2008/09 se klub dostal do finančních potíží a vyhlásil bankrot. V létě roku 2009 je založen klub nový \"Delfino Pescara 1936\" a hraje třetí ligu.\n\nNejvyšší soutěž hrál klub v sedmi sezonách (naposled 2016/17) . Nejlepší umístění je 14. místo 1987/88.\nVe druhé lize klub odehrál 39 sezon a vyhrál ji 2x.\n\n\n\n"}
{"id": "843198", "url": "https://cs.wikipedia.org/wiki?curid=843198", "title": "Stadio Giglio", "text": "Stadio Giglio\n\nMapei Stadium - Città del Tricolore známý především jako Stadio Giglio je víceúčelový stadion v emíliiském Reggio nell'Emilia. V současnosti je nejčastěji využíván pro fotbal. Byl otevřen roku 1995 kdy nahradil Stadio Mirabello a jeho kapacita činí 23 717 diváků. Své domácí zápasy zde hrají týmy AC Reggiana 1919 a od sezony 2013/2014 také US Sassuolo Calcio.\n"}
{"id": "843199", "url": "https://cs.wikipedia.org/wiki?curid=843199", "title": "Čchin-cung", "text": "Čchin-cung\n\nČchin-cung (; 23. května 1100 – 14. června 1156), vlastním jménem Čao Chuan (), z dynastie Sung v letech 1126–1127 vládl čínské říši Sung. Nastoupil po abdikaci jeho otce, císaře Chuej-cunga, během džürčenského vpádu do Číny. Po roce vlády při dalším útoku vojska džürčenské říše Ťin dobyla sungské hlavní město Kchaj-feng a zajala císaře i s celým dvorem. Čchin-cung byl zbaven císařské hodnosti a odvlečen do severního Mandžuska, kde dožil jako markýz Čung-chun.\n\nČchin-cung byl nejstarší syn sungského císaře Chuej-cunga a jedné z jeho vedlejších manželek příjmením Wang (王), posmrtně poctěné titulem císařovna Sien-kung (, 1084–1108).\n\nNa trůn nastoupil za dramatických okolností. Roku 1126 armády džürčenské říše Ťin zaútočily na říši Sung, přičemž postoupily až k sungskému hlavnímu městu Kchaj-fengu. Císař Chuej-cung pověřil Li kanga () řešením problémů s Džürčeny a odstoupil ve prospěch svého syna a následníka trůnu. Čchin-cungse však neukázal být schopným vůdcem, chybně se rozhodoval a nakonec odvolal Li Kanga v naději na mírová jednání. Džürčeni se o mír nezajímali a znova zaútočili, oblehli Kchaj-feng a 9. ledna 1127 metropoli dobyli. Císař padl do zajetí, stejně tak i jeho otec a desítky dvořanů a úředníků.\n\nČching-cung a jeho otec byli 20. března 1127 zbaveni hodností a titulů a poníženi do stavu prostých poddaných. Po několika týdnech, 13. května 1127, byl odeslán do severního Mandžuska. Ťinský císař udělil roku 1128 Čchin-cungovi a jeho otci nízké tituly, Čchin-cung se stal markýzem Čung-chun (, doslova „těžce zmatený markýz“), Chuej-cung markýzem Chun-te (, doslova „markýz zmatené ctnosti“).\n\nRoku 1141, kdy probíhala mírová jednání mezi říšemi Ťin a Sung, ťinská vláda udělila Čchin-cungovi neutrálně znějící vyšší titul vévoda komandérie Tchien-šun (), podle komandérie na horním toku řeky Wej, dnes v Kan-su). Chuej-cung současně (posmrtně) obdržel titul kníže komandérie Tchien-šun (). Čchin-cung žil v mandžuském vyhnanství do roku 1156, kdy zemřel, přičemž Ťinům sloužil jako nástroj k tlaku na sungskou vládu.\n\nHodnost císařovny držela Čchin-cungova první manželka příjmením Ču (, 1102–1127), posmrtným jménem císařovna Žen-chuaj (), která spáchala sebevraždu při dobytí Kchaj-fengu Džürčeny.\n\nSynové a dcera Čchin-cunga:\n"}
{"id": "843201", "url": "https://cs.wikipedia.org/wiki?curid=843201", "title": "Postupimská deklarace", "text": "Postupimská deklarace\n\nPostupimská deklarace je výzva Japonsku ke kapitulaci v druhé světové válce, kterou vydaly Spojené státy, Spojené království a Čína v průběhu postupimské konference.\n\n26. července 1945 vydali americký prezident Truman, britský premiér Churchill a čínský prezident Čankajšek dokument, ve kterém vymezili svoje požadavky na kapitulaci Japonska. Toto ultimátum vyhrožovalo Japonsku, že pokud se nevzdá, „bude okamžitě a úplně zničeno“. Japonská vláda nejprve deklaraci odmítla, načež Truman schválil atomové bombardování japonských měst.\n\nV dokumentu jsou jasné formulace, že není k vyjednávání – „Neustoupíme z něj. Nejsou alternativy. Nestrpíme odklad.“ Body deklarace lze shrnout:\n\nNa druhé straně deklarace slibovala, že:\n\nJediná zmínka o bezpodmínečné kapitulaci přichází na konci deklarace: \n\nOproti původnímu záměru se deklarace nijak nezmiňovala o císaři. Ovšem vyžadovala, aby strůjci výbojů byli navždy zbaveni moci a vlivu. Spojenecké záměry s císařem, což byla pro Japonce nejdůležitější otázka, tak zůstaly nevyřčeny. Hrozba okamžitým a úplným zničením se později vysvětlovala jako výhrůžka atomovou bombou, která byla úspěšně vyzkoušena těsně před zahájením postupimské konference 16. července 1945.\n\nRozsah spojeneckých požadavků zdůraznil úspěchy, jichž ve válce dosáhli nepřátelé Japonska. Japonská vláda deklaraci nezveřejnila. Naproti tomu Američané ultimátum vysílali a shazovali letáky na japonské území. Přestože sbírání letáků, jakož i poslech cizího rozhlasu byly trestné, byla snaha seznámit Japonce s hlavními body deklarace úspěšná. V důsledku toho se premiér Kantaró Suzuki musel sejít se zástupci tisku, jimž oznámil závazek vlády, že bude ignorovat požadavky Spojenců a pokračovat v boji.\n\nV důsledku odmítnutí deklarace byly shozeny atomové bomby na Hirošimu a Nagasaki (6. a 9. srpna 1945) a Sovětský svaz napadl Japonsko (8. srpna). Přesto se japonské nejužší vedení, zvané \"velká šestka\", po nepřetržitém zasedání 9. srpna nedokázalo shodnout, zda deklaraci přijme. Teprve rozhodnutím přivolaného císaře Hirohita souhlasilo s deklarací za podmínky, že nebudou ohroženy císařovy výsady. Prostřednictvím švýcarského velvyslanectví zaslal ministr zahraničí spojencům depeši, že Japonsko deklaraci přijímá za této podmínky. Stejnou cestou zaslali spojenci 12. srpna svoji odpověď, že „od okamžiku kapitulace bude autorita císaře a japonské vlády podřízena nejvyššímu veliteli spojeneckých sil, jenž přijme kroky, které bude považovat za nezbytné k uskutečnění podmínek kapitulace… Konečná forma vlády nad Japonskem bude nastolena, v souladu s Postupimskou deklarací, podle svobodně vyjádřené vůle japonského lidu.“\n\nVe dnech 13. a 14. srpna japonské vedení zasedalo, aniž by přijalo jakékoli rozhodnutí ohledně kapitulace. Obrat nastal teprve v důsledku zintenzivnění vojenské činnosti spojenců, která byla v posledních dnech utlumena, zejména díky masivnímu bombardování japonských průmyslových cílů během 14. srpna. V podvečer požádal císař vládu, aby mu připravila projev, se kterým chtěl vystoupit v rozhlasovém vysílání. \n\nVečer došlo k pokusu o puč vedenému důstojníky generálního štábu a císařskou gardou, jehož cílem bylo kapitulaci zabránit. Přestože povstalci obsadili císařský palác a vysílací studio, nepodařilo se jim najít desky s projevem, který byl nahrán kolem jedenácté večer. K povstání se nepřidal žádný z generálů, jednotky věrné císaři se blížily, a tak se v ranních hodinách povstání rozpadlo. Mezitím odeslala japonská vláda depeše spojencům, že Postupimskou deklaraci přijímá. Císařův projev byl odvysílán 15. srpna ve 12:00 místního času.\n\nKapitulace se realizovala pozvolna, poslední letecké boje proběhly 18. srpna, zatímco odpor proti sovětům trval o několik dní déle, a to především na Kurilách. Mnohé jednotky, zejména v jihovýchodní Asii, kapitulovaly až v průběhu září. Jednotlivci udrželi svůj odpor po dobu téměř třiceti let.\n\n"}
{"id": "843202", "url": "https://cs.wikipedia.org/wiki?curid=843202", "title": "Krajská galerie výtvarného umění ve Zlíně", "text": "Krajská galerie výtvarného umění ve Zlíně\n\nKrajská galerie výtvarného umění ve Zlíně je kulturní instituce zřizovaná Zlínským krajem. Galerie se věnuje především českému a slovenskému výtvarnému umění a architektuře 19. až 21. století. Dříve nesla rovněž názvy Oblastní galerie výtvarného umění ve Zlíně či Státní galerie ve Zlíně.\n\nGalerie sídlí v centru města, v nedávno zrekonstruované budově č. 14, kam se instituce přestěhovala po více než půlstoletí svého působení v Domě umění a ve zlínském zámku. Prvním návštěvníkům se v těchto prostorách otevřela 1. května 2013. Stylová industriální atmosféra a moderní expozice v místě někdejšího továrního areálu firmy Baťa dodávají výstavám zvláštní kouzlo. Kromě úplně nové koncepce stálé expozice, které je věnováno druhé patro budovy, vznikl také nový prostor pro pořádání krátkodobých výstav v první etáži. Novinkou je i Grafický kabinet (umístěný v prostorách stálé expozice), v němž galerie vystavuje světlocitlivá díla, která dosud vystavována být nemohla. Do celého objektu je zajištěn bezbariérový přístup.\n\nHistorie Krajské galerie výtvarného umění ve Zlíně je spjata s tradicí Zlínských salonů – přehlídek soudobého československého umění, pořádaných firmou Baťa v letech 1936–48. Nákupem vystavovaných děl vzniklo jádro sbírky, kterou galerie postupně rozšířila o další díla a také o fotodokumentaci a modely zlínské funkcionalistické architektury. Kromě stálé expozice galerie pokračuje v přehlídkách současného domácího umění, od r. 1996 pořádá trienále Nový zlínský salon, Zlínský salon mladých a Prostor Zlín, kterých se v posledních letech účastní vedle českých i slovenští autoři. Věnuje se také prezentaci architektonické tvorby, především unikátní baťovské architektury a umění poválečných stavitelů.\n\nV letech 1957–2013 galerie sídlila v Domu umění, v budově přestaveného Památníku Tomáše Bati. Autorem budovy v duchu zlínského funkcionalismu z roku 1933 je významný zlínský architekt František Lydie Gahura. Další výstavy probíhaly po léta v historických prostorách zámku ve Zlíně, které galerie využívala od roku 1960. Zde byla umístěna stálá expozice českého malířství a sochařství 19. a 20. století, grafický kabinet a depozitář. V zámku z druhé poloviny 15. století mělo svoje sídlo také Muzeum jihovýchodní Moravy.\n\nDo roku 2012 tak neměla zlínská Krajská galerie výtvarného umění z finančních i prostorových důvodů možnost vytvořit reprezentativní expozici všech svých uměleckých děl. Po přestěhování do modernizovaných prostor tovární budovy 14 na jaře 2013 je ve Zlíně poprvé k vidění ucelená sbírka českého umění 20. století spolu s díly moderního umění, originálními kusy zlínských designérů i zdejší architektury. Veřejnosti se také zpřístupnila řada cenných děl, jež byla léta umístěna pouze v zámeckém depozitáři.\n\nOd poloviny 50. let galerie systematicky budovala své sbírky se zaměřením na české a slovenské umění 19. a 20. století. Nejvýznamnější součástí kolekce jsou obrazy dokumentující rozvoj českého moderního umění, zastoupené zejména díly představitelů meziválečné avantgardy – s přesahy k počátkům dvacátého století i do doby následující. Stěžejními díly je dokumentována tvorba představitelů Mařákovy krajinářské školy, poté následuje historický úsek od vystoupení Osmy, přes kubistickou tvorbu, neoklasicismus dvacátých let a práce členů Umělecké besedy, surrealismus, až po protiválečně zaměřenou tvorbu přelomu 30. a 40. let. Významné místo ve sbírce zaujímají rovněž díla členů Skupiny 42. V kontextu tvorby druhé poloviny 20. století vynikají zejména některé práce představitelů českého informelu šedesátých let, ale i soubor děl z posledních tří desetiletí.\n\nV uměleckých sbírkách dominují díla klasiků českého malířství 19. století a díla představitelů zakladatelské generace českého moderního umění a surrealistů. Za vidění určitě stojí například díla V. Brožíka, A. Muchy, B. Kubišty, J. Čapka, E. Filly, V. Špály, J. Štyrského či Toyen. Mimoto se galerie v posledním období zaměřuje především na oblast soudobého českého umění a moderní architektury, která má ve Zlíně výrazné zastoupení.\n\nKrajská galerie, jejíž stálá sbírka vyrůstala na podkladu osobní kolekce soudobého moderního umění velkého mecenáše kultury a umění Jana Antonína Bati, spravuje a dále buduje sbírku uměleckých děl, pořádá výstavy, vzdělávací a zážitkové programy. Spektrum své činnosti doplňuje o akce propojující různé obory kultury. Usiluje o to stát se jedinečným místem nevšedního vzdělávání a prostorem pro aktivní setkávání s uměním.\n\nVedle výstav ve 14. budově zlínského továrního areálu nabízí svým návštěvníkům možnost studia sbírkových předmětů a konzultace v oblasti výtvarného umění a architektury i rozsáhlou specializovanou knihovnu a badatelnu.\n\nV návaznosti na svůj program vydává odborné publikace, mimo jiné Prostor Zlín – časopis zaměřující se na výtvarné umění, design, architekturu a poesii. Za svůj katalog k výstavě VI. Zlínský salon mladých získala ocenění v prestižní soutěži Nejkrásnější kniha roku 2012. \nKrajská galerie výtvarného umění ve Zlíně je členem Rady galerií ČR a Asociace muzeí a galerií České republiky.\n\nSvět vzdálený i důvěrně známý můžete objevovat prostřednictvím stálé kolekce nazvané \"Prostor Zlín | Řády vidění\". Výstava 210 děl představuje to nejlepší ze sbírky Krajské galerie výtvarného umění.\n\nNové stálé expozici patří celá 2. etáž 14. budovy. Velkým magnetem je zlínská architektura a urbanismus, které jsou světovým fenoménem. V expozici architektury se divák seznámí se jmény významných architektů pracujících pro firmu Baťa a jejich návrhy. Jednotlivé úseky jsou věnovány tvorbě Františka Lýdie Gahury (Obchodní dům a Velké kino, 1931, Památník Tomáše Bati, 1933), Miroslava Lorence (Společenský dům ve Zlíně, 1931–1932) a Vladimíra Karfíka (Administrativní budova firmy Baťa, 1938), ale také dílu poválečných architektů, kteří navázali na meziválečnou etapu, například stavbám Jiřího Voženílka, Miroslava Drofy a Zdeňka Plesníka. \n\nNávštěvníky výstava seznámí také s výtvarnou kulturou Baťova Zlína, i s důvody, proč Baťovi zasahovali do kulturních sfér. Aby si zajistili kvalitní reklamní grafiky, založili vlastní školu umění, nakupovali umělecká díla, obklopili se nejlepšími lidmi v oboru a založili tradici zlínských výtvarných salonů. Během několika let vytvořila firma kolekci, jež se stala základem galerijní sbírky. Díky tomu mohou být dnes v expozici vystaveny nádherné práce českých umělců první poloviny 20. století – mimo jiné Emila Filly, Bohumila Kubišty, Antonína Slavíčka, Jakuba Schikanedera, Václava Špály, Josefa Čapka, Jana Zrzavého, Jindřicha Štýrského, Otty Gutfreunda, Vincence Makovského či Toyen a její \"Noc v Oceánii\", který je snad nejznámějším obrazem sbírky. Z děl, která ve Zlíně už delší čas nebyla k vidění, mohou návštěvníci obdivovat třeba obraz Sibyla od Alfonse Muchy či plastiku Hudba od Josefa Václava Myslbeka a další díla z přelomu 19. a 20. století. \n\nGalerie na dosažené úspěchy zlatého baťovského období po válce navázala další sbírkotvornou činností, jež nikdy nebyla přerušena. V současnosti je proto ve Zlíně ucelená sbírka českého umění 20. století. Ve vazbě na architekturu autoři expozic nezapomněli ani na průmyslový design, jehož kolébkou u nás je právě Zlín. \n\nV proměnlivé části expozice (nazvané Řády vidění) se tak prolínají díla 20. století s tvorbou století devatenáctého i jedenadvacátého. Moderní tvorba má své zastoupení například v dílech Václava Boštíka, Karla Nepraše, Kurta Gebauera, Vladimíra Kokolii, Petra Nikla či designérů Zdeňka Kováře a Františka Crháka. \n\nDalší informace o expozici hledejte na webu galerie.\n\nV prostorách stálé expozice ve Zlíně si nenechte ujít také výstavu z cyklu Kresba a grafika ze sbírky Krajské galerie výtvarného umění ve Zlíně Skupina 42, v přízemí budovy 14 je pak k vidění výstava Kamil Mikel / Geometrie světla a stínů. Navštívit ji můžete do 5. ledna 2014. \n\nO výstavách a jiných akcích informují webové stránky galerie.\n\nKnihovna galerie je volně přístupná veřejnosti a je zaměřena na odbornou literaturu z oblasti výtvarného umění, včetně architektury, užitého umění, fotografie a příbuzných oborů. V současné době její fond tvoří přibližně 17.500 publikací, katalogů výstav a ročníků periodik. Katalog je elektronicky přístupný na internetových stránkách galerie. Knihovna se také zaměřuje na shromažďování informací o zlínských architektech a zlínské architektuře jak současné, tak i předválečné, baťovské.\n\nOd roku 1992 galerie vydává časopis Prostor Zlín, který je zaměřen především na moderní a současné umění, architekturu a urbanismus. Obsahuje také další rubriky věnované poesii a designu. Vychází čtyřikrát do roka a všechny publikované texty mají resumé v anglickém jazyce.\n\nKrajská galerie výtvarného umění ve Zlíně připravuje ke každé výstavě edukační nebo animační programy. Jejich cílem je zprostředkovat veřejnosti moderní a současné umění v jeho pluralitě. Nejoblíbenější jsou zážitkové programy u studentů a žáků základních, základních uměleckých, středních, vyšších odborných a vysokých škol. Každá výstava má ale co nabídnout i dalším okruhům návštěvníků. Umění vytváří prostor pro setkávání s kurátory i tvůrci prostřednictvím rozhovorů, diskuzí, workshopů či přednášek autorů samých, návštěvníci si mohou radost z tvoření zkusit také na konkrétních praktických výtvarných úkolech a technikách přímo v prostorách expozic.\n\nKomentované prohlídky a zážitkové programy v prostorách výstavy jsou v nabídce také pro rodiče s dětmi a další skupiny návštěvníků. Součástí nabídky pro širší veřejnost jsou komentované prohlídky městem Zlínem, které uvádí kurátorka architektonické sbírky.\n\nMěsíc autorského čtení navazuje vždy v květnu na divácky úspěšné ročníky, které přivedly do galerie legendy české poesie (kupř. Ivana Martina Jirouse – Magora, Jiřího Kuběnu, Zbyňka Hejdu, ...). Zajímavá setkání jsou u některých autorů doprovozena hudebním vystoupením. V rámci těchto podvečerů ožil ročník 2012 múzami J. H. Krchovského, Patrika Linharta, Petra Borkovce, Petra Čichoně, Lubora Kasala, Jaromíra F. Typlta. A nejen jimi. O inspiraci se ve zlínské galerii podělili také básníci Petr Hruška, Martin Langer, Luděk Marks a Pavel Rajchman.\n\nJedním z cílů je probouzet výtvarný život v regionu – galerie spolupracuje s ostatními kulturními subjekty a podílí se na jedné ze společných tradičních událostí: Galerijní a muzejní noci. Galerijní a muzejní noc představuje možnost nechat se jednou v roce vtáhnout v netradičním čase do kulturního dění ve Zlíně a prožít své noční setkání s uměním. Do tohoto programu, který se uskutečnil na 18 místech napříč městem Zlínem, se v roce 2012 zapojilo 15 kulturních soukromých i veřejných institucí – množství galerií, město Zlín, Muzeum jihovýchodní Moravy ve Zlíně, Alternativa – kulturní institut Zlín, Městské divadlo Zlín, Evangelický kostel či zlínská hvězdárna.\n\nAkce, která propojuje umělecké aktivity veřejných i soukromých institucí, proběhla v tomto roce potřetí, s cílem představit galerijní a muzejní prostory „v jiném světle“. Na každém z 18 míst během ní probíhají různé doprovodné aktivity. Návštěvníci společně tvoří průběžné umělecké dílo, můžou soutěžit o ceny, „adoptovat“ si některý z obrazů nebo se projít výstavou se zasvěceným komentářem. Na dalších místech běží hudební happeningy, animační projekty, performance či pozorování planet a hvězd na nebi. Do všech prostor a expozic je každoročně vstup zdarma a program je ozvláštněn i dalšími zajímavostmi – jedním z velkých lákadel je stylový retro autobus a historický trolejbus Dopravní společnosti Zlín-Otrokovice, které se starají o pohodlí a dopravu i při nepříznivém počasí, a propojují tak jednotlivá místa umění ve městě.\n\nZlínský salon mladých se zaměřuje na nejzajímavější díla umělců mladších 30 let a – stejně jako Nový zlínský salon, který je přehlídkou výtvarného umění – navazuje na tradici významných kulturních aktivit, které byly ve Zlíně realizovány v 30. a 40. letech. Konkrétně šlo o Zlínské salony současného umění (probíhaly v letech 1936–1948) a Výstavy mladých (konané v letech 1940–1943).\nObě přehlídky vzešly z iniciativy Jana Antonína Bati, který byl skutečným mecenášem kultury a umění. Dlouhodobě usiloval o vytvoření stálé umělecké galerie ve Zlíně – ta byla postupně dotvářena na podkladě Baťovy soukromé sbírky a dále rozšiřována o významná díla na zlínských salonech vystavovaných umělců. Již z prvního salonu byla získána četná výtvarná díla soudobých autorů – z prvních přehlídek byly zakoupeny plátna V. Beneše, V. Špály, J. Krále, K. Holana, J. Baucha, ale i známá Noc v Oceánii od Toyen nebo obraz od J. Štýrského. Již I. Jarní zlínský salon (v roce 1936) zaznamenal značný úspěch. Zúčastnilo se jej 207 českých a slovenských malířů a sochařů, včetně nejpřednějších uměleckých osobností a na československé poměry měl až neuvěřitelnou návštěvnost: 90 tisíc osob.\n\nNa tradici baťovských přehlídek soudobých talentů, přerušenou válkou a dvěma režimy, navazují obnovené zlínské salony, které do roku 2012 co tři roky hostil Dům umění a expozice na zámku ve Zlíně. Zatímco prvá tři uvedení obou trienále (1996–2003) byla konstruována coby výstavy současného českého výtvarného umění, od roku 2006 zde byly prezentovány také přední osobnosti slovenské umělecké scény. Tato striktně výběrová přehlídka si klade za cíl objevovat tvůrčí talenty a zaměřuje se přitom na nejvýznačnější postavy nejmladší generace umělecké scény. Jejím stěžejním záměrem je objevovat uvnitř nové generace umělců skutečné osobnosti.\n\nOd roku 2013, po přestěhování galerie do budovy 14 bývalého továrního areálu firmy Baťa, mění své místo také zlínské salony a tyto trienální přehlídky najde veřejnost na adrese nových expozic galerie.\n\n\n"}
{"id": "843203", "url": "https://cs.wikipedia.org/wiki?curid=843203", "title": "Cristina Otero", "text": "Cristina Otero\n\nCristina Otero (roz. Cristina Otero Pascual; 29. listopadu 1995 Pontevedra, Galície, Španělsko) je španělská fotografka a umělkyně.\n\nNarodila se 29. listopadu 1995 v Pontevedra ve španělské Galícii matce Noemi a otci Luisovi, jako nejmladší ze tří dětí. Již od mladého věku měla ráda fotografii. Ve svých 13 letech při sledování pořadu \"America's Next Top Model\" ji zaujal make-up, styling a pózování pro módní fotografii a photo shoot. Jako samouk se začala věnovat fotografii profesionálně.\n\nOtero pracuje s fotoaparátem Pentax K-5, většinou se zaměřuje na vlastní autoportréty zblízka. Je nejmladším umělcem ve Španělsku, který vystavoval v galerii umění.\n\nJejí portréty byly vystavovány po celém Španělsku, včetně galerie Kir Royal Gallery ve Valencii od 15. října 2011 do 15. ledna 2012; a znova v červnu 2012 na festivalu MadridFoto. Další výstava se konala v rámci Fnac Parquesur v Madridu od 1. do 31. března 2012, a jedna na akci Fnac L'illa v Barceloně, která trvala od 25. července do 10. září 2012.\n\nSvou tvář zapůjčila do reklamní kampaně španělské železniční společnosti Renfe.\n\n"}
{"id": "843208", "url": "https://cs.wikipedia.org/wiki?curid=843208", "title": "Miroslav Krejčí (cyklista)", "text": "Miroslav Krejčí (cyklista)\n\nMiroslav Krejčí (* 1977) je český profesionální cyklista, který závodí za tým Eurofam Sport Team.\nKromě cyklistiky se věnuje také trénování jiných cyklistů.\n\n\n\n"}
{"id": "843215", "url": "https://cs.wikipedia.org/wiki?curid=843215", "title": "Seznam členů Snemu Slovenskej krajiny", "text": "Seznam členů Snemu Slovenskej krajiny\n\nToto je seznam členů Snemu Slovenskej krajiny po volbách v roce 1938, kteří zasedali v tomto nejvyšším zákonodárném sboru Slovenska, nejprve v letech 1938-1939 v rámci druhorepublikového Česko-Slovenska, pak v letech 1939-1945 v rámci samostatného Slovenského státu.\n\nVolby do Snemu Slovenskej krajiny se odehrály 18. prosince 1938 a kandidovala v nich jednotná kandidátní listina vedená formací Hlinkova slovenská ľudová strana - Strana slovenskej národnej jednoty. Kandidovali na ni i politici německé a maďarské menšiny. Celkem bylo zvoleno 63 poslanců, z toho dva německé národnosti (Franz Karmasin, Josef Steinhübl), jeden maďarské národnosti (János Esterházy) a jeden národnosti ukrajinské (Anton Šimko).\n\nŘazeni podle pořadí na kandidátní listině, za jménem uvedena profese a bydliště\n"}
{"id": "843216", "url": "https://cs.wikipedia.org/wiki?curid=843216", "title": "Nail Jakupov", "text": "Nail Jakupov\n\nNail Jakupov (rusky Наиль Раилович Якупов, * 6. října 1993, Nižněkamsk, Tatarstán, Rusko) je profesionální hokejový útočník a bývalá velká naděje ruského hokeje. Momentálně hraje v KHL za klub SKA Petrohrad. V roce 2012 si jej jako jedničku draftu vybral tým Edmonton Oilers.\n\nJakupov je muslim a etnický Tatar, také je první potenciální hvězda z Tatarstánu.\n\n\n\n"}
{"id": "843220", "url": "https://cs.wikipedia.org/wiki?curid=843220", "title": "Pecetto di Valenza", "text": "Pecetto di Valenza\n\nPecetto di Valenza je italská obec v provincii Alessandria v oblasti Piemont.\n\nK 31. prosinci 2011 zde žilo 1 254 obyvatel.\n\nAlessandria, Bassignana, Montecastello, Pietra Marazzi, Valenza\n"}
{"id": "843235", "url": "https://cs.wikipedia.org/wiki?curid=843235", "title": "Čuba", "text": "Čuba\n\nČuba může být:\n\n\n\n"}
{"id": "843238", "url": "https://cs.wikipedia.org/wiki?curid=843238", "title": "Felix Baumgartner", "text": "Felix Baumgartner\n\nFelix Baumgartner (* 20. dubna 1969, Salzburg) je rakouský parašutista a extrémní sportovec. Je znám především díky svému „skoku ze stratosféry“ ze 14. října 2012.\n\n14. října 2012 v Roswellu v americkém státě Nové Mexiko vystoupal v návratové kapsli nesené héliovým balónem do výšky kolem 39 000 m, odkud seskočil. Po více než čtyřech minutách volného pádu otevřel padák a bezpečně přistál. Kapsle zaznamenávající důležitá data se také odpoutala od balónu a přistála na vlastním padáku. Baumgartner byl vybaven speciálním oblekem, o který projevila zájem i NASA, která by jej ráda využila pro případnou záchranu astronautů. Akci sponzorovala společnost Red Bull.\n\nFelix Baumgartner překonal svým výkonem tři rekordy:\n\nČtvrtý rekord, nejdelší volný pád (doba), se mu překonat nepodařilo, jako poděkování jeho mentorovi, Josephu Kittingerovi, Felix otevřel padák dříve.\n\nTyto rekordy překonal 24. řijna 2014 viceprezident Googlu Alan Eustace.\n"}
{"id": "843243", "url": "https://cs.wikipedia.org/wiki?curid=843243", "title": "Feng-tchaj", "text": "Feng-tchaj\n\nFeng-tchaj () je jeden z městských obvodů v Pekingu, hlavním městě Čínské lidové republiky. Nachází se na jihozápad od historického centra města, má rozlohu 306 čtverečních kilometrů a žije v něm přes milion obyvatel.\n\nVe Feng-tchaji se nachází dvě největší pekingská nádraží, Pekingské západní nádraží, odkud jezdí vlaky do západní a jihozápadní Číny, a Pekingské jižní nádraží, odkud jezdí vlaky do Tchien-ťinu a Šanghaje. Leží zde také letiště Peking Nan-jüan, které je zároveň vojenskou leteckou základnou.\n\nVe Feng-tchaji se nachází most Marca Pola přes řeku Jung-ting-che a pevnost Wan-pching na jeho východní straně.\n"}
{"id": "843245", "url": "https://cs.wikipedia.org/wiki?curid=843245", "title": "František (papež)", "text": "František (papež)\n\nFrantišek ( ), vlastním jménem Jorge Mario Bergoglio SJ (* 17. prosince 1936 Buenos Aires), je 266. papež katolické církve, římský biskup a suverén státu Vatikán, jehož zvolilo konkláve dne 13. března 2013. Stal se prvním papežem pocházejícím z amerického kontinentu a prvním z Tovaryšstva Ježíšova (jezuitského řádu). Jde rovněž o prvního mimoevropského papeže od 8. století, kdy římskokatolickou církev vedl sv. Řehoř III. pocházející ze Sýrie.\n\nStředoškolským vzděláním je chemik. Ve 21 letech vstoupil do Tovaryšstva Ježíšova, na jehož fakultách studoval filosofii, teologii a sociální vědy, vyučoval a získal titul profesora teologie. Mezitím v letech 1973 až 1979 působil jako jezuitský provinciál v Argentině. Od roku 1998 až do svého zvolení papežem byl arcibiskupem Buenos Aires a argentinským primasem a od roku 2001 kardinálem.\n\nJeho biskupským a nyní i papežským heslem je \"Miserando atque eligendo\" ( ). Na stránkách arcibiskupství volbu svého hesla spojoval s evangelijním příběhem povolání celníka Matouše podle 21. homilie Bedy Ctihodného. Je zaníceným fandou argentinského fotbalového klubu CA San Lorenzo de Almagro, kde hrával jeho otec. Podle jeho vlastních slov má být jeho pontifikát krátký, možná dva až pět let.\n\nNarodil se v Buenos Aires italským imigrantům jako nejstarší z pěti dětí. Jeho sourozenci byli Alberto Horacio (1942–2010), Oscar Adrian, Marta Regina a Maria Elena. Jejich otec Mario José (Giuseppe) Bergoglio (1908–1959) se narodil v obci Portacomaro v severní Itálii. Před nastupujícím fašismem odešel v roce 1928 do Argentiny a zde pracoval jako železniční dělník. Jeho manželkou se 12. prosince 1935 stala Regina María Sívori († 1981). Narodila se v Buenos Aires italským přistěhovalcům.\n\nVe 21 letech mu kvůli infekčnímu onemocnění byla odebrána horní část pravé plíce.\n\nDětství strávil v městské části Flores na předměstí Buenos Aires. Argentinské řádové sestry na něj vzpomínají jako na neposedného uličníka, byl prý malý ďáblík jako každý malý kluk. Byl u nich oblíbený a se sestrou Dolores ho pojilo blízké přátelství, v posledních dnech jejího života ji pravidelně navštěvoval a po její smrti strávil celou noc v slzách a odmítal jíst a pít. V knižním rozhovoru, \"El Jesuita\" (Jezuita), který v roce 2010 vydali novináři Sergio Rubín a Francesca Ambrogettiová, uvádí, že jako mladík rád tančil tango, že pracoval i jako vyhazovač. Má rád klasickou literaturu a jeho nejoblíbenějším filmem je dánské drama Babettina hostina.\n\nV roce 2010 přiznal Bergoglio v rozhovoru, že ve dvanácti letech usiloval o dívenku Amalii, svou vrstevnici, a pomýšlel na svatbu. V dopise jí tehdy napsal, že je pro něj jediná a že pokud si ji nevezme za ženu, stane se knězem. Dopis ilustroval obrázkem domu s červenou střechou, ve kterém spolu budou bydlet. Amaliin otec své dceři vztah zakázal, a ona proto na dopis ani neodpověděla. Samotná Amalia Demonte příběh ze svého dětství po letech potvrdila v rozhovoru pro anglický deník The Daily Telegraph. Otec ji prý uhodil, když chtěla Jorgemu odepsat. Rodiče jí pak bránili v jakémkoliv dalším kontaktu s ním. Ona sama v té době prý ještě zamilovanost neznala. Na nevinném a čistém vztahu mezi dvěma dětmi nemá nynější papež co skrývat.\n\nVystudoval chemicko-průmyslovou střední školu. Poté v březnu 1958 ve 21 letech při svém pobytu v Santiago de Chile vstoupil do jezuitského řádu. Při svých pobytech v řádových domech na různých místech Chile a Argentiny pokračoval ve studiu několika oborů, mj. i sociálních věd. Byl zapsán ke studiu na teologické fakultě \"Colegio Máximo San José\", která má sídlo na předměstí Buenos Aires San Miguel. Studium filozofie dokončil v roce 1960 a studium teologie v roce 1970. Jeho významným učitelem byl Lucio Gera, jeden z otců tzv. teologie osvobození.\n\nOd roku 1973 pracoval jako docent a poté profesor teologie na jezuitské fakultě filozofie a teologie v San Miguel. Po roce 1979, kdy ukončil působení ve funkci provinciála jezuitů, se postavil do čela této fakulty. Vyučoval literaturu, psychologii, filosofii a teologii.\n\nV polovině 80. let 20. století pobyl několik měsíců v Německu na renomované Vysoké škole filozoficko-teologické v Sankt Georgen (\"Philosophisch-Theologische Hochschule Sankt Georgen\") ve Frankfurtu nad Mohanem (byla založena v roce 1926 jako vzdělávací instituce pro jezuity několika německých biskupství), aby s tamějšími profesory konzultoval svou disertační práci.\n\nOvládá několik jazyků, kromě rodné španělštiny hovoří gramaticky bezchybnou italštinou, komunikuje německy a čte texty v církevní latině. Své první proslovy a kázání v roli papeže pronášel italsky a spatra, případně jen s nahlížením do poznámek (zatímco Benedikt XVI. často četl z podkladů); média ocenila jeho řečnické schopnosti.\n\nDo jezuitského řádu vstoupil v březnu 1958 ve svých 21 letech při svém pobytu v Santiagu de Chile. Kněžské svěcení přijal 13. prosince 1969 z rukou córdobského arcibiskupa Ramóna Josého Castellana. Po několik let sloužil v bazilice svatého Josefa (San José) ve čtvrti Flores, odkud pocházel.\n\nVěčné sliby jako řeholník složil po vystudování 22. dubna 1973. Poté působil jako novicmistr a argentinský jezuitský provinciál (v letech 1973 až 1979).\n\nDne 20. května 1992 jmenoval papež Jan Pavel II. Bergoglia pomocným biskupem v Buenos Aires. Biskupské svěcení mu udělil 27. června téhož roku arcibiskup Buenos Aires kardinál Antonio Quarracino. O pět let později, v červnu 1997 byl jmenován arcibiskupem-koadjutorem. Po smrti kardinála Quarracina se 28. února 1998 ujal funkce arcibiskupa v Buenos Aires. V roce 1999 stal se čestným členem Rotary klubu v Buenos Aires. V letech 2005 až 2011, tedy po dvě tříletá funkční období, byl předsedou Argentinské biskupské konference.\n\nPři konzistoři v únoru 2001 jmenoval papež Jan Pavel II. Bergoglia kardinálem. Při konkláve v roce 2005 byl zmiňován mezi tzv. \"papabile\", tedy favorizovanými kandidáty na papeže.\n\nPodle publicisty Michala Semína byl nejméně od druhého kola této volby hlavním protikandidátem kardinála Josefa Ratzingera, posléze zvoleného papežem (pod jménem Benedikt XVI.). Údajně získal přes 40 volitelských hlasů, pak však, aby neblokoval další vývoj, prohlásil, že se další volby nezúčastní. Jelikož je ale hlasování přísně tajné, jsou to jen dohady, které nelze nijak ověřit a tak je nelze pokládat za pravdivé.\n\nPřed několika lety se (podle iDnes.cz) údajně pokoušel rezignovat na funkci kardinála, Benedikt XVI. však rezignaci nepřijal. (V roce 2011 dosáhl Bergoglio věku 75 let, v němž jsou biskupové povinni nabídnout rezignaci na funkci biskupa.) Když tehdy v soukromí mluvil se svou sestrou Marií Elenou o možnosti, že by byl zvolen papežem, komentoval to prý slovy: „Děkuji, nechci“.\n\nOd 12. března 2013 se konalo konkláve kardinálů v Sixtinské kapli ve Vatikánu. Hned následujícího dne, tedy 13. března, se stal dosavadní kardinál Bergoglio 266. papežem katolické církve. Jeho zvolení v pátém kole tajné volby bylo oznámeno bílým kouřem v 19:07 SEČ. Podle italských médií byl zvolen výraznou většinou 90 ze 115 kardinálů.\n\nJako vůbec první papež v dějinách církve si zvolil jméno \"František\", a to na počest sv. Františka z Assisi. Jím přijaté jméno nebylo doposud žádným jeho předchůdcem zvoleno. Podobně postupoval naposledy papež Lando. Nový papež si však přeje používat své jméno bez římské číslovky, tedy jen „František“ a nikoliv František I. Prozradil, že po jeho zvolení zazněly i návrhy, aby si zvolil jméno Hadrián či Klement. Při setkání s novináři nový papež také vysvětlil, co jej bezprostředně vedlo k volbě tohoto jména. Podle jeho slov se na něj hned poté, co bylo jeho zvolení dvoutřetinovou většinou zjevné, obrátil jeho přítel, brazilský františkán a kardinál Cláudio Hummes, a řekl mu: „Nezapomeň na chudé!“ Tím mu připomněl odkaz sv. Františka z Assisi.\n\nFunkce se ujal ihned po zvolení, ceremoniál intronizace, kdy papež sloužil inaugurační mši svatou, proběhl v úterý 19. března, tedy na svatého Josefa. Papež též obdržel pallium a rybářský prsten. Intronizace se podle očekávání zúčastnili státníci z celého světa. Celkem dorazilo 132 oficiálních delegací z 80 zemí, mj. argentinská prezidentka Cristina Fernández de Kirchner, americký viceprezident Joe Biden a německá kancléřka Angela Merkelová. Na Svatopetrském náměstí ve Vatikánu se shromáždilo přibližně 200 000 věřících, mezi kterými papež před obřadem projel v papamobilu a požehnal jim. Českou republiku zastupoval vicepremiér a ministr zahraničí Karel Schwarzenberg. Slavnosti se zúčastnil i konstantinopolský pravoslavný ekumenický patriarcha Bartoloměj I.; podle agentury AP to byla první událost tohoto druhu od Velkého schizmatu v křesťanství z roku 1054. Svého zástupce, metropolitu Ilariona, vyslala i ruská pravoslavná církev a její patriarcha Kirill zaslal papeži Františku blahopřejný dopis s výzvou ke společné obraně pronásledovaných křesťanů ve světě a k obraně morálních hodnot proti sekularismu.\n\nMédia předpokládala, že po nástupu papeže Františka téměř jistě nezůstane vatikánským státním sekretářem kardinál Tarcisio Bertone a že si papež do této funkce vybere někoho z obdobně smýšlejících kardinálů. Podle listu La Repubblica a dalších italských médií jsou pravděpodobnými kandidáty brazilský kardinál João Braz de Aviz nebo italští kardinálové Bertello a Filoni či arcibiskup Bernardini. V sobotu 16. března 2013 odpoledne papež František oznámil, že prozatím nehodlá dělat personální změny v kurii, protože nevidí bezprostřední potřebu změn.\n\nV sobotu 23. března 2013 přiletěl nový papež František vrtulníkem do letní rezidence Castel Gandolfo, aby se setkal s emeritním papežem Benediktem XVI. Setkání trvalo zhruba 45 minut. Novináři vyslovili tezi, že oba církevní představitelé jednali mimo jiné o budoucí personální politice Vatikánu a zejména o změnách při obsazení míst v kurii a jednotlivých vatikánských kongregacích.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kurijních kardinálů pro vypracování reformy vatikánské kurie. Členy pracovní skupiny jsou mj. Ital Giuseppe Bertello, německý kardinál Reinhard Marx, Óscar Andrés Rodríguez Maradiaga z Hondurasu a americký kardinál Seán Patrick O'Malley.\n\nDne 31. srpna 2013 ČTK oznámila, že stávající státní sekretář Tarcisio Bertone na svoji funkci rezignoval a na jeho místo papež jmenoval italského arcibiskupa Pietra Parolina. ČTK se přitom odvolávala na nejmenované kritiky, kteří Bertoneho spojují se skandály kolem odhalení sexuálního zneužívání dětí kněžími či úniku důvěrných dokumentů o korupci a mocenském boji ve Vatikánu, a výměnu státního sekretáře prezentuje jako očekávaný první krok na cestě k očistě od afér a mocenského boje. Bertone zůstal ve funkci do 15. října 2013, kdy jej Pietro Parolin nahradil.\n\nSvoji první encykliku \"Světlo víry\" (\"Lumen fidei\") vydal 5. července 2013, na svátek Cyrila a Metoděje, a datoval ji v Římě 29. červnem 2013 na slavnost svatých apoštolů Petra a Pavla. Encyklika deklaruje návaznost na encykliky Benedikta XVI. o lásce a naději i na jeho téměř dokončené prvotní znění encykliky o víře. Pro agenturu ANSA označil v červnu encykliku za „napsanou čtyřma rukama“. Encyklika reaguje na řadu moderních i starých autorů, cituje Nietzscheho, Martina Bubera, J. J. Rousseaua i Dostojevského, Romana Guardiniho, Ludwiga Wittgensteina, hlásí se k odkazu druhého vatikánského koncilu, analyzuje slovní hříčky v originálních biblických textech.\n\nDruhou encykliku \"Tobě buď chvála\" (\"Laudato si’\") vydal dne 24. května 2015, oficiálně byla publikována na tiskové konferenci 18. června 2015.\n\nDne 26. listopadu 2013 zveřejnil Svatý stolec apoštolskou exhortaci \"Radost evangelia\" (Evangelii gaudium). Dokument vychází z propozic synodu o nové evangelizaci (7.–28. října 2012, dokument je cituje 27×) a papež jej podle tiskového mluvčího napsal v srpnu 2013 po návratu ze Světových dní mládeže v Riu de Janeiro, přičemž originál byl psán ve španělštině. Třináctkrát je citována apoštolská exhortace Pavla VI. Evangelii nuntiandi, dále jsou citováni církevní otcové, středověcí teologové, ale i zástupci moderní teologie, jako bl. John Henry Newman, Henri de Lubac a Romano Guardini, či spisovatel Georges Bernanos; zřetel je brán i na dokumenty latinsko-amerických episkopátů z Aparecidy a Puebla, závěry 15. shromáždění katolických blízkovýchodních patriarchů a texty biskupských konferencí z Indie, Spojených států, Francie, Brazílie, Filipín a Konga. Dokument má více než sto stran. V pěti kapitolách pojednává o sedmi hlavních bodech: reforma církve v misionářském vycházení (misionářská transformace), pokušení pastoračních pracovníků, církev vnímaná jako evangelizující celek Božího lidu, homilie a její příprava, společenské začlenění chudých, pokoj a sociální dialog, duchovní motivace misionářského nasazení. Pojítkem mezi všemi tématy je milosrdná Boží láska a radost jako evangelizační styl. Zároveň papež zdůraznil, že „od papežského magisteria není nutné očekávat definitivní nebo kompletní slovo o všech otázkách, které se týkají církve a světa“. Píše též: „Přehnaná centralizace namísto pomoci komplikuje život církve i její misionářskou dynamiku. Také papežství a centrální struktury všeobecné církve potřebují slyšet výzvu k pastorální konverzi.“ Přesycovat společnost bez rozmyslu daty vede podle exhortace k nesmírné povrchnosti při formulaci morálního stanoviska, a proto je nezbytné vychovávat ke kritickému myšlení a k hodnotové zralosti.\n\n8. dubna 2016 vydal papež František svou druhou apoštolskou exhortaci \"Amoris laetitia (Radost z lásky)\", která se věnuje tématu rodiny a jejím současným výzvám či poslání.\n\nVe třetí apoštolské exhortaci, \"Gaudete et exsultate (Radujte se a jásejte)\", která vyšla 19. března 2018, reflektuje papež František všeobecné povolání ke svatosti a zamýšlí se nad tím, jak můžeme na tuto výzvu odpovědět v dnešním moderním světě.\n\nPrvní zahraniční cesta papeže Františka vedla v červenci 2013 do Brazílie. Na rozdíl od svých předchůdců během ní nepoužíval opancéřovaný papamobil. Mnohokrát se navíc dostal do přímého kontaktu s lidmi, což způsobilo nervozitu příslušníků jeho ochranky.\n\nKněze a církevní hodnostáře celého světa František vyzval, aby vyšli z izolace svých kostelů a kazatelen a sloužili chudým a potřebným. \"„Nemůžeme se zavírat ve farnostech, když tolik lidí čeká na slovo Boží,“\" řekl kněžím v katedrále v Riu de Janeiru. Františkovu závěrečnou mši, kterou sloužil na pláži Copacabana, navštívily podle některých odhadů až tři miliony lidí.\nV květnu 2014 navštívil Jordánsko a Izrael. Během této cesty se setkal s jordánským králem Abdalláhem II., s patriarchou Bartolomějem I., s prezidentem Izraele Šimonem Peresem a s palestinským prezidentem Mahmúdem Abbásem. Perese a Abbáse pozval ke společné modlitbě do svého domu ve Vatikánu; toto pozvání oba prezidenti přijali.\nVelký rozruch způsobil nečekanou modlitbou u zdi oddělující Izrael od Západního území.\n\nV srpnu 2014 navštívil Jižní Koreu. Při této cestě blahořečil 124 korejských mučedníků, kteří byli zabiti během pronásledování v 18. a 19. století.\n\nDne 24. dubna 2015 přislíbil návštěvu České republiky u příležitosti Cyrilometodějských slavností na Velehradě.\n\nV neděli 17. května 2015 pozdravil prostřednictvím přímého televizního přenosu z náměstí sv. Petra před modlitbou \"Anděl Páně\" shromáždění věřících k 20. výročí návštěvy papeže sv. Jana Pavla II. na Svatém Kopečku v Olomouci, při němž byl do ostatkové skříňky poblíž oltáře a hrobu sv. Viktora v chrámu Navštívení Panny Marie uložen relikviář s krví Jana Pavla II.\n\nV únoru 2016 jednal na Kubě s Raúlem Castrem. V Havaně se sešel také s moskevským patriarchou Kirillem, což bylo první setkání mezi hlavami římskokatolické a Ruské pravoslavné církve v dějinách. Kritici však upozorňují na to, že Kirill se s Františkem setkal spíše z politických než ekumenických důvodů.\n\nV roce 2016 Svatý Otec navštívil Mexiko za navštívení mexického prezidenta a zjevení Panny Marie Guadalupské za odsloužení mši. Přitom zkritizoval Mexiko za korupce a obchodování s drogami.\n\nV listopadu 2017 přiletěl František jako první hlava katolické církve do Myanmaru. Tamější obyvatele vyzýval k odpuštění za násilí.\n\nBrzy po zvolení překvapil papež František tím, že řadu osobních záležitostí si i v nejvyšší církevní funkci dál zařizuje sám. Osobními telefonáty většinou zcela vyvede z míry volané, kteří hovor často považují za vtip. Jednou z prvních „obětí“ papežova neformálního stylu se stal pár dní po jeho zvolení recepční ve vatikánské rezidenci jezuitů, kam František telefonoval generálnímu představenému řádu Adolfu Nicolásovi. Když recepční slyšel, že volá \"„papež František“\", reagoval slovy: \"„Ano? A já jsem Napoleon“\".\n\nU svého prodejce novin pak papež odhlásil jejich odběr, svému ševci zavolal, aby se netrápil papežskými střevíci z červené kůže, ale pokračoval ve výrobě klasických černých bot, a u svého argentinského zubaře zrušil kontrolu kvůli „dlouhodobému pobytu ve Vatikánu“.\n\nNásledovaly nečekané telefonáty věřícím, kterými je chtěl podpořit v obtížné osobní situaci. Tímto způsobem se ozval např. těhotné italské ženě, kterou její partner opustil poté, co zjistila, že čeká dítě, a navíc ji posílal na interrupci. V dopise se papeži svěřila s obavou, že její nemanželské dítě nebude chtít žádný kněz pokřtít. Papež ji po telefonu ujistil, že pokud by se tak stalo, má mu dát vědět a on dítě pokřtí sám.\n\nV dubnu 2015 papež vyhlásil bulou \"Misericordiae vultus\" (česky Tvář milosrdenství) svatý rok milosrdenství, který trval od 8. prosince 2015 do Slavnosti Krista Krále 20. listopadu 2016. Tento svatý rok, který je vyhlášen u příležitosti 50. výročí od konce druhého vatikánského koncilu, slouží obdobně jako jiné svaté roky, které může ze své autority vyhlásit pouze papež, k plnomocnému odpuštění všech druhů hříchů, ale i všech následných trestů z nich plynoucích. Tyto odpustky se udělují za obvyklých podmínek (nemít zálibu v žádném hříchu, snažit se žít křesťanský život podle evangelijních zásad), přičemž se také přidávají podmínky speciální (projití svatou branou ve svatopetrské bazilice). V září téhož roku navíc papež sdělil, že na toto období udělí také posílení zpovědních fakult pro kněze, kteří tak budou moci udělit odpuštění hříchů ženám, které podstoupily umělý potrat. V rámci tohoto roku papež navíc chce vyslat do celého světa na Popeleční středu tzv. misionáře milosrdenství, kteří by měli dopomoci k posílení osobní víry každého křesťana a zakoušení jeho vztahu s Bohem, který je nejvýš milosrdný, dále by pak jejich funkcí mělo být, aby byli přesvědčivými kazateli milosrdenství a přinášeli radost z odpuštění. V rámci tohoto roku také papež myslel na věřící, kteří chodí na bohoslužby církví neuznaného Kněžského bratrstva sv. Pia X. (FSSPX) Spolu s prosbou za plné sjednocení katolické církve s tímto společenstvím duchovních a jim svěřených laiků udělil po dobu konání tohoto svatého roku zplatnění zpovědí, které udělují kněží FSSPX.\n\nPapež František se na téma sexuálních a zneužívacích skandálů opakovaně vyjádřil, když je odsoudil a omlouval se za ně a setkával se s oběťmi zneužívání katolickými duchovními. Sám však čelil rostoucí kritice, že jeho zásahy proti němu jsou nedostatečné a že se sám v mnoha případech zastával jeho pachatelů či těch, co takové jednání kryli, a dokonce je povyšoval.\n\nKritiku vyvolalo například jmenování kardinála Danneelse delegátem na synodu o rodině, neboť ten se ještě jako primas Belgie pokoušel ututlat zneužívání páchané biskupem Vangheluwem.\n\nVelké pobouření vyvolalo jmenování Juana Barrosa osornským biskupem a neurvalý výpad, kterým papež počastoval během své návštěvy Chile ty, kteří proti biskupovi, viněnému z krytí sexuálního obtěžování na předchozím úřadě, protestovali. Za své výroky se později omluvil a posléze přiměl chilské biskupy k hromadné rezignaci (nejen včetně Barrosa, ale i těch, co proti Barrosovi vystupovali).\n\nV srpnu 2018 obvinil papeže arcibiskup Viganò, bývalý apoštolský nuncius v USA, že dlouho věděl o obvinění ze zneužívání vznesených proti kardinálu McCarrickovi a i přesto ho zbavil trestů, které na něj měl uvalit Benedikt XVI., a učinil jej jedním ze svých vlivných poradců. Viganò v souvislosti s tímto obviněním vyzval papeže, aby šel příkladem a sám rezignoval. Papež se před novináři odmítl k těmto obviněním vyjádřit.\n\nV únoru 2019 papež ve Vatikánu uspořádal historicky vůbec první konferenci čelných představitelů katolické církve o problematice sexuálního zneužívání. V květnu 2019 pak František zveřejnil apoštolský list Vos estis lux mundi, kterým zavedl nové procedurální normy pro boj se sexuálním zneužíváním v rámci římskokatolické církve a který představuje významný krok v prevenci a potírání sexuálních deliktů ze strany římské kurie.\n\nK nápadným povahovým rysům papeže Františka patří osobní skromnost. Jako kardinál žil v malém bytě, sám si vařil a jezdil veřejnou hromadnou dopravou. Podle jeho názoru každý člověk, který podlehne sebestředné marnosti, ve skutečnosti skrývá v sobě velkou bídu.\n\nUž jako kardinál se kriticky vyjádřil k obrazu církve v současném světě, že je uzavřená sama do sebe, a tak duchovně nemocná. Řekl, že pokud by si měl vybrat mezi poraněnou církví, která se vydala na ulici, a nemocnou, odtažitou církví, rozhodně by si vybral tu první. Podpořil využití moderních digitálních technologií jako internet a SMS k oslovování lidí. Kněze, kteří odmítají křtít děti svobodných matek, označil za pokrytce dnešní doby, za ty, kdo klerikalizují církev a božímu lidu upírají spásu. Je znám svým zájmem o lidi nakažené virem HIV, v minulosti je často navštěvoval v hospicích. V roce 2011 navštívil hospic, kde v rámci velikonočního rituálu políbil dvanáct lidí nakažených tímto virem a obřadně jim umyl nohy. Tento obřad zopakoval už jako papež na Zelený čtvrtek roku 2013, kdy omyl a políbil nohy 12 delikventům v římském nápravném zařízení pro mladistvé.\n\nDne 16. března 2013 na setkání s novináři papež František s poukazem na svatého Františka z Assisi řekl: „Přál bych si, aby i celá církev byla církví chudých, církví pro chudé“.\n\n„Nebuďte nikdy smutní, křesťan nemůže být smutný. Nenechte se nikdy ovládnout bezmocí. Naše radost není radostí z vlastnictví mnoha věcí, ale ze setkání s Ježíšem,“ řekl na Květnou neděli 2013 (24. března).\n\nPodle Mileny Faustové je František znám jako významný teolog a umírněný konzervativec a tvoří kompromis mezi levicovou teologií osvobození a tradicionalismem jezuitského řádu.\n\nPodle Michala Semína kladl dřívější arcibiskup Bergoglio ve své diecézi překážky tradicionalistickým kněžím, kteří se chtěli vrátit k předkoncilní liturgii, a to i po vydání Benediktova apoštolského listu Summorum pontificum, který byl k tradicionalistům vstřícný. Jako arcibiskup a kardinál měl Bergoglio dobré vztahy s židy a protestanty. Ve vztahu k anglikánům podle Semína odmítl myšlenku, aby konvertovali ke katolické církvi, a uvedl, že katolická církev anglikány potřebuje takové, jací jsou v anglikánské církvi. Na shromáždění Charismatického hnutí v Buenos Aires v roce 2012 neváhal pokleknout před evangelikálním kazatelem, aby od něj přijal požehnání. V roce 2012 se zúčastnil oslav židovského svátku Chanuka v jedné z argentinských synagog. Podle Semína je oddán ekumenismu a mezináboženskému dialogu, relativizuje jedinost katolické církve podřízené Římu a je rovněž zastáncem kolegiality biskupů. Takový postoj byl patrný už při jeho prvním vystoupení po zvolení papežem. Ponechal stranou viditelné známky a projevy papežské autority a prezentoval se jako biskup Říma. Rovněž svého předchůdce Benedikta XVI. označil jako emeritního biskupa římského, nikoliv jako emeritního papeže. Před udělením požehnání městu a světu (\"Urbi et Orbi\") si vyžádal modlitbu přítomných věřících za sebe samého.\n\nPodle Semína byl v roce 2005 přinejmenším od druhého kola volby hlavním protikandidátem kardinála Ratzingera a přesunuly se k němu hlasy, které původně směřovaly ke kardinálu Martinimu, oblíbenci progresivního a liberálního směru v církvi. Podle Semína se zdá být jasné, že papež František přichází na Petrův stolec jako rozhodný stoupenec druhého vatikánského koncilu včetně jím nastolených změn a že papežem Františkem zvolený kurz opět potlačí ostrůvky (předkoncilní) katolické tradice, jež se vynořovaly za pontifikátu Benedikta XVI.\n\nPodle publicisty Martina T. Zikmunda se František dosud ve všech funkcích projevil jako teologicky konzervativní a nebývale sociálně citlivý. Je vůdcovským typem, ošlehaný praktickým životem, a svými gesty ukázal osobní pevnost a kuráž. Podle Zikmunda se stal vhodným kompromisním kandidátem těch, kteří touží po změnách, a těch, kteří chtějí papeže jako vnější ikonu, aniž by se vnitřní pořádky příliš měnily. Reakce katolických i nekatolických médií a osobností na první papežovy kroky byly převážně pozitivní. Kateřina Lachmanová i Joel Ruml však zdůraznili, že lidé si do nového papeže projektují příliš velké množství protikladných i nerealistických očekávání.\n\nJeho postoj k papežské kurii byl doposud rezervovaný, stálým funkcím v ní se vyhýbal a Vatikán navštěvoval jen v nezbytných případech. Již v souvislosti se svým jmenováním kardinálem v roce 2001 odrazoval věřící ve své zemi od utrácení peněz za cestu do Říma a podobně se obrátil na Argentince i při zahájení svého pontifikátu. Vyzval je, aby raději dali peníze chudým. Římskou kurii považuje za subjekt, který pomáhá a slouží. Negativní zprávy o kurii jsou podle něj často přehnané a zmanipulované tak, aby skandalizovaly. Novinářům podle něj často hrozí, že podlehnou koprofilii a budou navádět ke koprofagii. Neustálé vidění negativních aspektů místo pozitivních považuje za častý hřích.\n\nTomáš Halík konstatoval, že ani od reformního papeže nelze očekávat, že bude žehnat homosexuálním svazkům, prosazovat v dnešní době svěcení žen či měnit postoj církve k potratům. Než Argentina v roce 2010 jako první latinskoamerická země zlegalizovala sňatky homosexuálů, kritizoval kardinál Bergoglio toto opatření jako \"destruktivní záměr proti Božímu plánu\" („není to obyčejný politický boj; je to pokus zničit Boží záměr“). Adopce dětí homosexuálními muži označil za \"formu diskriminace dětí\". Prezidentce Argentiny Cristině Fernández de Kirchner oponoval i v otázkách antikoncepce a umělého oplodnění, v nichž zastával konzervativní stanovisko. V červenci 2013 se přesto nezvykle otevřeně vyjádřil k problematice vztahu církve k homosexuálům. Podle něj by církev neměla věřící soudit na základě sexuální orientace, a to ani v případě, že se jedná o kněze.\n\n„V této chvíli jsem pro zachování celibátu se všemi jeho pro a proti. S jeho praktikováním jsme měli po tisíc let spíš lepší než horší zkušenosti,“ uvedl František v knize rozhovorů se svým přítelem, argentinským rabínem Abrahamem Skorkou \"O nebi a zemi\". Dodal ovšem, že celibát „…je otázka disciplíny, a ne víry, a věc se může změnit“.\n\nV roce 2005, v roce předchozího konkláve, v němž byl Bergoglio řazen mezi papabili, vydal Horacio Verbitsky knihu o církvi s názvem \"El Silencio\" (Mlčení), v níž Bergoglia obvinil z toho, že v době tzv. špinavé války v Argentině pod záštitou operace Kondor v období vlády vojenské junty zbavil jezuitské kněze Orlanda Yoria a Francisca Jalicse ochrany svého řádu, a tím umožnil armádě, aby je v květnu 1976 unesla a mučila. Tato tvrzení se odvolávají na rozhovory s Jalicsem, který se později přestěhoval do německého kláštera. Bergoglio označil obvinění za pomluvu a prohlásil, že naopak tajně zachránil životy obou kněží a dalších, které ukryl před eskadrami smrti nebo jim pomohl uprchnout.Podle Verbitského Bergoglio naopak pomohl ukrýt příslušníky argentinského námořnictva před inspektory Meziamerické rady pro lidská práva a odmítal žádosti o pomoc lidí před terorem vlády. Bergoglio dvakrát odmítl svědčit u soudu o svém působení v čele jezuitského řádu, a když v roce 2010 před soudem konečně vypovídal, byly mu vytčeny vyhýbavé odpovědi. V roce 2010 před soudem uvedl, že o případech odebírání dětí politicky nepohodlným ženám se dozvěděl až v roce 1985, dva roky po konci vojenské vlády, zatímco rodina Eleny de la Cuadra, která zmizela v roce 1977 v pátém měsíci těhotenství a po porodu byla ve vězení zabita, tvrdí, že ho kontaktovala a prosila o pomoc už v době zmizení Eleny.\n\nNa rozdíl od předešlého se uvádí, že ani v době diktatury neváhal kritizovat poměry v zemi a přispěl k tomu, aby se argentinská biskupská konference v roce 2000 omluvila za neschopnost zaujmout odmítavý postoj k vojenské vládě, a přispěl tak k zahojení ran a obnovení důvěryhodnost římskokatolické církve.\n\nDne 18. března 2013 vydal prezident Nejvyššího soudu Argentiny Ricardo Lorenzetti prohlášení, že papež František je zcela nevinný a nebyl nikdy podezřelý z porušování lidských práv během špinavé války. Lorenzetti dále zdůraznil nutnost respektovat presumpci neviny. Řekl: „Ačkoli někteří stále prohlašují, že mohl udělat to či ono, faktem zůstává, že zde není žádné konkrétní obvinění vznesené proti bývalému kardinálovi Jorgemu Bergogliovi.“ Argentinský nositel Nobelovy ceny za mír a odpůrce vojenské junty Adolfo Pérez Esquivel 21. března 2013 prohlásil, že František „Neměl nic společného s diktaturou, nebyl komplicem diktatury a nekolaboroval.“\n\nTaké Hebe de Bonafini, prezidentka jedné z organizací „Matek z Plaza de Mayo“ (organizace matek obětí argentinské diktatury), se v roce 2013 vzdala kritizování papeže Františka a v otevřeném dopise jej chválila za jeho duchovní činnost v chudinských čtvrtích Buenos Aires. Funkcionářka Matek tak provedla stejný obrat jako prezidentka Argentiny Cristina Fernández de Kirchner a různí další členové její vlády, kteří zvolení dřívějšího arcibiskupa Bergoglia papežem zprvu přijali rezervovaně nebo otevřeně kriticky.\n\nJako kardinál opakovaně podporoval argentinský nárok na britské Falklandy (Malvíny). Podle britského listu The Sun v roce 2011 prohlásil: „Falklandy jsou naše, je to naše země. Važme si těch, kdo tam položili své životy. Falklandy patří Argentině.“ U příležitosti 30. výročí konce války o toto souostroví v roce 2012 se Bergoglio vyjádřil, že Britové se ostrovů zmocnili.\n\nBritský premiér David Cameron se v březnu 2013 proti názorům nového papeže „při vší úctě“ ohradil a odvolal se na jednoznačné výsledky referenda, které na ostrovech právě proběhlo: „Bílý dým nad Falklandami byl dost jasný.“ Argentinská velvyslankyně v Londýně Alicia Castrová v reakci na toto prohlášení označila za zarážející, že si premiér „dovoluje odmítat papeže“. Argentinská prezidentka Cristina Fernández de Kirchner, která nynější obyvatele Falkland považuje za squattery a referendum za frašku, vyjádřila naději, že i přes četné spory, které ona a dřívější kardinál Bergoglio měli, pomůže papež František vylobbovat alespoň zahájení jednání s Brity. Vzápětí nato se jako vůbec první hlava státu ve Vatikánu s papežem setkala.\n\nOd vypuknutí migrační krize v roce 2015, která vyústila v migraci více než milionu lidí do Evropy, se angažuje ve prospěch uprchlíků. V září 2016 papež František vyzval Evropany, aby „uprchlíky uvítali ve svých domech a obcích, aby jejich první zkušenosti v Evropě bylo teplé lidské uvítání a ne chlad při spaní na ulicích.“\nV prosinci 2014 odmítl udělit osobní audienci tibetskému dalajlámovi Tändzinu Gjamcchovi kvůli „delikátní situaci“, která panuje ve vztazích Svatého stolce a Číny.\n\nDne 26. listopadu 2013 vydal apoštolskou exhortaci \"Radost evangelia\", kde mimo jiné silně kritizuje současný globální ekonomický systém a označuje ho za „novou tyranii“. Prosí bohaté, aby se s chudými podělili o své peníze (které prohlašuje za novodobou modlu), a zároveň vzkazuje, že vytvářet ekonomiku sociálních nerovností a dokonce vyloučenosti „zabíjí“. Proti těmto názorům se ohradili američtí konzervativci včetně Rushe Limbaugha. Ten dokonce prohlásil, že tyto papežovy názory jsou marxistické. Svatý otec pro časopis La Stampa na tyto reakce uvedl, že marxistická ideologie je špatná, ale že se setkal ve svém životě s mnoha marxisty, kteří byli dobří lidé, takže není výrokem Rushe Limbaughadena uražen. Dodal přitom, že nedávno vydaná exhortace je v souladu se sociální naukou římskokatolické církve.\n\nV apoštolské exhortaci \"Radost evangelia\" papež mimo jiné napsal:\n\n\n\n\n\n"}
{"id": "843246", "url": "https://cs.wikipedia.org/wiki?curid=843246", "title": "Gara rudohnědá", "text": "Gara rudohnědá\n\nGara rudohnědá (\"Garra rufa\") je druh malých sladkovodních ryb.\n\nPochází z oblastí Blízkého východu – vyskytuje se v říčních pánvích Jordánu, Ásí, Eufratu a Tigridu a v některých pobřežních řekách severního Turecka a severní Sýrie. V těchto oblastech žije v řekách, jezerech, malých rybníčcích a malých bahnitých potocích. Pohybuje se u dna, schovává se pod a mezi kameny a mezi rostlinami, kde se živí drobnými rostlinami a živočichy přichycenými ke kamenům.\n\nJejím charakteristickým znakem je načervenalá barva ocasní ploutve. Může dorůst maximální délky 14 cm.\n\nGara rudohnědá je známá zejména díky svému výskytu v oblasti města Kangal. Tyto ryby zde žijí ve 35 °C teplé vodě termálních pramenů, které jsou chudé na potravu. Gary ze zdejší populace se naučily okusovat (resp. „oždibovat“, protože tyto ryby nemají zuby) kůži zdejších návštěvníků lázní, což přináší prospěch oběma stranám – gary mají dostatek potravy a návštěvníkům lázní pomáhají odstraňovat problémy vzniklé onemocněním např. lupénkou či atopickým ekzémem. Tohoto jejich návyku využívají podnikatelé na celém světě, kteří nabízejí tzv. „rybí pedikúru“, při které si zákazníci máchají nohy v nádržích s rybkami a ty jim okusují ztvrdlou či odumřelou kůži z nohou.\n\nZ důvodu popularity „rybí pedikúry“ a ohrožení gary rudohnědé nadměrným výlovem je v Turecku vývoz této ryby trestným činem.\n\nNení jasné, zda může způsobovat přenos nemocí mezi zákazníky, kteří podstoupili odstraňování kůže pomocí ryb gara. Některé státy v USA kvůli hygienickým problémům „rybí pedikúru“ zakázaly.\n\nNení jasné, zda sliny ryb skutečně obsahují léčivou látku.\n"}
{"id": "843250", "url": "https://cs.wikipedia.org/wiki?curid=843250", "title": "Guillermo Fariñas", "text": "Guillermo Fariñas\n\nGuillermo Fariñas, zvaný El Coco, (* 3. ledna 1962, Santa Clara, Kuba) je jeden z nejznámějších odpůrců komunistického režimu na Kubě, symbol boje za svobodu projevu. Tento psycholog a žurnalista držel více než dvacetkrát různě dlouhé hladovky, aby tak protestoval proti některým rozhodnutím vládnoucí komunistické strany.\n\nV roce 2006 zahájil hladovku, kterou protestoval proti cenzuře internetu na Kubě. Zcela bez jídla nebo s nitrožilní výživou vydržel 7 měsíců, pak musel hladovku ukončit kvůli velmi vážným zdravotním problémům. Získal tehdy ocenění od organizace Reportéři bez hranic.\n\nV únoru 2010 vyhlásil hladovku, kterou chtěl upozornit na smrt vězněného disidenta Orlanda Zapaty, který zemřel po dlouhém hladovění. Zároveň byl rozhodnutý setrvat v protestu tak dlouho, dokud režim nepropustí asi třicítku vězňů svědomí, kteří byli vážně nemocní.\n\nKubánská vláda se ohradila tvrzením, že nebude akceptovat žádný nátlak nebo vydírání. Případ považovala za snahu zdiskreditovat politický systém na Kubě. Provládní deník \"Granma\" Fariňase označil za „placeného agenta Spojených států“.\n\nFariñas byl kvůli nedostatku živin hospitalizován, ale i přesto veškerou potravu kromě nitrožilní stále odmítal. Hladovku ukončil po 134 dnech v červenci 2010 poté, co bylo zřejmé, že vláda propustí přes 50 politických vězňů.\nV říjnu 2010 Evropský parlament udělil Fariñasovi Sacharovovu cenu za svobodu myšlení. Cena tak byla již potřetí udělena zástupci kubánské opozice. O dva měsíce později však komunistická vláda odmítla vydat Fariñasovi vízum, aby mohl vycestovat pro převzetí ceny do Štrasburgu. Převzal ji tak až v roce 2013.\n\nKubánské úřady umožnily Fariñasovi vycestovat až v roce 2013, v listopadu téhož roku tak zamířil do Prahy. Již dříve četl esej Václava Havla \"Moc bezmocných\" a od té doby doufal, že se s ním někdy osobně setká. Václav Havel však v prosinci 2011 zemřel, a tak se Fariñas mohl vydat jen na Vinohradský hřbitov, kde se u hrobu bývalého prezidenta pomodlil. \"„Václav Havel byl univerzálním symbolem boje za lidská práva. Ale speciálně pro kubánskou společnost je to vzor, protože u nás je stále mnoho lidí odevzdaných a smířených se současným stavem věcí,“\" řekl Fariňas.\n\n\n"}
{"id": "843253", "url": "https://cs.wikipedia.org/wiki?curid=843253", "title": "Joseph Kittinger", "text": "Joseph Kittinger\n\nJoseph Kittinger (* 27. července 1928 Tampa, Florida, USA) byl prvním člověkem, který skákal z výšky přes 30 km nad zemským povrchem. Dostal se při tom na rychlost 988km/h. Skákal z výšky 31 km. Skok se uskutečnil 16. srpna 1960. Po dlouhou dobu byl nejdelším skokem v historii. 14. října 2012 byla délka a rychlost překonána Felixem Baumgartnerem, který dosáhl rychlost 1120 km/h a skákal z výšky 39 km.\n\nNebyla ale překonána doba letu volným pádem. Joseph Kittinger tak stále drží rekord s 4 minutami a 36 sekundami. Spekuluje se, že Baumgartner otevřel padák schválně dříve, aby jeho příteli Kittingerovi tento rekord zůstal.\n"}
{"id": "843254", "url": "https://cs.wikipedia.org/wiki?curid=843254", "title": "MáTa", "text": "MáTa\n\nMáTa je smíšený pěvecký sbor založený v roce 1992 paní Zorou Krásnou. Jeho členy jsou obvykle rodiče a přátelé dětí studujících v Základní umělecké škole v Praze 8 v Klapkově ulici. Sbor je členem Unie českých pěveckých sborů. Jeho ředitelem je Ing. Jan Rejšek a sbormistryní Mgr. Helena Velická.\n\nImpulsem k založení sboru bylo nacvičování České mše vánoční od Jakuba Jana Ryby, které připravovala paní Zora Krásná se symfonickým orchestrem kobyliské základní umělecké školy, jejž vedla. Protože však nebyl pěvecký soubor, který by v dané skladbě provedl pěvecké party, vyzvala paní Krásná rodiče studentů školy k vytvoření sboru a nacvičení těchto zpěvů. Rodiče výzvu přijali, sbor sestavili a pěvecké party na koncertu odzpívali. Po jeho konci však rodiče projevili snahu se scházet i nadále. Toto přání paní Krásná vyslyšela a sboru se i nadále věnovala. Pod jejím vedením sbor nastudoval a spolu se školním symfonickým orchestrem na koncertech ve Španělském sále Pražského hradu a ve Dvořákově síni pražského Rudolfina provedl například skladbu Carmina Burana od Carla Orffa či Te Deum od Antonína Dvořáka.\n\nSbor též navštívil sbor Buxtehude z německého Bad Oldesloe, s nímž, při jeho návštěvě v Praze, měl společný koncert v Míčovně Pražského hradu. Spolupracoval také se sborem Ference Liszta z maďarské Budapešti.\n\nV letech 2001 až 2003 se ve vedení sboru střídali Pavel Bělík s Janem Svejkovským. Pod Svejkovského vedením sbor vystoupil na koncertě pražském Rudolfinu, který se zde konal u příležitosti padesátého výročí založení Základní hudební školy v Praze 8. K tomuto výročí vydala škola CD, na němž se sbor také umělecky podílel.\n\nMezi roky 2003 a 2006 vedla sbor paní Zuzana Krušinová, s níž sbor vystupoval například na zájezdu do Szegedu v Maďarsku nebo do českých vesnic v rumunském Banátu.\n\nBěhem podzimu 2006 vystřídala ve vedení sboru stávající sbormistryni paní Helena Velická. Pod jejím vedením sbor nastudoval Dvořákovu mši D–Dur (zvanou Lužanskou), kterou pro Společnost Antonína Dvořáka provedl na vzpomínkovém koncertě u příležitosti 135. výročí svatby Antonína Dvořáka s Annou Čermákovou ve svatopetrském kostele v Praze. Vedle této skladby nastudoval též Requiem od Wolfganga Amadea Mozarta. Sbor pod patronací Daniela Hůlky vystupuje také v kostele svatého Jiří v Aldašíně.\n\nNa pozvání pěveckého sboru z francouzského města Pau se MáTa účastnila koncertního turné v Akvitánii. Vedle něho spolupracuje i se sbory ze švédské Skary či faerských Kórið hjá Jóhan.\n\n\nV říjnu 2012 vydal sbor své první studiové CD nazvané „První inventura“. Pokřtěno bylo na koncertě u příležitosti 20. výročí založení pěveckého sboru, který se konal 13. října 2012 v Betlémské kapli v Praze. Jeho obsahem jsou skladby:\n\n"}
{"id": "843255", "url": "https://cs.wikipedia.org/wiki?curid=843255", "title": "Univerzita OSN", "text": "Univerzita OSN\n\nUniverzita OSN (anglicky United nations university, zkratka UNU) je jedním z programů OSN. V současnosti pod UNU spadá 15 institucí ve 13 zemích, jejichž absolvent může získat postgraduální titul. V čele univerzity stojí 24-členná rada. UNU není financována z rozpočtu OSN, ale z příspěvků vlád, organizací i jednotlivců. První návrh na založení univerzity vznesl roku 1969 U Thant. Oficiálně založena byla v roce 1973, kdy byla sepsána její první charta. Svou činnost zahájila roku 1975. UNU je tvořena výzkumníky z různých částí světa, mezi oblasti výzkumu UNU patří studia, které vedou k řešení globálních problémů a vzniku mírového světa.\n\nProgram výzkumu na léta 2011-2014 je tvořen pěti body:\n\n"}
{"id": "843261", "url": "https://cs.wikipedia.org/wiki?curid=843261", "title": "Chuaj-žou", "text": "Chuaj-žou\n\nObvod Chuaj-žou () je nejsevernější z městských obvodů v Pekingu, hlavním městě Čínské lidové republiky. Celý obvod má rozlohu 2 557 čtverečních kilometrů, ale žije v něm pouhých zhruba tři sta tisíc obyvatel, neboť z devadesáti procent se jedná o hornatou přírodní krajinu.\n\n"}
{"id": "843267", "url": "https://cs.wikipedia.org/wiki?curid=843267", "title": "Si-čcheng", "text": "Si-čcheng\n\nObvod Si-čcheng (, doslova \"západní obvod města\") je jeden z městských obvodů v Pekingu, hlavním městě Čínské lidové republiky. Spolu s obvodem Tung-čcheng tvoří historické centrum města dané městskými hradbami. Má rozlohu 50 čtverečních kilometrů a žije v něm 1,2 miliónu obyvatel.\n\nJsou zde významné kulturní budovy, například Velké národní divadlo a hlavní sídlo Čínské akademie věd, Čínské paleozoologické muzeum, ale i vládní sídlo Čung-nan-chaj, ředitelství tiskové agentury Sin-chua a ředitelství Čínské lidové banky. Leží zde také Pekingská zoologická zahrada.\n\n"}
{"id": "843268", "url": "https://cs.wikipedia.org/wiki?curid=843268", "title": "Königstein", "text": "Königstein\n\nKönigstein je název několika různých lokalit:\n\n"}
{"id": "843282", "url": "https://cs.wikipedia.org/wiki?curid=843282", "title": "Zákon o státní statistické službě", "text": "Zákon o státní statistické službě\n\nZákon o státní statistické službě je zákon č. 89/1995 Sb., který upravuje státní statistickou službu. Zajišťuje právní rámec pro činnost Českého statistického úřadu.\n\nStatistická služba ve smyslu tohoto zákona zahrnuje získávání údajů, vytváření statistických informací o sociálním, ekonomickém, demografickém a ekologickém vývoji České republiky a jejích jednotlivých částí, poskytování statistických informací a jejich zveřejňování. Její součástí je též zajišťování srovnatelnosti statistických informací a plnění závazků z mezinárodních smluv v oblasti statistiky, kterými je Česká republika vázána.\n\n"}
{"id": "843295", "url": "https://cs.wikipedia.org/wiki?curid=843295", "title": "Sobótka", "text": "Sobótka\n\nSobótka [sɔˈbutka] (německy: Zobten am Berge) je obec v Dolnoslezském vojvodství, je sídlem městsko-vesnické gminy Sobótka. V roce 2011 zde žilo 7 023 obyvatel. Sobótka leží ve vzdálenosti okolo 30 kilometrů od Vratislavi na severním svahu hory Ślęża.\n\nOblast byla osídlena od prehistorických časů, jak je zřejmé z početných archeologických artefaktů a ve 2. století před Kristem byla hora Ślęża místem posvátného místa keltského kmene Bójů, ohraničující severní osídlení jejich osídlené oblasti. V roce 1128 slezský velmož Petr Wlast založil augustiniánské opatství na hoře Ślęża, které bylo později přemístěno do Vratislavi, zatímco oblast zůstala majetkem augustiniánského řádu. Sídlo bylo prvně zmíněno v bule vydané roku 1148 papežem Evženem III. jako Sabath, z latinského \"sabbatum\" (česky sobota) což odkazovalo na týdenní trh. Tržní práva byla potvrzena slezským knížetem Boleslavem I. Vysokým v roce 1193. Jeho syn Jindřich I. Bradatý udělil městu privilegia podle magdeburského městského práva v roce 1221. Město je položeno na staré jantarové stezce a jeho první rolí byl obchod. Poté, co se polský král Kazimír III. Veliký vzdal Slezska, se roku 1353 Sobótka stala skrze sňatek české kněžny, částí teritoria českých králů. Král Václav IV. výslovně potvrdil městská práva v roce 1399. Město bylo opět koupeno augustiniány roku 1494. Jako součást Habsburské monarchie bylo město postiženo v době třicetileté války. S většinou Slezska byla roku 1742 anektována pruským královstvím. Král Fridrich Vilém III. nakonec roku 1810 sekularizoval augustiniánské panství. Do roku 1945 bylo město známo jako Zobten am Berge. Po druhé světové válce byl region dán postupimskou dohodou pod polskou administrativu vlivem teritoriálních změn požadovaných SSSR. Většina Němců utekla anebo byla vystěhována a nahrazena Poláky vyhnanými z polských oblastí anektovaných Sovětským svazem.\n\nHlavní atrakcí oblasti je hora Ślęża, jeden z 28 vrcholů polské horské koruny. Jméno Slezska pochází od jména této hory. Nyní je zde rezervace \"Hora Ślęża chráněná krajinná oblast a geologický park\". Se svými 718 metry nad mořem jde o nejvyšší vrchol sudetského předhůří. Speciální mikroklima dovoluje rozvinutí mnoha druhů fauny a flóry. V době bronzové byla hora centrem pohanského slunečního kultu. Christanizace oblasti začala v 10. století. Je zde mnoho cest jak pro chodce, tak pro cyklisty.\nV nejstarším domě v centru Sobótky je museum archeologie Stanislawa Dunajewského, vystavující velkou expozici toho, co bylo nalezeno na blízko hoře Ślęża. Za návštěvu stojí tako gotický kostel svaté Anny (13./14. století) a kostel svatého Jakuba (1738) a zámek Gorka.\n\n\"Překlad z anglické wikipedie.\"\n\n"}
{"id": "843308", "url": "https://cs.wikipedia.org/wiki?curid=843308", "title": "Nový židovský hřbitov v Benešově", "text": "Nový židovský hřbitov v Benešově\n\nNový židovský hřbitov v Benešově, založený roku 1883, sousedí s městským hřbitovem v Benešově v ulici K Pazderně a leží necelého půl kilometru na východ od Starého židovského hřbitova. Je chráněn jako kulturní památka České republiky.\n\nNa ploše 2684 m² se dodnes dochovalo kolem 300 náhrobních kamenů (\"macev\"), v areálu se nachází také hrob 13 francouzských vězňů ze železničního transportu z roku 1945. Pohřbívalo se zde až do druhé světové války.\nPo roce 1984 sem bylo přeneseno několik historických náhrobků ze starého hřbitova, jež byly umístěny poblíž dnes zrekonstruované obřadní síně, která v současnosti slouží coby památník obětem holokaustu.\n\nPoslední benešovská synagoga, postavená roku 1845 na pozemku darovaném knížetem Lobkowiczem a od roku 1945 využívaná jako sbor Církve československé husitské, byla zbořena v roce 1976.\n\n"}
{"id": "843309", "url": "https://cs.wikipedia.org/wiki?curid=843309", "title": "Vyšná Hutka", "text": "Vyšná Hutka\n\nVyšná Hutka je obec na Slovensku, v okrese Košice-okolí. V roce 2011 zde žilo 441 obyvatel, rozloha katastrálního území činí 3,62 km². V letech 1986 až 1990 byla obec spojená s Nižnou Hutkou do obce Hutky.\n"}
{"id": "843335", "url": "https://cs.wikipedia.org/wiki?curid=843335", "title": "Juraj Mintál", "text": "Juraj Mintál\n\nJuraj Mintál (* 13. března 1971) je bývalý slovenský fotbalista, obránce.\n\nHrál za DAC Dunajská Streda, FC Karviná, FC Rimavská Sobota, MFK Ružomberok a MŠK Žilina. V československé lize nastoupil ve 31 utkáních, v české lize ve 23 utkáních a ve slovenské lize v 73 utkáních.\n\n"}
{"id": "843339", "url": "https://cs.wikipedia.org/wiki?curid=843339", "title": "Orlando Zapata", "text": "Orlando Zapata\n\nOrlando Zapata Tamayo (15. května 1967, Santiago de Cuba, Kuba – 23. února 2010, Havana, Kuba) byl kubánský dělník a politický aktivista, vězněný za své kritické názory na vládnoucí komunistický režim. V prosinci 2009 zahájil hladovku, v jejímž důsledku po 85 dnech zemřel. Jeho smrt vzbudila mezinárodní pozornost a vedla ke zhoršení vztahů mezi Kubou a Evropskou unií i k ostré kritice ze strany Spojených států, které vyzvaly Kubu k propuštění všech politických vězňů.\n\nZapata byl poprvé zatčen v prosinci 2002 kvůli pohrdání úřední mocí a občanské neposlušnosti. Byl uvězněn na více než tři měsíce.\nV březnu 2003, 13 dní poté, co byl propuštěn, byl zatčen podruhé v rámci kubánského Černého jara. V té době držel hladovku za propuštění několika dalších disidentů. Byl odsouzen na 25 let vězení, podle některých zdrojů v součtu až na 36 let vězení.\n\nV prosinci 2009 zahájil Zapata hladovku na protest proti životním podmínkám v kubánských věznicích. Jeho zdraví se prudce zhoršovalo, utrpěl selhání ledvin.\n\nRežim jej v kritickém stavu nechal převézt do nemocnice v Camagüey, kde mu byly nitrožilně podávány tekutiny proti jeho vůli. 16. února 2010 se jeho stav dále zhoršil a byl převezen do nemocnice v Havaně, kde však o týden později zemřel.\n\nZapatova smrt vyvolala vlnu solidarity s kubánskými politickými vězni a zesílila kritiku komunistického režimu. Mezinárodní organizace Amnesty International označila Zapatu za vězně svědomí.\n\nRovněž hladovkou se na jeho smrt rozhodl upozornit další významný kubánský disident Guillermo Fariñas, který ji spojil s nakonec úspěšným protestem proti věznění třicítky nemocných politických vězňů.\n\nKubánské noviny nicméně popsaly Zapatu jako \"„běžného zločince neprávem povýšeného na mučedníka”\". Podle režimem neuznávané, nicméně většinou tolerované \"Komise pro lidská práva a národní smíření\" vláda nechala po Zapatově smrti pozatýkat 115 opozičních aktivistů a příznivců zemřelého, přičemž je ponechala zatčené tak dlouho, aby se nemohli zúčastnit jeho pohřbu.\n\nZapata byl po 38 letech prvním opozičním aktivistou, který na Kubě v důsledku hladovky zemřel. Naposled se tak stalo v roce 1972, kdy kvůli hladovce zemřel básník a disident Pedro Luis Boitel.\n"}
{"id": "843357", "url": "https://cs.wikipedia.org/wiki?curid=843357", "title": "Atletika na Letních olympijských hrách 2012 – 1500 metrů muži", "text": "Atletika na Letních olympijských hrách 2012 – 1500 metrů muži\n\nPozn. Všechny časy jsou v britském letním čase (UTC+1).\n\n"}
{"id": "843358", "url": "https://cs.wikipedia.org/wiki?curid=843358", "title": "Milan Duhan", "text": "Milan Duhan\n\nMilan Duhan (* 23. října 1972, Ostrava) je bývalý český fotbalista, záložník a fotbalový trenér aktuálně u týmu 1.FC Poruba.\n\nHrál za FC Baník Ostrava, SK Hradec Králové, MŠK Žilina, SK Sigma Olomouc, FK Viktoria Žižkov a FC Karviná. V československé a české lize nastoupil ke 155 utkáním a dal 25 gólů. V Poháru vítězů pohárů nastoupil v 1 utkání.\n\n\n"}
{"id": "843361", "url": "https://cs.wikipedia.org/wiki?curid=843361", "title": "Costa vs. ENEL", "text": "Costa vs. ENEL\n\nFlaminio Costa vs. ENEL byl soudní spor u Evropského soudního dvora (číslo 6/64). Soud v odůvodnění rozsudku v této kauze označil právo Evropské unie za nadřazené právním předpisům jednotlivých členských zemí Evropské unie.\n\nFlaminio Costa byl občan Itálie, který vlastnil akcie v energetice. Protestoval proti znárodňování italského energetického průmyslu tím, že odmítnul zaplatit účet za elektřinu v hodnotě 1 925 lir (částka, odpovídající asi jednomu euru). Za to byl zažalován nově vzniklou státní energetickou společností ENEL. Flaminio Costa navrhl u soudu položení předběžné otázky Soudnímu dvoru o souladu zákona o znárodnění s Římskou smlouvou (čl. 102, 93, 53 a 37) a italskou ústavou. Milánský smírčí soudce (\"Giudice Conciliatore\") případ předal ústavnímu soudu a také se obrátil na Evropský soudní dvůr s žádostí o rozhodnutí o předběžné otázce.\n\nItalský ústavní soud rozhodl, že na základě zásady Lex posterior derogat legi priori (\"zákon pozdější ruší zákon dřívější\") je italský zákon o znárodnění platný, protože byl vydán roku 1962, kdežto římské dohody byly přijaty roky 1958. Italská vláda namítla, že je žádost milánského soudce bezpředmětná, protože ESD nemůže rozhodovat o italském právu. K tomu však Soudní dvůr poznamenal, že podle čl. 177 Římské smlouvy musí soudy členských států, proti jejichž rozhodnutím není opravného prostředku, předložit předběžnou otázku Soudnímu dvoru, kdykoliv je tato otázka vnesena za řízení. Soudní dvůr také nerozhoduje o platnosti italského práva, ale pouze o intepretaci dotčených článků.\n\nItalská vláda namítala, že jestliže je soud povinen aplikovat italské právo, nemůže se uchýlit k předběžné otázce podle čl. 177 Římské smlouvy. Soudní dvůr však řekl, že Římská smlouva vytvořila vlastní právní řád, který se stal součástí právních řádů členských států, a tudíž jsou soudy těchto států povinny aplikovat evropské právo. Vytvořením mezinárodní organizace s vlastní právní osobností (\"own legal personality; own legal capacity\") a pravomocemi jí danými členskými státy, tyto členské státy omezily svoji suverenitu. Tím tak vytvořily právní řád, který zavazuje jak je, tak jejich občany. Jestliže by tomu bylo opačně, pak by aplikace práva EHS byla nahodiná a nikoliv bezpodmínečná. Státy se mohou odchýlit od aplikace těchto ustanovení pouze za určitých podmínek. Právo členských států tedy nemá aplikační přednost před právem Společenství.\n\nK interpretaci čl. 102 Římské smlouvy, který říká, že jestliže je zde \"důvod k obavám\", že přijetí nebo změna zákonů nebo jiných předpisů může vyvolat \"narušení\" ve smyslu článku 96 (soutěž na společném trhu), členský stát se \"poradí s komisí\"; komise má pravomoc doporučit členskému státu přijetí takové regulace, která nebude vyvolávat narušení. Soudní dvůr článek je navržen za účelem harmonizace právních předpisů (ostatně je takto ve smlouvě systematicky zařazen). Členské státy se zavázaly, že v případě jakkoliv malé možnosti narušení soutěže na společném trhu, budou další postup ohledně přijetí zákona či jiného právního předpisu, který takové narušení může vyvolat, konzultovat s komisí. Tento závazek členských států však nevytváří individuální práva, která musí státy chránit (pozitivní závazky). S ohledem na ustanovení článku má Komise povinnost zajistit jeho dodržování, avšak tento závazek nedává jednotlivcům právo se dovolávat (ve smyslu čl. 177) pozitivního závazku ze státu nebo porušení povinnosti Komise zajistit dodržování čl. 102.\n\nK interpretaci čl. 93 Římské smlouvy. Podle čl. 93 (1) a (2) Komise, ve spolupráci s členskými státy, \"průběžně zkoumá systémy podpor existující v těchto státech.\" S ohledem na přijetí vhodných opatření k zajištění fungování společného trhu. Podle čl. 93 (3) musí být Komise včas informována o záměrech poskytnout nebo upravit podpory, aby mohla podat své připomínky. Tato ustanovení jsou vytvořena k potlačení existujících státních podpor a k zabránění státům v zavádění nových podpor v jakékoliv formě, kterými jsou přímo či nepřímo zvýhodňovány podniky a které ohrožují, třebaže potenciálně, soutěž na společném trhu. Tento závazek státu informovat Komisi však nevytváří žádná individuální práva. Komise je povinna zajistit dodržování tohoto článku a držet neustálý dohled nad existujícími systémy podpor. Stejně jako v případě čl. 102, ani čl. 93 nevytváří možnost pro jednotlivce dovolat se porušení povinnosti ať už Komisí nebo členským státem.\n\nK interpretaci čl. 53 Římské smlouvy. Čl. 53 říká, že \"členské státy nezavedou pro státní příslušníky jiných členských států žádná nová omezení práva usazování, nestanoví-li tato smlouva jinak.\" Toto ustanovení stát zavazuje nejednat, a to jak ze strany členského státu, tak Komise. Tento článek má tedy přímou účinnost na vztahy mezi členskými státy a jednotlivci. Jelikož je přijetím Smlouvy tento článek stal součástí vnitrostátního práva, vytvořil tak individuální právo, které musí být pod ochranou soudní moci. Podle čl. 52 (2) říká, že svoboda usazování zahrnuje přístup k samostatně výdělečným činnostem a jejich výkon, jakož i zařizování a řízení podniků za podmínek stanovených pro vlastní státní příslušníky právem země usazení. Podle Soudního dvora je tedy čl. 53 dodržen, jestliže nejsou zavedena nová pravidla odlišná od těch, která platí pro státní příslušníky.\n\nK interpretaci čl. 37 Římské smlouvy. Čl. 37 (1) říká, že \"členské státy upraví státní monopoly obchodní povahy tak, aby na konci přechodného období byla vyloučena jakákoli diskriminace mezi státními příslušníky členských států, pokud jde o podmínky nákupu a odbytu zboží. Tento článek se vztahuje na každý subjekt, jehož prostřednictvím členský stát právní nebo fakticky, přímo nebo nepřímo kontroluje, řídí nebo významně ovlivňuje dovoz nebo vývoz mezi členskými státy. Tato ustanovení platí i pro monopoly, jež stát svěřuje jiným subjektům.\" Tím pádem mají státy dvojí závazek: 1. aktivní, a to regulovat státní monopoly, 2. pasivně, a to zdržet se jakýchkoliv nových opatření. Předběžná otázka se týkala především pasivního závazku. Čl. 37 (2) obsahuje absolutní zákaz, který neobsahuje žádnou výhradu prováděcího předpisu vnitrostátní povahy. Toto ustanovení má přímý účinek a vytváří tak závazky mezi členskými státy a jednotlivci. Toto ustanovení je tak přijetím Římské smlouvy součástí vnitrostátního práva a vytváří právo, které je pod ochranou soudní moci. \n\nSoud členského státu musí použít právo Společenství bez ohledu na ustanovení práva tohoto státu. Soud také musí aplikovat čl. 177 Římské smlouvy kdykoliv vyvstane předběžná otázka stran interpretace smluv Společenství. Soudní dvůr tedy rozhodl, že je námitka italské vlády bezpředmětná\n\nVzhledem k tomu, že státy římskými smlouvami omezily svoji suverenitu ve prospěch společenství, stojí právní řád tohoto společenství nad právními řády jednotlivých členských zemí a členské země ho nemohou měnit.\n\n\"V tomto článku bylo použito anglické znění rozsudku.\"\n"}
{"id": "843371", "url": "https://cs.wikipedia.org/wiki?curid=843371", "title": "Srdeční selhání", "text": "Srdeční selhání\n\nSrdeční selhání je chorobný stav, při kterém je narušena čerpací funkce srdce, a toto tak není schopno zabezpečit dostatečný výdej krve k uspokojení potřeb organizmu. V závislosti na příčině může vznikat akutně nebo může být chronickým stavem, který se rozvíjí pozvolně.\n\nNejčastějšími příčinami tohoto stavu jsou ischemická choroba srdeční, chlopenní vady a kardiomyopatie.\n\nVýraz srdeční selhání je někdy nesprávně používán pro stavy vedoucí k náhlé smrti jako infarkt myokardu nebo závažné arytmie, ale tyto pojmy nejsou rovnocenné.\n\nJde zejména o onemocnění vyššího věku. Průměrný věk pacientů se pohybuje kolem 75 let. Srdeční selhání je nejčastější příčinou hospitalizací u nemocných nad 65 let.\nRoční mortalita se pohybuje kolem 10%\nU mužů je výskyt srdečního selhání vyšší než u žen. Ženy po stanovení diagnózy přežívají déle.\nRizikové faktory jsou podobné jako u ischemické choroby srdeční, zejména kouření, vysoký krevní tlak, zvýšení hladiny krevního cholesterolu, cukrovka, ale také nadměrné požívání alkoholu, prodělané srdeční záněty (revmatická horečka, infekční endokarditida), syndrom spánkové apnoe a další.\n\n\nChronické srdeční selhání u dosud stabilního pacienta se může náhle zhoršit (mluvíme o akutní dekompenzaci chronického srdečního selhání). K tomu může vést náhlé zhoršení samotné vyvolávající choroby nebo jiné doprovodné stavy jako srdeční arytmie, celkové infekce a další akutní nemoci, nadměrný přívod tekutin a soli a podobně.\n\nPříznaky srdečního selhání se liší podle toho, zda je postižena levá část srdce, která pumpuje krev do celého organizmu (velkého krevního oběhu) či pravá část srdce, která vhání krev do plicního oběhu. Některé příčiny postihují srdce jako celek, pak se příznaky kombinují. Také u pokročilejšího selhání jde často kombinaci projevů z obou polovin srdce.\n\n\nNejčastěji se používá systém podle New York Heart Association (zkratka NYHA), klasifikace je čtyřstupňová:\n\nV italském registru kolem 6200 nemocných byly jednotlivé příčiny chronického srdečního selhání zastoupeny následovně:\nVzácnými příčinami jsou virová myokarditida, vrozené srdeční vady, infekce HIV, systémové nemoci pojiva zejména systémový lupus erytematodes, infiltrace srdce při amyloidóze, dlouhodobě probíhající srdeční arytmie a další.\n\nK akutnímu srdečnímu selhání vede např. rozsáhlejší infarkt myokardu nebo jeho komplikace (odtržení papilárního svalu či šlašinky, protržení mezikomorové přepážky), myokarditida, infekční endokarditida, dekompenzace hypertenze, srdeční arytmie, ale také celková onemocnění jako sepse, nadměrná činnost štítné žlázy, selhání ledvin.\n\nPravostranné srdeční selhání je časté u nemocných s chronickými plicními nemocemi (např. chronická obstrukční plicní nemoc, plicní fibrózy, při plicní embolii).\n\nNejčastějšími příznaky jsou dušnost (v široké škále intenzity – od dušnosti pozorované při větší námaze až po těžkou dušnost v klidu při plicním edému), nevýkonnost, zvýšená únavnost, celková slabost či točení hlavy, častější noční močení v důsledku zvýšeného prokrvení ledvin vleže (nykturie), chladné končetiny při jejich sníženém prokrvení.\nPravostranné selhání se projeví vzestupem hmotnosti, otoky dolních končetin, bolestmi v pravém podžebří (tlak zvětšených překrvených jater), nechutenstvím (překrvení zažívacího traktu), zvýšenou náplní krčních žil, cyanózou, v těžkém případě až otokem podkoží na většině těla.\nČastým doprovodným projevem srdečního selhání jsou srdeční arytmie, proto nemocný může pociťovat bušení srdce (palpitace) nebo mít epizody náhlé ztráty vědomí (synkopy). Závažná arytmie může být příčinou úmrtí. Mohou se také vyskytovat projevy základní nemoci (například bolesti na hrudi při námaze u nemocného s ischemickou chorobou srdeční).\n\nZákladem je klinické lékařské vyšetření. Při poslechu plic jsou během nádechu slyšet typické zvuky označované jako chrůpky či chropy. Dýchání může být nad dolními částmi plic oslabené, můžeme zjišťovat rychlejší srdeční frekvenci, abnormální srdeční ozvy, otoky níže položených částí těla, cyanózu (tedy nafialovělé zbarvení) rtů či prstů, zvětšení jater a další známky.\nZnámky městnání v plicním oběhu se ověří podle rentgenového snímku plic a srdce. Ten prokazuje obvykle rozšíření srdce (nemusí však být přítomno) a známky městnání v plících či obraz plicního edému. Možnou známkou je také tekutina v pohrudniční dutině (fluidothorax), častěji kolem pravé plíce. Rentgenové známky městnání v plících však u kompenzovaného nemocného nebývají přítomny.\n\nElektrokardiografie (EKG) může být přínosná zejména u akutního selhání. Může ukázat známky srdečního infarktu či ischémie nebo srdeční arytmie. Normální EKG křivka činí diagnózu srdečního selhání málo pravděpodobnou.\n\nPomocný význam v diagnostice mají některé laboratorní hodnoty zjišťované z krve, zejména typicky zvýšené hladiny natriuretického peptidu B (BNP). Při podezření na srdeční infarkt pak bývají užitečné hladiny srdečních markerů (zejména troponinu). Jinak slouží krevní testy zejména k posouzení vlivů, které srdeční selhání můžou zhoršovat (chudokrevnost, známky selhání ledvin, změny hladin krevních minerálů, známky zánětu, hormony štítné žlázy).\n\nHlavním vyšetřením, které prokáže poruchu srdeční funkce a zejména její bližší hodnocení je echokardiografie, tedy ultrazvukové vyšetření srdce. Umožní rozlišit mezi poruchou diastolickou (plnění srdce) a systolickou (vypuzování krve), zhodnotí stažlivost (kontraktilitu) srdce jako celku a jeho jednotlivých stěn, tloušťku stěn, funkci chlopní, zobrazí případnou tekutinu v osrdečníku. Srdeční selhání totiž není choroba, ale jen soubor příznaků, u nichž je vždy nutno přesně stanovit příčinu a tuto léčit. Právě echokardiografie nejkomplexněji zhodnotí funkci jednotlivých srdečních struktur.\n\nVzhledem k tomu, že nejčastější příčinou srdečního selhání je ischemická choroba srdeční, tedy postižení věnčitých tepen aterosklerózou, je součástí vyšetření i zobrazení věnčitých tepen po jejich katetrizaci – koronarografie. Ta umožňuje nejen zobrazit stav těchto tepen zásobujících srdeční sval, ale také v řadě případů provedením angioplastiky vyřešit zúžené místo a zlepšit zásobení srdce krví a tím i jeho funkci.\n\nZátěžové vyšetření (většinou bicyklová ergometrie) umožní zjistit pracovní toleranci nemocného a stanovit přesněji tíži srdečního selhání.\n\nNa základě těchto vyšetření se pak přistupuje ke speciálnějším vyšetřením s cílem blíže objasnit srdeční poruchu.\n\nExistuje několik systémů, podle kterých se stanovuje diagnóza srdečního selhání. Mezi nejobvyklejší patří Framinghamská kritéria, stanovena na podkladě dat z velké Framinghamské studie. V praxi je ale využívání těchto systémů jen omezené.\nDle Framinghamských kritérií se diagnóza srdečního selhání stanovuje při současném výskytu dvou hlavních kritérií nebo jednoho hlavního a dvou vedlejších kritérií.\n\nHlavní kritéria\n\nVedlejší kritéria\n\nV praxi se za důležité pro diagnózu srdečního selhání považují typické projevy, nález na echokardiografii a příznivý efekt nasazené léčby.\n\nLéčba se má vždy odvíjet od příčiny srdečního selhání s cílem ovlivnit příznivě základní onemocnění. Vždy to však možné není. Základem léčby srdečního selhání je podávání ACE inhibitorů, tedy léků snižujících aktivitu angiotenzinu. Bylo u nich ve velkých studií prokázáno, že prodlužují život nemocných a zlepšují jeho kvalitu.\nLéčba se zahajuje malou dávkou, která se postupně zvyšuje. Léky snižují tlak, což může být u mnoha pacientů problematické, protože u srdečního selhání bývá krevní tlak často snížen. Pak se ponechává nejvyšší ještě tolerovaná dávka. Nutno je také hlídat funkci ledvin a hladiny draslíku.\n\nDruhou skupinou léků, u níž bylo prokázáno prodloužení přežití nemocných, jsou blokátory beta adrenergních receptorů, které snižují nadměrnou stimulaci srdce katecholaminy. Ta je z dlouhodobého hlediska nežádoucí. Také zde je nutno začít s nízkými dávkami a jen velmi pozvolna je zvyšovat.\n\nDalšími užívanými léky s příznivým efektem na dlouhodobý průběh nemoci jsou sartany (blokátory angiotenzinového receptoru) a antagonisté aldosteronu. Pokud mají nemocní tendenci zadržovat v těle vodu, podávají se diuretika, která zvyšují vylučování sodíku a vody ledvinami.\n\nSpecifická léčba podle příčiny může zahrnovat například:\n\nSoučasně je nutné léčit doprovázející poruchy, které funkci srdce zhoršují, například srdeční arytmie pomocí léků či kardiostimulace v případě pomalého rytmu, úprava anémie, selhání ledvin a podobně.\n\nDůležitá jsou režimová a dietní opatření – přiměřený pohybový režim, dieta s omezením sodíku (vysoký přísun soli podporuje zadržování vody v těle), dieta s omezením tuků i pacientů s ischemickou chorobou srdce, redukce hmotnosti u obézních pacientů, nekouření, umírněná spotřeba alkoholu.\n\nZ dalších metod se u části pacientů s těžkým srdečním selháním, u nichž nacházíme poruchu vedení srdečních vzruchu převodním systémem srdečním, uplatní tzv. resynchronizační terapie. Jedná se o nemocné s blokádou levého raménka Tawarova nebo podobnými poruchami vedení vzruchu, které se na srdci projeví opožďováním stahu jedné srdeční komory oproti druhé. Zavedením více elektrod do jednotlivých srdečních oddílů lze tyto ve vhodných časových intervalech stimulovat, což vede k synchronizaci stahu srdečních komor a ke zlepšení čerpací funkce. U pacientů s rizikem náhlé srdeční smrti (zejména u kardiomyopatií či těžké ischemické choroby srdeční s výskytem komorových arytmií) se zavádí implantabilní kardioverter-defibrilátor ke snížení rizika život ohrožujících tzv. maligních arytmií.\n\nKrajním řešením, které je ale dnes běžnou léčbou, je transplantace srdce. Omezující je počet dárců, někdy další doprovodné nemoci, které transplantaci u některých osob nedovolí.\n\nZkouší se také alternativní techniky jako kardiomyoplastika, levokomorové podpory a náhrady, katetrizační techniky s implantací myocytů a podobně. Jejich dostupnost a zkušenosti s nimi jsou ale velmi omezené.\n\nU akutního srdečního selhání a dekompenzace srdečního selhání je důležité podat diuretika k vyloučení přebytečné zadržované vody, pokud jsou přítomny otoky, léky k rozšíření cév (vazodilatancia), kyslík, v případě neklidu či velké dušnosti léky ke zklidnění pacienta, krátkodobě léky zvyšující srdeční výkon (tyto však z dlouhodobého hlediska nejsou výhodné, neboť vedou k „vyčerpání“). Zejména je důležité řešit základní příčinu (např. srdeční infarkt, arytmie..) a další doprovodné stavy, které srdeční onemocnění zhoršují. Pacient je léčen na jednotce intenzivní péče, v případě potřeby umožňující náhradu základních porušených životních funkcí jako umělou plicní ventilaci, mechanickou podporu krevního oběhu, mimotělní oběh s oxygenátorem ECMO (který je však omezeně dostupný), případně provedení transplantace srdce.\n\nEECP terapie je klinicky úspěšná a úřadem FDA schválená ambulantní neinvazivní léčba pro pacienty s anginou pectoris a srdečním selháním. Klinické studie ukazují zlepšení kvality života pacientů, zvýšení tolerance zátěže, snížení nebo vymizení anginózních symptomů a užívaní medikamentů. EECP je vhodná zejména pro pacienty s refrakterní anginou, kde se symptomy anginy vracejí i po farmakologické léčbě, případně u pacientů, který nejsou kandidáti na invazivní zákrok jako bypass, angioplastika, nebo stent. EECP není vhodná pro pacienty s dekompenzovaným srdečním selháním.\n\nPodle velké Framinghamské studie umírá do pěti let od diagnózy srdečního selhání 60% nemocných, do jednoho roku 17%. Dle novějších studií se tato čísla jeví nižší. Na zlepšení se podílí pokroky v léčbě.. K odhadu prognózy mohou pomoci některé laboratorní ukazatele, krevní tlak, tolerance námahy při zátěžovém vyšetření. Stanovení prognózy je důležité zejména při načasování transplantace srdce. V běžné praxi lze prognózu odhadnout podle závažnosti srdečního selhání podle klasifikace NYHA. Jednoroční mortalita se skupině NYHA I je 5%, ve skupině IV až 40%.\n"}
{"id": "843372", "url": "https://cs.wikipedia.org/wiki?curid=843372", "title": "Čchao-jang", "text": "Čchao-jang\n\nČchao-jang může být:\n\n"}
{"id": "843373", "url": "https://cs.wikipedia.org/wiki?curid=843373", "title": "Louis Gallet", "text": "Louis Gallet\n\nLouis Gallet (14. února 1835, Valence – 16. října 1898, Paříž) byl francouzský dramatik, libretista a spisovatel.\n\nGallet byl syn obchodníka s vínem. Pracoval jako korektor tisku ve Valence a v roce 1857 vydal pod pseudonymem L. Marcelly sbírku básní (\"Gioventù\"). Přestěhoval se do Paříže, kde působil v Assistance Publique (byl dlouholetým ředitelem nemocnice Lariboisière) a rozvinul svou literární kariéru. Spolupracoval s řadou významných skladatelů své doby (např. Camille Saint-Saëns, Georges Bizet, Jules Massenet a Charles Gounod).\n\nV roce 1868 obdržel ocenění za své libreto \"La coupe du roi de Thulé\" v konkurenci 168 soutěžících.\n\n\n\n\n\n"}
{"id": "843377", "url": "https://cs.wikipedia.org/wiki?curid=843377", "title": "Forman (příjmení)", "text": "Forman (příjmení)\n\nPříjmení Forman, v přechýlené formě Formanová, nosí více osobností:\n\n"}
{"id": "843379", "url": "https://cs.wikipedia.org/wiki?curid=843379", "title": "Jozef Džubara", "text": "Jozef Džubara\n\nJozef Džubara (* 15. května 1965) je bývalý slovenský fotbalista, obránce. Po skončení aktivní kariéry trénuje v nižších soutěžích.\n\nHrál za Tatran Prešov, SK Hradec Králové a FC Rimavská Sobota. V československé a české lize nastoupil ke 117 utkáním a dal 2 góly. Ve slovenské lize nastoupil v 51 utkáních a dal 3 góly.\n\n\n"}
{"id": "843386", "url": "https://cs.wikipedia.org/wiki?curid=843386", "title": "Petre Roman", "text": "Petre Roman\n\nPetre Roman (* 22. července 1946) je rumunský politik. V letech 1989–1991 byl premiérem Rumunska. V letech 1999–2000 ministrem zahraničních věcí, 1996–2000 předsedou Senátu. Od roku 2008 je představitelem Národní liberální strany (\"Partidul Național Liberal\"). Byl prvním premiérem po pádu Nicolae Ceaușesca. Jeho vládu svrhly hornické protesty vedené Mironem Cozmou.\n\n"}
{"id": "843391", "url": "https://cs.wikipedia.org/wiki?curid=843391", "title": "Šácholan japonský", "text": "Šácholan japonský\n\nŠácholan japonský (\"Magnolia kobus\"), též nazývaný magnólie japonská, je opadavý strom z čeledi šácholanovitých. Pochází z Japonska a Koreje a v Česku je pěstován jako okrasná dřevina. Vyniká zejména bílými květy, rozvíjejícími se ještě před olistěním. Pěstuje se v řadě kultivarů.\n\nŠácholan japonský je opadavý strom dorůstající výšky až 24 metrů, někdy však jen keř. Letorosty jsou žlutozelené. Listy jsou tenké, obvejčité, obkopinaté až podlouhle eliptické, 6 až 20 cm dlouhé, 3 až 6 cm široké, na vrcholu nejčastěji náhle špičaté, na bázi klínovité. Listy jsou na líci tmavě zelené a lysé, na rubu světlejší a na žilnatině chlupaté. Řapíky jsou pýřité, až 25 mm dlouhé. Květy rozkvétají před olistěním, jsou bílé, někdy ve střední části růžové, vzpřímené, asi 10 cm široké, obvykle s drobným listem na bázi velmi krátké stopky. Okvětí je složeno z 9 až 12 úzce obvejčitých, lopatkovitých, 5 až 7,5 cm dlouhých okvětních plátků. Vnější 3 plátky jsou zelené, asi 2,5 cm dlouhé, nahrazující kalich. Tyčinky jsou asi 13 mm dlouhé. Květní pupeny jsou tlusté, chlupaté. Souplodí je zelené až růžové, krátce válcovité, 5 až 12 cm dlouhé, měchýřky obsahují živě červená semena.\n\nŠácholan japonský se vyskytuje v Japonsku na ostrovech Honšú, Kjúšú, Šikoku a Hokkaidó a v Koreji. V Japonsku roste v horách a podhůří a je poměrně hojný.\n\nŠácholan Loebnerův (\"Magnolia x loebneri\") je kříženec šácholanu japonského s blízce příbuzným šácholanem hvězdovitým (\"Magnolia stellata\"). Byl vyšlechtěn v Německu v roce 1910.\n\nŠácholan japonský je v Česku pěstován jako okrasná dřevina. Je vysazen např. v Dendrologické zahradě v Průhonicích, v Pražské botanické zahradě v Tróji, v Průhonickém parku, v Královské zahradě pod Pražským hradem, v Botanické zahradě v Rakovníku, v Arboretu Kostelec nad Černými lesy a Arboretu MU v Brně. Je pěstován v řadě kultivarů, odlišujících se zejména různou velikostí a zbarvením květů a celkovým habitem.\n\n"}
{"id": "843395", "url": "https://cs.wikipedia.org/wiki?curid=843395", "title": "Martina Formanová", "text": "Martina Formanová\n\nMartina Formanová, rodným jménem Martina Zbořilová (* 9. ledna 1966 Brno) je česká spisovatelka a scenáristka, jejímž manželem byl oscarový režisér Miloš Forman.\n\nBěhem vysokoškolského studia pracovala jako modelka. Ve Spojených státech, kam poprvé odletěla v roce 1994, se nejdříve živila úklidem. Následně dokončila scenáristiku na pražské Filmové a televizní fakultě Akademie múzických umění.\n\nV první polovině 90. let udržovala partnerský vztah se zpěvákem Karlem Gottem. V roce 1998 přivedla na svět dvojčata Andrewa a Jamese Formanovy. V roce 1999 se provdala za režiséra Miloše Formana, s nímž se seznámila v rámci konzultací na své diplomové práci. Domovem je lesní usedlost v Connecticutu a byt vlastní také v New Yorku.\n\nV rozhovoru pro časopis \"Moje psychologie\" v únoru 2018 uvedla, že je feministka.\n\n\n"}
{"id": "843396", "url": "https://cs.wikipedia.org/wiki?curid=843396", "title": "Snem Slovenskej krajiny", "text": "Snem Slovenskej krajiny\n\nSnem Slovenskej krajiny (česky \"Sněm Slovenské země\"), po roce 1939 Snem Slovenskej republiky byl nejvyšší zákonodárný sbor (zprvu autonomního, pak samostatného) Slovenska v letech 1938-1945.\n\nVznikl za druhé československé republiky v rámci zavedení autonomie Slovenska v rámci Česko-Slovenska. Zřízení slovenského zákonodárného orgánu předpokládala již Pittsburská dohoda uzavřená roku 1918 mezi představiteli českých a slovenských krajanských organizací v USA. Během první československé republiky bylo ustavení slovenského sněmu jedním z hlavních požadavků slovenských autonomistů (zejména Hlinkova slovenská ľudová strana). Autonomie Slovenska byla zavedena až v pomnichovském Československu (Česko-Slovensku). Poslanecká sněmovna Národního shromáždění republiky Československé schválila příslušný ústavní zákon o autonomii Slovenské země (bez rozpravy) 19. listopadu 1938. 22. listopadu přidal svůj souhlas i Senát Národního shromáždění.\n\nV rámci autonomního statutu Slovenska byl zřízen Snem Slovenskej krajiny jako nejvyšší zákonodárný sbor. 26. listopadu 1938 byly vypsány volby do tohoto sněmu s termínem voleb stanoveným na 18. prosinec 1938, přičemž ale lhůta k podání kandidátních listin byla pouze jeden den, do 27. listopadu. Tímto harmonogramem byla fakticky vyloučena volná politická soutěž, protože navíc 26. listopad připadl na neděli a v úředním listu vyšlo oznámení voleb až 27. listopadu. Ve volbách pak proto kandidovala pouze jednotná kandidátní listina formace Hlinkova slovenská ľudová strana - Strana slovenskej národnej jednoty.\nVe volbách bylo zvoleno 63 poslanců zastupujících z většiny Hlinkovu slovenskou ľudovou stranu - Stranu slovenskej národnej jednoty (do níž se předtím sloučily i další slovenské nesocialistické strany), dva poslanci reprezentovali Německou stranu a jeden poslanec Maďarskou stranu na Slovensku. Jednotná kandidátní listina získala více než 97 % všech hlasů. Volby provázely manipulace a nátlak na představitele socialistických stran, české a židovské komunity.\nSlovenský sněm se pak poprvé sešel v roce 1939 a do zániku Československa v březnu 1939 měl za sebou jen dvě schůze, z toho jedna byla formálním zahajovacím zasedáním, druhá schválila programové prohlášení třetí vlády Jozefa Tisa. Předsedou sněmu se stal Martin Sokol. Jinak slovenská autonomní vláda využívala Zmocňovací zákon a vládla pomocí vládních nařízení, bez nutnosti schvalování sněmem.\n\n14. března 1939 Snem Slovenskej krajiny odsouhlasil vyhlášení samostatného Slovenského státu. Rozhodnutí bylo schváleno bez rozpravy a bez většího nadšení. Legionář Anton Granatier neúspěšně zorganizoval letákovou akci, kdy v kuloárech sněmu přesvědčoval poslance, aby nehlasovali za rozbití Československa.\n\nZa slovenského státu byla faktická role sněmu nevýrazná. Podle slovenské ústavy z července 1939 byl nejvyšším zákonodárným sborem státu Snem Slovenskej republiky složený z 80 poslanců, volených ve všeobecných volbách na pět let. Ve skutečnosti byl sněm složen i nadále z poslanců zvolených v prosinci 1938 a volby se nekonaly. Když funkční období původního sněmu v roce 1943 vypršelo, bylo prodlouženo rozhodnutím samotného sněmu až do 31. prosince 1946.\n\n"}
{"id": "843408", "url": "https://cs.wikipedia.org/wiki?curid=843408", "title": "Hutka", "text": "Hutka\n\nHutka může být:\n\n\n\n"}
{"id": "843409", "url": "https://cs.wikipedia.org/wiki?curid=843409", "title": "Géza Csapo", "text": "Géza Csapo\n\nGéza Csapo je bývalý maďarský fotbalista, útočník.\n\nV československé lize hrál za Teplitzer FK, FC Viktoria Plzeň a SK Židenice. V nejvyšší soutěži dal 20 gólů. Ve Středoevropském poháru nastoupil za SK Židenice v roce 1938 ve dvou utkáních proti Ferencvárosi Budapešť a za Teplitzer FK v roce 1934 v jednom utkání proti Juventusu.\n\n"}
{"id": "843415", "url": "https://cs.wikipedia.org/wiki?curid=843415", "title": "Adéla Kyjevská", "text": "Adéla Kyjevská\n\nAdéla Kyjevská (asi 1071 – 20. července 1109), označovaná také jako Eupraxia či Praxedis, byla druhá manželka Jindřicha IV. a římskoněmecká císařovna. Jejím otcem byl kyjevský kníže Vsevolod I. Jaroslavič a bratrem Vladimír II. Monomach.\n\nEupraxia se poprvé vdala za Jindřicha I. Dlouhého, markrabího Severní marky. Z manželství se nenarodily děti a Jindřich zemřel v roce 1087. Eupraxia se uchýlila do kláštera Quedlinburg, kde se seznámila s Jindřichem IV., který také v roce 1087 ovdověl. Na Jindřicha udělala silný dojem její krása a v roce 1089 se s ní Kolíně nad Rýnem oženil. U příležitosti své korunovace přijala jméno Adéla (\"Adelheid\").\n\nAdéla Jindřicha doprovázela během jeho výpravy do Itálie, než ji zanechal ve Veroně. V roce 1093 uprchla do Canossy, kde žádala o pomoc Matyldu Toskánskou, jednoho z Jindřichových nepřátel. Setkala se s papežem Urbanem II., na jehož naléhání Adéla veřejně prohlásila, že ji Jindřich drží proti její vůli, nutí ji zapojovat se do orgií a z provozovování černé mše. K těmto obviněním se přidal i Konrád Francký, který prohlásil, že to je důvodem, proč se postavil proti svému otci Jindřichovi. Během orgií mu měl Jindřich nabídnout svou druhou manželku, což Konrád odmítl a proti otci se vzbouřil. Tato legenda má svůj původ v nepřátelství Jindřicha IV. a Urbana II. během boje o investituru.\n\nAdéla se z Itálie odebrala do Uherska, kde žila až do roku 1099, kdy se vrátila do Kyjeva. Po smrti Jindřicha IV. v roce 1106 se stala jeptiškou, kterou byla až do své smrti o tři roky později.\n"}
{"id": "843428", "url": "https://cs.wikipedia.org/wiki?curid=843428", "title": "Šácholan vrbolistý", "text": "Šácholan vrbolistý\n\nŠácholan vrbolistý (\"Magnolia salicifolia\"), známý též pod názvem magnólie vrbolistá, je opadavý strom z čeledi šácholanovitých. Pochází z Japonska a v Česku je zřídka pěstován jako okrasná dřevina. Kvete v dubnu a květnu, před olistěním.\n\nŠácholan vrbolistý je opadavý nevysoký strom dorůstající výšky až 15 metrů, někdy rostoucí jen jako velký keř. Letorosty jsou spíše tenké a jsou stejně jako pupeny lysé. Listy jsou široce kopinaté až vejčitě podlouhlé, tenké, 6 až 12 cm dlouhé a 2 až 5 cm široké, na vrcholu špičaté, na bázi klínovité. Listy jsou na líci lysé, na rubu nasivělé a bělavě chlupaté. Žilnatina je tvořena 10 až 12 páry žilek. Řapíky jsou lysé, 6 až 25 mm dlouhé. Květy jsou bílé, 7 až 10 cm široké. Okvětí je složeno z 6 až 12 bílých vnitřních okvětních plátků a ze 3 vnějších kopinatých 2 až 3 cm dlouhých plátků nahrazujících kalich a záhy opadavých. Kvete v dubnu a květnu, před olistěním. Souplodí zvané šách je válcovité, vzpžímené, růžové až tmavě červené, 5 až 7 cm dlouhé, s lysými měchýřky.\n\nŠácholan vrbolistý je rozšířen v Japonsku na ostrovech Honšú, Kjúšú a Šikoku, kde roste jako součást bukových a dubových lesů ve středních horských polohách zejména v oblastech přivrácených k Japonskému moři.\n\nŠácholan vrbolistý byl popsán v roce 1846 jako \"Buergeria salicifolia\". Do rodu \"Magnolia\" byl přeřazen v roce 1872. V současné taxonomii rodu \"Magnolia\" je řazen do sekce \"Yulania\" a podsekce \"Yulania\". Do této podsekce jsou z druhů pěstovaných v ČR řazeny také další časně kvetoucí druhy: šácholan liliokvětý, šácholan japonský, šácholan hvězdovitý a šácholan obnažený.\n\nI když bylo křížení s jinými druhy šácholanu zaznamenáno, žádný z nich není obecněji pěstován. Je znám kříženec se šácholanem hvězdovitým (\"Magnolia stellata\"), nazvaný \"Magnolia x proctoriana\", a se šácholanem japonským (\"M. kobus\"), zvaný \"Magnolia x kewensis\".\n\nŠácholan vrbolistý je v Česku poměrně zřídka pěstován jako okrasná rostlina. Je uváděn z Průhonického parku, z Pražské botanické zahrady v Tróji a z arboret Žampach a Kostelec nad Černými lesy. Do evropských zahrad byl přivezen až v roce 1906, přičemž v době introdukce ještě vůbec nebyly známy jeho květy.\n\n"}
{"id": "843432", "url": "https://cs.wikipedia.org/wiki?curid=843432", "title": "Linda McMahonová", "text": "Linda McMahonová\n\nLinda Marie McMahonová (* Edwardsová; 4. října 1948) je americká profesionální wrestlingová magnátka a politička Republikánské strany. Její manžel, Vince McMahon, je vlastník společnosti World Wrestling Entertainment a po jeho boku se Linda účastnila několika příběhů v této show. WWE opustila v roce 2009 a neúspěšně se ucházela o místo v senátu Spojených států v Connecticutu, ve všeobecných volbách prohrála s kandidátem demokratické strany Richardem Blumenthalem. McMahonová je republikánská kandidátka na druhé sedadlo pro rok 2012 jako náhrada za senátora Joe Libermana, její konkurent je kongresman USA, Chris Murphy.\n\nMcMahonová byla s WWE, do roku 2002 známé jako WWF, aktivní od roku 1980 do roku 2009. Během této doby společnost vzrostla z malé regionální činnosti v New Yorku na velkou mezinárodní. McMahonová a její manžel se prostřednictvím úspěchu WWE stali velice bohatými a celá rodina McMahonů se věnuje/věnovala profesionálnímu wrestlingu. Jako prezidentka a později generální ředitelka společnosti podepisovala smlouvy, vydávala wrestlingové zboží, nabízela wrestlerům smlouvy a manažírovala a psala pro WWE publikace. Také spustila programy společnosti, Get REAL a Smackdown Your Vote. McMahonová příležitostně vystupovala v ringu, většinou během wrestlingového feudu s jejím manželem který vyvrcholil na \"WrestleManii 17\".\n\nV senátní kampani 2010 vyhrála McMahonová republikánské primární volby a postavila se proti demokratovi Richardovi Blumenthalovi. Volby ale prohrála o 12 procent hlasů.\n"}
{"id": "843433", "url": "https://cs.wikipedia.org/wiki?curid=843433", "title": "Nicolae Văcăroiu", "text": "Nicolae Văcăroiu\n\nNicolae Văcăroiu (* 5. prosince 1943) je rumunský sociálnědemokratický politik. V letech 1992-1996 byl premiérem Rumunska. V letech 2000–2008 předsedou rumunského Senátu. Roku 2007, po pádu prezidenta Traiana Băsescua, byl dočasně pověřen řízením úřadu prezidenta. V období 1996–2008 byl senátorem. Je představitelem Sociálnědemokratické strany (\"Partidul Social Democrat\").\n\n"}
{"id": "843441", "url": "https://cs.wikipedia.org/wiki?curid=843441", "title": "Volby do Snemu Slovenskej krajiny 1938", "text": "Volby do Snemu Slovenskej krajiny 1938\n\nVolby do Snemu Slovenskej krajiny byly volby do nejvyššího zákonodárného sboru autonomního Slovenska v rámci druhé československé republiky, konané v prosinci 1938.\n\nV listopadu 1938 byl přijat Ústavní zákon o autonomii Slovenské země. V jeho rámci se předpokládal i vznik autonomního zákonodárného sboru. Volby do něj byly vypsány 26. listopadu 1938 s termínem voleb stanoveným na 18. prosinec 1938, přičemž ale lhůta k podání kandidátních listin byla pouze jeden den, do 27. listopadu. Tímto harmonogramem byla fakticky vyloučena volná politická soutěž, protože navíc 26. listopad připadl na neděli a v úředním listu vyšlo oznámení voleb až 27. listopadu. Ve volbách pak proto kandidovala pouze jednotná kandidátní listina formace Hlinkova slovenská ľudová strana - Strana slovenskej národnej jednoty. Kromě samotné volby jednotlivých poslanců Sněmu je provázela i otázka „\"chcete nové, svobodné Slovensko\",“ která volbám dávala rysy referenda.\n\nFormálně probíhaly volby podle úprav z dob první československé republiky (povinná účast), ale fakticky šlo o první volby na území republiky, které již nevykazovaly známky volné politické soutěže. Volby provázely manipulace a nátlak na představitele socialistických stran, české a židovské komunity. V mnoha volebních okrscích byly zřizovány samostatné volební místnosti pro Čechy a židy. Průběhu voleb asistovali členové Hlinkovy gardy. Oficiální tisk ovládaný HSĽS vyhrožoval těm voličům, kteří by hlasovali proti jednotné kandidátce. Když se ve městě Skalica mezi tamním evangelickým obyvatelstvem objevily nálady hlasovat proti, požadoval list mladých ľudáků \"Nástup\" jejich uvěznění v právě připravovaném koncentračním táboře. Pro účely voleb bylo celé Slovensko stanoveno jedním volebním obvodem, což znamenalo, že při aplikaci poměrného volebního systému a při existenci jediné kandidátní listiny museli být i v případě hypotetické nesouhlasné volby všichni její členové zvoleni. Zároveň nebylo respektováno právo na tajné hlasování. List \"Slovák\" napsal: „\"Voľby sú tajné, ale podľa rozhodnutia najvyššieho správneho súdu nie je vážnym porušením tajnosti voľby, ak sa sami voličia netaja tým, ako hlasujú\".“\n\nJednotná kandidátní listina získala přes 97 % hlasů. Ivan Dérer volby označil za zfalšované, zatímco historik Milan Stanislav Ďurica takové tvrzení zpochybňuje a poukazuje na to, že i podle oficiálních výsledků byly v některých regionech výrazně silně zastoupeny hlasy proti jednotné kandidátní listině (okres Medzilaborce - 38 % hlasů pro a 62 % hlasů proti). Ďurica ovšem neuvádí zdroj těchto svých tvrzení. \nVe volbách bylo zvoleno 63 poslanců zastupujících z většiny Hlinkovu slovenskou ľudovou stranu - Stranu slovenskej národnej jednoty (do níž se předtím sloučily i další slovenské nesocialistické strany), dva poslanci reprezentovali Německou stranu a jeden poslanec Maďarskou stranu na Slovensku (české menšině ani národně definovaným Židům nebyla samostatná kandidatura umožněna). Jednotná kandidátní listina získala více než 97 % všech hlasů.\n\nVolby do slovenského autonomního sněmu vytvořily ve východní části Česko-Slovenska politický systém vlády jedné strany (ve chvíli, kdy v českých zemích ještě fungoval model dvou politických stran, byť s omezenou mírou politické soutěže). Český tisk i čeští politici reagovali na slovenské volby kriticky. V rozpravě v Národním shromáždění republiky Československé prohlásil poslanec Jaromír Nečas: „\"Vypsané volby do slovenského sněmu znamenají nedodržení předpisů, obsažených v zákoně o autonomii Slovenské krajiny a v něm obsažených volebních zákonů. Tyto zákony vycházejí ze systému poměrného zastoupení a z možnosti kandidování více politických stran. Na Slovensku byla však zastavena činnost všech politických stran s výjimkou jediné a volby byly vypsány tak, že bylo prakticky znemožněno podání jiných kandidátek než kandidátky jedné strany. Bez zákonného podkladu a s porušením občanských svobod zaručených v platné ústavní listině mají býti zřízeny na Slovensku internační a koncentrační tábory. Na Slovensku byla suspendována soudcovská neodvislost a proti platným zákonům zbaveni byli soudci míst a zastaveny jim platy. Za takového stavu věcí a při úplném zastavení tiskové a shromažďovací svobody na Slovensku není dána lidu možnost projeviti svobodně svou vůli. Vypsané volby do slovenského sněmu jsou podle našeho názoru formálně právně zmatečné\".“\n\n"}
{"id": "843444", "url": "https://cs.wikipedia.org/wiki?curid=843444", "title": "Adrian Năstase", "text": "Adrian Năstase\n\nAdrian Năstase (* 22. června 1950) je rumunský sociálnědemokratický politik. V letech 2000-2004 byl premiérem Rumunska. V letech 1990–1992 ministrem zahraničních věcí, 2004–2006 předsedou dolní komory parlamentu. V období 1992–2012 byl poslancem rumunského parlamentu. Roku 2004 kandidoval na prezidenta, v prvním kole hlasování vyhrál s 40,9 procenty, v druhém ho však porazil Traian Băsescu, byť těsně, Băsescu měl 51,2 procent hlasů, Năstase 48,8 procent. Je představitelem Sociálnědemokratické strany (\"Partidul Social Democrat\"). Roku 2012 byl odsouzen za korupční jednání na dva roky do vězení, Năstase však soud označil za zmanipulovaný a řízený svým politickým rivalem Traianem Băsescem. Těsně před zatčením se Năstase pokusil o sebevraždu.\n\n"}
{"id": "843451", "url": "https://cs.wikipedia.org/wiki?curid=843451", "title": "Městské obvody v Čínské lidové republice", "text": "Městské obvody v Čínské lidové republice\n\nMěstský obvod () nebo prostě obvod () je administrativní jednotka Čínské lidové republiky na úrovni okresu. Její nadřazenou jednotkou je tedy obvykle nějaká z městských prefektur, případně jiný celek na prefekturní úrovni. Na městské obvody se též člení přímo spravovaná města. Koncem roku 2005 existovalo v Čínské lidové republice (ČLR) 852 městských obvodů (z 2862 celků okresní úrovně).\n\nPřed 80. lety 20. století byly v ČLR městské obvody částmi měst a skládaly se tedy vesměs z hustě osídlených urbánních oblastí, pouze s malým podílem zemědělské půdy v případných předměstských okrscích. Od 80. let byly v ČLR prefektury reorganizovány v městské prefektury. Paralelně byly okresy a městské okresy měněny v městské obvody, zvláště po roce 1990. Ve výsledku se mezi městskými obvody objevily i útvary charakterem blíže k okresům, s městy a městečky obklopenými venkovskou krajinou. \n\nExistují i čtyři národnostní obvody () vytvořené pro národnostní menšiny ve třech případech v Che-nanu a jednom v Chej-lung-ťiangu.\n"}
{"id": "843457", "url": "https://cs.wikipedia.org/wiki?curid=843457", "title": "Seznam olympijských medailistů v boxu – váha lehkotěžká", "text": "Seznam olympijských medailistů v boxu – váha lehkotěžká\n\nTato stránka je seznamem olympijských medailistů v boxu v kategorii lehkotěžké váhy.\n"}
{"id": "843458", "url": "https://cs.wikipedia.org/wiki?curid=843458", "title": "Šácholan liliokvětý", "text": "Šácholan liliokvětý\n\nŠácholan liliokvětý (\"Magnolia liliiflora\"), nazývaný také magnólie liliokvětá, je opadavý keř z čeledi šácholanovitých. Vyznačuje se purpurově červenými květy, rozvíjejícími se současně s listy. V Česku je občas vysazován jako okrasná dřevina, i když podstatně řidčeji než jeho kříženec, šácholan Soulangeův.\n\nŠácholan liliokvětý je opadavý, hustě rostoucí keř dorůstající výšky asi 1 až 3 metry. Borka je šedavě hnědá. Letorosty jsou zelenavě purpurové až světle purpurově hnědé. Listy jsou elipticky obvejčité až obvejčité, s 8 až 18 cm dlouhou a 3 až 10 cm širokou čepelí, na bázi se postupně směrem k řapíku zužující, na vrcholu špičaté až zašpičatělé. Listy jsou na líci tmavě zelené a za mlada řídce chlupaté, na rubu nasivěle zelené a podél žilek chlupaté. Žilnatina je tvořena 8 až 10 páry postranních žilek. Řapíky jsou 0,8 až 2 cm dlouhé. Květní poupata jsou vejcovitá, nažloutle chlupatá. Květy jsou vzpřímené, zvonkovitě rozevřené, lehce vonné. Okvětí je složeno z 9 až 12 dužnatých plátků. Vnitřní plátky jsou elipticky obvejčité, 8 až 10 cm dlouhé a 3 až 4,5 cm široké, na vnější straně purpurově červené, na vnitřní světlé. Vnější 3 plátky jsou červenavě zelené, kopinaté, kratší a opadavé, nahrazující kalich. Tyčinky jsou purpurově červené, asi 8 až 10 mm dlouhé. Pestíky jsou bledě purpurové, lysé. Kvete společně s rozvíjejícími se listy, v květnu až červnu. Souplodí zvané šách je tmavě purpurově hnědé, válcovité, 7 až 10 cm dlouhé, s téměř kulovitými a krátce zobanitými měchýřky.\n\nŠácholan liliokvětý je rozšířen ve střední, jižní a jihovýchodní Číně v provinciích Čchung-čching, Fu-ťien, Chu-pej,\nŠen-si, S’-čchuan a Jün-nan. Roste na okrajích lesů a horských svazích v nadmořských výškách 300–1600 metrů.\n\nŠácholan liliokvětý byl popsán již v roce 1792.\nV současné taxonomii rodu \"Magnolia\" je řazen do sekce \"Yulania\" a podsekce \"Yulania\". Do této podsekce jsou z druhů pěstovaných v ČR řazeny také další časně kvetoucí druhy: šácholan japonský, šácholan hvězdovitý, šácholan obnažený a šácholan vrbolistý. Při úzkém pojetí rodů, preferovaném např. v díle \"Flora of China\", je řazen do rodu \"Yulania\" jako \"Yulania liliiflora\".\n\nŠácholan Soulangeův (\"Magnolia\" x \"soulangiana\") byl vyšlechtěn v roce 1820 ve Francii křížením šácholanu liliokvětého s šácholanem obnaženým (\"Magnolia denudata\"). Je to v současnosti jeden z nejčastěji pěstovaných šácholanů, oblíbený pro své časné a hojné kvetení. Pěstuje se v celé řadě kultivarů.\n\"Magnolia\" x \"brooklinensis\" je kříženec šácholanu liliokvětého se severoamerickým šácholanem přišpičatělým (\"Magnolia acuminata\"). Byl vyšlechtěn v brooklynské botanické zahradě a popsán v roce 1972. Pěstují se i další kříženci šácholanu liliokvětého, např. se šácholanem hvězdovitým (\"M. stellata\").\n\nŠácholan liliokvětý je v Česku pěstován jako okrasná dřevina, i když podstatně méně často než jeho kříženec, šácholan Soulangeův. Existuje velké množství kultivarů. Je uváděn z Dendrologické zahrady v Průhonicích, z Pražské botanické zahrady v Tróji a z Průhonického parku. Jeden z nejčastěji vysazovaných kultivarů je 'Nigra', vyznačující se až 12 cm dlouhými květy s okvětními lístky na vnější straně tmavě purpurovými.\n\n"}
{"id": "843468", "url": "https://cs.wikipedia.org/wiki?curid=843468", "title": "Lüneburg (planetka)", "text": "Lüneburg (planetka)\n\n(10801) Lüneburg je planetka hlavního pásu pojmenovaná po německém městě Lüneburg. Její fyzikální vlastnosti zatím nejsou určeny.\n\nPlanetka je jednou ze šesti planetek pojmenovaných u příležitosti 250. výročí úmrtí J. S. Bacha. Jméno každé z nich je svázáno s určitým obdobím jeho života, v průběhu let 1701–1703 byl v Lüneburgu v klášterní škole sv. Michala sboristou a dokončil si zde střední vzdělání.\n\n\n"}
{"id": "843469", "url": "https://cs.wikipedia.org/wiki?curid=843469", "title": "Valk", "text": "Valk\n\nValk, Valck:\n\n"}
{"id": "843474", "url": "https://cs.wikipedia.org/wiki?curid=843474", "title": "Konstancie Sicilská (1138)", "text": "Konstancie Sicilská (1138)\n\nKonstancie Sicilská († 1138) byla manželka Konráda Franckého a římskoněmecká a italská královna. Jejím otcem byl Roger I. Sicilský a matkou Eremburga z Mortainu.\n\nKonrád byl už 30. května 1087 v Cáchách korunován římskoněmeckým králem, roku 1093 se pod vlivem markraběnky Matyldy Toskánské přidal na stranu papeže Urbana II. - nepřítele svého otce. Ve stejném roce byl korunován italským králem v Miláně. V roce 1095 na koncilu v Piacenze obvinil svého otce, že byl členem Nikolaitské sekty. Urban II. mu na oplátku slíbil císařskou korunovaci. Téhož roku Urban II. schválil Konrádovo manželství s dcerou sicilského krále Rogera I. Konstancií. Z manželství se nenarodily žádné známé děti.\n\nV roce 1098 Jindřich IV. Konráda sesadil a svým následníkem učinil mladšího syna Jindřicha. Urban II. zemřel v roce 1099 a zanechal svého spojence v těžké pozici. Konrád sám zemřel ve věku 27 let v roce 1101. Konstancie ho přežila o desítky let a znovu se neprovdala.\n"}
{"id": "843478", "url": "https://cs.wikipedia.org/wiki?curid=843478", "title": "Geraldine Mucha", "text": "Geraldine Mucha\n\nGeraldine Thomson Mucha (5. července 1917 Londýn − 12. října 2012 Praha) byla skotsko-česká hudební skladatelka, od roku 1945 žijící v Praze. \n\nJejí otec byl profesorem londýnské Královské hudební akademie (Royal Academy of Music). Od roku 1935 Geraldine na této hudební akademii studovala. Jejím manželem se stal spisovatel Jiří Mucha. Seznámili se v Anglii v roce 1941, ve stejném roce se i vzali. Po konci druhé světové války se Geraldine a Jiří Muchovi společně přestěhovali do rodinné vily v Praze-Bubenči v ulici V Tišině čp. 781/4 (po Sametové revoluci byla až do roku 2015 pronajímána velvyslanectví Republiky Ghana). Sami v ní setrvali do 50. let, pak byla celá rodina při likvidaci soukromého vlastnictví bezodkladně vystěhována. Tehdy získali náhradou byt po vypovězeném britském vojenském přidělenci v domě na Hradčanském náměstí čp. 65/6. Zde o šedesát let později Geraldine Mucha zemřela. \n\nByla snachou malíře Alfonse Muchy. V roce 1992 založila Muchovu nadaci, která spravuje jeho dílo. S Jiřím Muchou měla syna Johna.\n\n\n\nISBN 978-0313319907\n\n"}
{"id": "843483", "url": "https://cs.wikipedia.org/wiki?curid=843483", "title": "Karel Svoboda (poslanec ČNR)", "text": "Karel Svoboda (poslanec ČNR)\n\nKarel Svoboda (12. října 1926 Čáslavice – 16. února 2014 Šternberk) byl český lesník, politik Komunistické strany Československa a poslanec České národní rady.\n\nZačínal jako lesní dělník v polesí Cidlina, roku 1951 se stal ředitelem lesního závodu v Jeseníku a v Javorníku. V roce 1964 absolvoval lesnickou fakultu Vysoké školy zemědělské v Brně, přičemž už od roku 1960 působil jako samostatný provozní inspektor lesního závodu ve Šternberku.\n\nDo České národní rady byl zvolen za Severomoravský kraj v letech 1971 a 1976, vždy působil v ústavně právním výboru, kde byl mj. zpravodajem ve věcech odvolávání či zprošťování soudců z povolání soudcovské funkce. Vyjadřoval se ale také třeba k lesnické problematice.\n\nS manželkou Bernardinou vychovali syna Petra a dceru Zdeňku.\n\n"}
{"id": "843488", "url": "https://cs.wikipedia.org/wiki?curid=843488", "title": "Tanzanie na Letních olympijských hrách 1980", "text": "Tanzanie na Letních olympijských hrách 1980\n\nTanzanie se účastnila Letní olympiády 1980. Zastupovalo ji 41 sportovců (36 mužů a 5 žen) v 3 sportech.\n\n"}
{"id": "843498", "url": "https://cs.wikipedia.org/wiki?curid=843498", "title": "Togo na Letních olympijských hrách 2008", "text": "Togo na Letních olympijských hrách 2008\n\nTogo se účastnilo Letní olympiády 2008. Zastupovalo ji 4 sportovci (3 muži a 1 žena) v 4 sportech.\n\n"}
{"id": "843513", "url": "https://cs.wikipedia.org/wiki?curid=843513", "title": "Šácholan přišpičatělý", "text": "Šácholan přišpičatělý\n\nŠácholan přišpičatělý (\"Magnolia acuminata\"), též nazývaný magnólie přišpičatělá, je opadavý strom z čeledi šácholanovitých. Dorůstá výšky okolo 20 metrů a na rozdíl od ostatních šácholanů má žlutozelené květy. V Česku je pěstován jako okrasný strom.\n\nŠácholan přišpičatělý je opadavý strom dorůstající výšky 12 až 20, výjimečně až 30 metrů. Koruna je kuželovitá. Borka je světle až tmavě šedá, ve stáří hluboce brázditá. Letorosty jsou lysé nebo slabě pýřité, světle hnědé až šedé nebo červenavé. Listové pupeny jsou stříbřitě chlupaté, 2 až 3 cm dlouhé. Listy jsou zřetelně střídavé a nejsou nahloučené na koncích větví. Listy jsou eliptické, vejčité až obvejčité, 10 až 25 cm dlouhé a 4 až 15 cm široké, na bázi klínovité, uťaté až široce zaokrouhlené, na vrcholu zašpičatělé. Listy jsou na líci tmavě zelené a lysé, na rubu světle zelené, chlupaté až skoro lysé. Řapíky jsou 2,5 až 3,5 cm dlouhé. Na podzim se listy barví do žlutých odstínů. Květy rozkvétají po olistění nebo zároveň s rozvíjejícími se listy. Jsou lehce vonné, žlutozelené až žlutooranžové, zvonkovitě pohárkovité, 6 až 8 cm vysoké, se 6 až 9 okvětními plátky. Okvětní lístky jsou vzpřímené, pouze 3 vnější jsou zelené, nazpět skloněné a mnohem kratší. Tyčinky jsou 5 až 13 mm dlouhé, s bílými tyčinkami. Souplodí, zvané šách, je malinově červené, 5 až 8 cm dlouhé, často asymetrické. Měchýřky jsou krátce zobánkaté a lysé. Semena jsou poněkud zploštělá až téměř kulovitá, srdcovitého tvaru, asi 10 mm dlouhá, s jasně červenooranžovým míškem.\n\nŠácholan přišpičatělý je rozšířen ve východních oblastech USA, kde roste ve smíšených lesích společně s liliovníkem tulipánokvětým (\"Liriodendron tulipifera\") a dubem bílým (\"Quercus alba\").\n\nTento druh byl poprvé popsán Carlem Linném v díle \"Species Plantarum\" z roku 1753 pod názvem \"Magnolia virginiana\" var. \"acuminata\". V díle \"Systema Naturae\", vydaném o 6 let později, jej již uvádí pod jménem \"Magnolia acuminata\". V současné klasifikaci rodu \"Magnolia\" je řazen do podrodu \"Yulania\", sekce \"Yulania\" a podsekce \"Tulipastrum\" jako její jediný zástupce.\n\n\"Magnolia\" x \"brooklinensis\" je kříženec šácholanu přišpičatělého s asijským šácholanem liliokvětým (\"Magnolia liliiflora\"). Známý a velmi ceněný je i kříženec se šácholanem obnaženým (\"M. denudata\"). Vzniklé hybridy se vyznačují světle kanárkově žlutou barvou květů, u magnólií zcela ojedinělou.\n\nSeveroameričtí indiáni, zvl. Čerokíové a Irokézové, používali kůru šácholanu přišpičatělého jako analgetikum, na trávicí potíže a proti průjmu, jako anthelmintikum, při bolestech zubů aj. V Česku je tento šácholan pěstován jako okrasný strom.\n\n"}
{"id": "843518", "url": "https://cs.wikipedia.org/wiki?curid=843518", "title": "Porostní mapa", "text": "Porostní mapa\n\nPorostní mapa patří do skupiny lesnických map. Ukázka porostní mapy je například zde. Porostní mapa ukazuje především stáří lesních porostů a zakmenění. Porost je podle stáří rozdělen do věkových tříd. Jedna věková třída zahrnuje všechny porosty, jejichž věk patří do intervalu o délce 20 let. Věkové třídy jsou na mapě odlišeny barvami. Přehled věkových tříd a odpovídajících barev v mapě zobrazuje následující tabulka.\nV případě, že v porostu se vyskytuje více etáží, potom jsou v ploše porostu proužky barev podle věkových tříd zastoupených etáží.\n\nZakmenění je ukazatel toho, jak porost využívá své růstové prostředí. Stupeň zakmenění je na porostní mapě vyjádřen šrafováním ploch. Úplná legenda map je součástí Informačního standardu lesního hospodářství pro LHP a LHO, který je uveřejně na stránkách Ústavu pro hospodářskou úpravu lesů.\n\nPodkladem pro zhotovení porostní mapy (i dalších lesnických map) je státní mapa odvozená ( SMO ) 1:5000. Je to černobílá mapa, která na mapovém listu zachycuje nákres katastrální situace a výškopis (informace o průběhu nadmořské výšky). Lesnické mapy navíc zachycují i prostorové rozdělení lesa.\n\n"}
{"id": "843520", "url": "https://cs.wikipedia.org/wiki?curid=843520", "title": "Volby do župních zastupitelstev 1923", "text": "Volby do župních zastupitelstev 1923\n\nVolby do župních zastupitelstev byly volby do regionálních sborů (žup), konané 30. září 1923 v prvorepublikovém Československu, respektive na Slovensku.\n\n29. února 1920 byl vydán zákon \"o zřízení župních a okresních úřadů v republice Československé\". Zaváděl regionální správní a samosprávné celky – župy. Župy ale po několik let nebyly fakticky uvedeny do praxe. Proti jejich vzniku hrály národnostní důvody (minimálně dvě župy v Čechách by byly etnicky většinově německé). Realizace župního zřízení tak proběhla jen na Slovensku. Původně mělo zavedení žup na Slovensku nastat k 1. říjnu 1922, ministr pro správu Slovenska ale požádal o odsun termínu. Odklad podporovala zejména sociálně demokratická strana, která se po rozkolu s KSČ obávala volebního neúspěchu. Nakonec se na Slovensku župní zřízení zavedlo k 1. lednu 1923. Vzniklo zde celkem šest žup:\n\nŽupní zřízení bylo kritizováno autonomistickými stranami (SĽS a SNS), protože ve srovnání s dosavadním župním zřízením z dob starého Uherska omezovalo samosprávný aspekt žup (posílení role vládou jmenovaných a nevolených členů zastupitelstev). Na Slovensku se 30. září 1923 konaly volby do župních zastupitelstev (na Slovensku probíhaly společně s komunálními volbami roku 1923).\n\nSouhrnné výsledky voleb nebyly nikdy publikovány. Podle regionálních sond ale dopadly neúspěchem státotvorných a vládních sil. Například v Bratislavské župě bylo pořadí stran následující: \n\nV Košické župě zase státotvorné strany získaly 16 mandátů, zatímco opoziční 19.\n\n"}
{"id": "843533", "url": "https://cs.wikipedia.org/wiki?curid=843533", "title": "Statolit", "text": "Statolit\n\nStatolity (z řec. \"στατός, statos\" a \"λίθος, lithos\" – „stojící kámen“) jsou tělíska, která většině rostlin i živočichů umožňují vnímat působení zemské gravitace, a tedy vůbec orientovat se v prostoru. U rostlin statolity podporují tzv. gravitropismus, u živočichů pak mají zásadní význam pro udržení jejich rovnováhy.\n\n"}
{"id": "843537", "url": "https://cs.wikipedia.org/wiki?curid=843537", "title": "Avala-Modrý kruh", "text": "Avala-Modrý kruh\n\nAvala-Modrý kruh byla protinacistická odbojová organizace působící v Protektorátu Čechy a Morava. Avala (název vrchu nad Bělehradem) bylo krycí heslo pro styk se československou zpravodajskou expoziturou sídlící v Jugoslávii.\n\nOrganizace byla založena na jaře 1939 šéfem politického zpravodajství ministerstva zahraničí Janem Hajšmanem. Přestože zůstával v pozadí, byl gestapem začátkem září 1939 zadržen v rámci bezpečnostní akceAlbrecht I. (Albrecht der Erste), kdy byly zatýkány významné osobnosti I. republiky. Organizaci poté řídil František Blažek. Toho gestapo ho zatklo 17. července 1940, 23. února 1941 ale byl propuštěn, neboť se mu žádnou odbojovou činnost nepodařilo prokázat.\n\nOrganizace spolupracovala s řadou dalších odbojových organizací (Obrana národa, Petiční výbor Věrni zůstaneme, Politickým ústředím) a přes zpravodajskou síť komunistů i se sovětským zastoupením. Zprávy získávané ve středních Čechách, na Ostravsku, Prostějovsku i z Prešova byly předávány prostřednictvím vysílačky Sparta a prostřednictvím kurýrů přes Polsko a později přes Jugoslávii. Sbírala informace z hospodářského i politického života a okrajove též získávala informace vojenského významu. \n\nZískala informace o působení nacistů na bývalém československém velvyslanectví v Lisabonu a o stycících britských germanofilů s nacisty. Podle některých pramenů dokonce odhalila a dekonspirovala šéfa německého zpravodajství v Buenos Aires, jehož špionážní síť pracovala proti USA a umožnila jeho zatčení britskými zpravodajci. \n\nDíky dodržování přísných zásad konspirace se organizaci německému bezpečnostnímu aparátu přes částečné rozbití nikdy nepodařilo úplně zlikvidovat.\n\n\n"}
{"id": "843538", "url": "https://cs.wikipedia.org/wiki?curid=843538", "title": "Kapitán Nemo (odboj)", "text": "Kapitán Nemo (odboj)\n\nKapitán Nemo byl název protinacistické levicově zaměřené odbojové organizace působící v Protektorátu Čechy a Morava.\n\nOrganizaci založil Emanuel Voska ještě před svým odjezdem do USA. Vedením organizace byl pověřen Karel Nejedlý, bývalý pracovník šifrovacího odboru ministerstva vnitra. Ten do organizace zapojil i další bývalé kolegy z pražského ředitelství pošt a telegrafů. Podařilo se jim získat řadu spolupracovníků v dalších důležitých úřadech, institucích a průmyslovýh podnicích. Kontakty získali i mezi úředníky protektorátních ministerstev a také v rozhlase. Později byla na Nejedlého síť napojeny sítě mjr. Rošického zabývající se vojenským zpravodajstvím a redaktorů ilegálního Rudého práva a posléze došlo i k propojení se sítí ÚVOD.\n\nK likvidaci skupiny přikročilo gestapo nejprve na podzim 1941. Nejedlému se podařilo zmizet a skrýval se do jara 1942, kdy byl při další vlně zatýkání 27. května společně s dalšími příslušníky skupiny také zatčen. Zemřel v Malé pevnosti v Terezíně. Část odbojářů, která přečkala zatýkání, později založila odbojovou skupinu Bílá lvice.\n\nOrganizace se zaměřovala na získávání informací zpravodajského charakteru zejména z protektorátních úřadů, ale i informací z průmyslu. K jejich předávání Spojencům byla využívána jednak vysílačka Sparta, ale i kurýrní cesty přes Slovensko, Maďarsko a Jugoslávii či přes neutrální Švédsko. Další informace byly posílány na Voskovu krycí adresu v New Yorku. Některé z těchto informací využíval Voska k protiněmecké propagandě v USA. Od roku 1939 vydávala skupina ilegální časopis pod názvem K situaci. Poslední číslo vyšlo v květnu 1942.\n\nZ oblasti defenzivního zpravodajství skupina prováděla sledování kolaborantů a shromažďování informací o ostraze a vojenské ochraně důležitých průmyslových podniků.\n\n"}
{"id": "843543", "url": "https://cs.wikipedia.org/wiki?curid=843543", "title": "RU-DA", "text": "RU-DA\n\nRU-DA byla protinacistická levicová odbojová skupina působící v Protektorátu Čechy a Morava. Ve své činnosti se zaměřovala na získávání zpravodajských informací.\n\nOrganizaci založil Rudolf Císař. Mezi spoluzakladatele patřili i členové předmnichovského Výboru na pomoc demokratickému Španělsku či členky ženského klubu Národní rady české. Spolupracovníky organizace získávala v jižních a západních Čechách, na Českomoravské vrchovině, Královéhradecku, na Ostravsku a ve Slezsku, kde navázala kontakty s polským odbojem. Napojena byla na zpravodajské důstojníky působící na sovětském konzulátu v Praze. Své informace předávala pomocí kurýrního spojení přes diplomaty neutrálních zemí.\n\nV létě 1941 zatklo gestapo několik příslušníků organizace. Samotný Císař byl s dalšími vedoucími členy organizace zatčen na podzim 1941. Většinu jejich činnosti gestapo ale neznalo a proto je považovalo za bezvýznamné odbojáře.\n\nSvou činnost organizace zaměřila především na získávání zpravodajských informací a jejich předávání Spojencům. Důležitý kontakt měla ve zbrojní výrobě Škodovky, odkud získávala informace o výzbroji dodávané německé armádě, informace získávala i z německé tajné laboratoře na Albertově, kde Němci prováděli teoretické a laboratorní výzkumy v oblasti štěpení atomu. Dále shromažďovala informace z pražských letišť o počtech a typech letadel či výrobě v leteckém průmyslu.\n\nNejvýznamnější akcí organizace bylo podplacení několika úředníků německých okupačních úřadů včetně pracovnic telefonní ústředny při úřadu K. H. Franka. Od nich za úplatu odbojáři získávali tajné dokumenty přicházející z říšského kancléřství, velitelství RSHA či berlínského ústředí NSDAP. V létě 1941 se ale gestapu podařilo tyto zdroje odhalit a několik odbojářů včetně tří telefonistek skončilo na popravišti.\n\n\n"}
{"id": "843546", "url": "https://cs.wikipedia.org/wiki?curid=843546", "title": "Československé župy", "text": "Československé župy\n\nČeskoslovenské župy byly regionální jednotky územní správy a samosprávy zčásti zavedené na dobu několika let v prvorepublikovém Československu (fakticky jen na Slovensku).\n\nPo vzniku Československa v roce 1918 začaly debaty o budoucím územněsprávním uspořádání republiky. V českých zemích na straně jedné a na Slovensku a Podkarpatské Rusi na straně druhé totiž existovaly odlišné systémy územní správy a samosprávy. Již v roce 1919 se v okruhu vlády zrodila myšlenka vytvořit na celém území státu kraje, jichž se v Čechách plánovalo osm, na Moravě a ve Slezsku pět, na Slovensku šest a Podkarpatská Rus měla být jedním krajem. 12. srpna 1919 prezentoval tehdejší ministr vnitra Antonín Švehla revidovaný návrh, v němž se již tato územní jednotka označovala jako župa, čímž se navazovalo na tradici župního zřízení v Uhersku (a tedy i na Slovensku a Podkarpatské Rusi). Župní zřízení mělo vytvořit jednotný celostátní systém. V parlamentní debatě to poslanec Bohumil Fišer shrnul následovně: „\"Župní zřízení má však také vyšší cíl a tím jest jednotná konstrukce celého státu. Na Slovensku jest župní zřízení prastarého původu. Tam jest župní tradice vžilá, takže nebude tam naše župní zřízení něčím cizorodým, i když naší správní reformou dostane nový obsah. Autonomie zemská, na způsob staré naší zemské samosprávy, byla by tam něčím zcela novým. I když dnešní poměry na Slovensku s vládou bratislavskou jsou přechodně opatřením nezbytným, přece pro stát unifikovaný neznamenají takové nebezpečí, jakým by byla zemská samospráva. My v našich zemích zemskou správu rušíme a župním zřízením se Slovenskem unifikujeme celý stát\".“ 16. října 1919 vyslovila vláda souhlas s návrhem zákona o zavedení žup. \n\nV této době se zřízení žup stalo předmětem regionálního lobování. O sídlo župy se ucházela města jako Znojmo, Jičín, Pardubice nebo Mladá Boleslav. Představitelé těchto měst vyvíjeli nátlak na poslance, včetně organizování demonstrací a petičních akcí. Do celé problematiky začal zasahovat i národnostní aspekt. Zejména Československá národní demokracie župní zřízení odmítala, protože minimálně dvě župy v Čechách by byly etnicky většinově německé. \n\nPo vleklých sporech byl 29. února 1920 vydán zákon \"o zřízení župních a okresních úřadů v republice Československé\". V Československu mělo vzniknout 21 žup:\n\n\nHlavní město Praha a Podkarpatská Rus zatím touto úpravou řešeny nebyly. \n\nŽupní zřízení zavádělo župní úřady jako jednotku správní organizace v čele s županem a župní zastupitelstva jako samosprávný sbor. Při každém župním zastupitelstvu se předepisovalo zřízení stálého župního výboru, župní finanční komise a dalších komisí. Jako pozůstatek zemského zřízení se v zákoně předpokládal vznik župních svazů coby nadregionální zemské formace v Čechách, na Moravě a ve Slezsku a na Slovensku. Na nižší územní úrovni pak zákon zřizoval okresní úřady a okresní výbory. Župní zřízení bylo kritizováno autonomistickými stranami (SĽS a SNS), protože ve srovnání s dosavadním župním zřízením z dob starého Uherska omezovalo samosprávný aspekt žup (posílení role vládou jmenovaných a nevolených členů zastupitelstev).\n\nI po schválení zákona navíc zbývalo dojednat řadu souvisejících právních norem, bez nichž nemohlo župní zřízení vstoupit v platnost. V dubnu 1920 byl takto přijat zákon č. 330/1920 Sb. \"o volbách župních zastupitelstev a okresních výborů\". Téhož roku byla při ministerstvu vnitra ustavena zvláštní organizační komise, která byla pověřena implementací župního zákona. Práce na uvedení žup do praxe se ale zpomalovaly. Nakonec bylo rozhodnuto spustit župy zatím jen na Slovensku. I zde ale celá záležitost postupovala se zpožděním. Původně mělo zavedení žup na Slovensku nastat k 1. říjnu 1922, ministr pro správu Slovenska ale požádal o odsun termínu. Odklad podporovala zejména sociálně demokratická strana, která se po rozkolu s KSČ obávala volebního neúspěchu. Nakonec se na Slovensku župní zřízení zavedlo k 1. lednu 1923. Vzniklo zde celkem šest žup:\n\n\n30. září 1923 proběhly na Slovensku volby do župních zastupitelstev. Celkové výsledky nebyly nikdy publikovány, ale podle regionálních sond a částečných výsledků přinesly porážku vládním a pročeskoslovenským stranám. Například v Bratislavské župě zvítězili slovenští autonomisté (Slovenská ľudová strana a Slovenská národná strana) následovaní maďarskými křesťanskými sociály a agrárníky, přičemž na čtvrtém místě byli komunisté.\n\nV reakci na výsledky voleb použila vláda zákonnou výjimku, kdy s odvoláním na „\"zvláštní poměry\"“ mohla jednu třetinu členů zastupitelstev jmenovat. Župní systém na Slovensku byl navíc omezen tím, že nedošlo ke vzniku plánovaného celoslovenského župního svazu. \n\nVýsledek voleb do župních zastupitelstev na Slovensku jen dále zkomplikoval jejich celostátní zavádění. V českých zemích trvaly vážné námitky. Oficiálně se sice s jejich realizací počítalo v roce 1924, ale část politické scény vznášela otázky okolo národnostních, finančních a správních aspektů celého projektu. Koncem roku 1926 ministerstvo vnitra prezentovalo návrh správní reformy, který ale v roce 1927 nebyl přijat v parlamentu a byl vrácen k přepracování. Nakonec byl 14. července 1927 přijat \"Zákon o organizaci politické správy\", formálně sice předkládaný jako novelizace župního zřízení, ve skutečnosti ovšem rušící župy a zavádějící zemskou soustavu. Československo bylo rozděleno na čtyři země (Česká, Moravskoslezská, Slovenská a Podkarpatoruská). Zemské zřízení pak vstoupilo v platnost roku 1928, čímž župní systém zanikl. \n\n"}
{"id": "843548", "url": "https://cs.wikipedia.org/wiki?curid=843548", "title": "Otto Kittel", "text": "Otto Kittel\n\nNadporučík Otto Kittel (* 21. února 1917, Krasov – 16. února 1945, jihozápadně od Džūkste, Lotyšsko) byl německý stíhací pilot.\n\nVyučil se v Mladé Boleslavi automechanikem. Poté byl zaměstnán u opavské firmy Abicht a Gebauer. Byl velitelem 2. letky u Jagdgeschwader 54. S 267 sestřely se stal 4. nejúspěšnějším německým stíhacím pilotem.\n\n\n"}
{"id": "843549", "url": "https://cs.wikipedia.org/wiki?curid=843549", "title": "Třída G a H", "text": "Třída G a H\n\nTřída G a H byla třída torpédoborců sloužících v Royal Navy v období druhé světové války. Postaveno jich bylo 22 kusů pro britské námořnictvo, přičemž dalších 15 jich bylo postaveno pro zahraniční uživatele či v zahraničních loděnicích. Jako vůdčí lodě torpédoborců třídy \"G a H\" byly postaveny torpédoborce HMS \"Grenville\" a HMS \"Hardy\".\n\nBritské královské námořnictvo získalo celkem 22 jednotek této třídy. Třídy \"G a H\" zahrnovaly dvě skupiny po osmy plavidlech, postavené v letech 1934-1936. Obě skupiny se lišily pouze v detailech. Dalších šest torpédoborců bylo stavěno dle stejného návrhu pro Brazilské námořnictvo jako třída \"Jurua\". Po vypuknutí války byly převzaty britským námořnictvem a války se účastnily jako třída \"Havant\".\n\nPro zahraniční uživatele bylo dále postaveno 15 jednotek z třídy \"G a H\" vycházejících. Vedení brazilského námořnictva se rozhodlo nechat postavit náhradou, za Brity zrekvírovanou třídu \"Havant\", jiných šest torpédoborců stejného typu, a to přímo v brazilských loděnicích. Takto vzniklá třída \"Acre\" byla postavena v šesti kusech. Stavba se však protáhla do konce 40. let.\n\nDruhou latinsko-americkou zemí, kde se tato konstrukce prosadila byla Argentina. Argentinské námořnictvo získalo sedm torpédoborců příbuzné třídy \"Buenos Aires\".\n\nPoslední dvě jednotky této třídy byly postaveny pro Řecké námořnictvo. Pojmenovány byly \"Vasilefs Georgios\" a \"Vasilissa Olga\".\n\nTorpédoborce třídy \"G a H\" po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dvě čtyřčata 12,7mm kulometů. Nesly též osm 533mm torpédometů. K napadání ponorek sloužily dva vrhače a dvě skluzavky pro svrhávání hlubinných pum. Nejvyšší rychlost dosahovala 36 uzlů.\n\nZa druhé světové války bylo ztraceno šest jednotek třídy \"G\" a dalších šest třídy \"H\". Přeživší \"Griffin\" během války získalo Kanadské námořnictvo a \"Garland\" v letech 1940-1947 provozovalo Polské námořnictvo. Z třídy \"Havant\" byly za války potopeny tři jednotky. Zbylé tři pak byly vyřazeny roku 1946.\n"}
{"id": "843551", "url": "https://cs.wikipedia.org/wiki?curid=843551", "title": "Charles Nuitter", "text": "Charles Nuitter\n\nCharles Nuitter, vlastním jménem Charles-Louis-Étienne Truinet, (24. dubna 1828, Paříž – 24. února 1899 tamtéž) byl francouzský právník, dramatik a libretista.\n\nPůsobil jako advokát u Cour d'appel de Paris. V 60. letech 19. století začal organizovat archiv Opéra de Paris.\n\nSpolupracoval na mnoha libretech, dramatech a baletech.\n\n\nPřeložil také řadu libret z němčiny, hlavně od Richarda Wagnera.\n"}
{"id": "843552", "url": "https://cs.wikipedia.org/wiki?curid=843552", "title": "Národní park Stora Sjöfallet", "text": "Národní park Stora Sjöfallet\n\nStora Sjöfallet je národní park v kraji Norrbotten v severním Švédsku, ležící v komunách Gällivare a Jokkmokk. Národní park má rozlohu 1278 km² a je tak třetí největší ve Švédsku. Nachází se asi 20 kilometrů nad polárním kruhem. Rozprostírá se na sever a na jih od systému jezera řeky Lule (které je vynecháno z parku z důvodu výstavby vodní přehrady). Leží u norských hranic.\n\nTato oblast byla vyhlášena národním parkem v roce 1909. Národní park je součástí laponské oblasti, která je na seznamu světového kulturního a přírodního dědictví UNESCO. Stora Sjöfallet je také součástí soustavy Natura 2000, soustavy chráněných území v Evropské unii.\n\nKdyž byl národní park v roce 1909 vytvořen, tak hlavní důvod pro vyhlášení byl velký vodopád nazývaný v sámštině Stour Muorkkegårttje. Velké vodopády v srdci parku patřili v minulosti k nejvýkonnějším a vizuálně nejnápadnějším v Evropě, ale poměrně brzy poté, co oblast získala ochranný status, vláda povolila rozvoj hydroelektráren na vodopádech, což (s výjimkou pár dní v roce) způsobilo dramatický pokles jejich průtoků a poškození břehů jezera Akkajaure.\n\nV dalších letech se v této části parku objevily vedení napětí, silnice a štěrkové břehy. Již v roce 1960 byl status národního parku zpochybněn v důsledku těchto závažných změn. Dnes už oblast vodopádů není součástí národního parku. Jezero Akkajaure, který rozděluje park na dvě části, je dnes umělé.\n\nNázev parku pochází z pěti stupňového vodopádu na řece Lule. Každý z pěti stupňů byl pojmenován po mužích, kteří byli důležití v historii Laponska. První muž je SG Hermelin (Hermelínův vodopád), který byl velkým podnikatelem v průmyslové historii Norrbotten. Lars Levi Laestadius, zakladatel laestadianismu, a Düben, lékař a autor knihy \"Om Lappland och lapparne\", dává jméno dalšímu. Poslední dva stupně byly pojmenovány podle Carla Antona Pettersona, který byl osobou, která popsal Sjöfallet Stora Švédům a podle Henrika Adolfa Widmarka, který byl silně spojen s horami Laponska.\n\nHory vznikly asi před 400 milióny roky, když se srazily dva kontinenty. Moře mezi nimi zmizelo a sedimenty mořského dna byly slisovány do pohoří. Dnes můžeme vidět stopy vytvořené v oblasti v době ledové, např. čelní morény a skalní výchozy vyleštěné ledem.\n\nČásti parku, který se nachází jižně od jezera Akkajaure, kterým je park rozdělen, dominuje hora Ákká, která je také nazývána \"královnou Laponska\" nebo horou \"Nils Holgerssonové\" podle příběhu Selmy Lagerlöfové. Nižší kopce v jižní části parku jsou pokryty jedlovými lesy. Severně od jezera je hora Kallaktjåkkå, která má na severu úzké a hluboké údolí Teusa.\n\nV parku má nejvyšší vrchol výšku 2015 m nad mořem a je součástí horského masivu Ákká, která má celkem 13 vrcholů a 10 ledovců.\n\nGlobální oteplování způsobuje každoroční tání ledovců o 10 m.\n\nKvětena je jedním z důvodů, proč se oblast stala národním parkem. Krystalinikum je chudé na vápence, což má za následek velké plochy pokryté břízou trpasličí a šichou. V parku roste také má spousta lišejníků a druhy „sjöfallskvartsiten“ nebo „Sjöfallský pískovec“ rostou jenom tady.\n\nZ celkového počtu asi 400 druhů rostlin, které lze nalézt v horách, jich asi polovina byla nalezena v Národním parku Stora sjöfallet. Příkladem je jeden druh písečnice (\"Arenaria humifusa\"). Od poloviny července do konce srpna lze parku nalézt ostružiník morušku, nazývaný také „zlato Laponska“.\n\nV parku bylo pozorováno asi 125 různých druhů ptáků. Z běžných druhů to jsou kulík zlatý, linduška luční a bělořit šedý. Může tu být také spatřena koliha malá, chaluha malá, orel a káně rousná a s trochou štěstí lze vidět i neobvyklé druhy jako husa malá raroh lovecký a puštík vousatý. Na východě hraničí s parkem Sjaunja, největší ptačí rezervace ve Švédsku.\n\nSavci, které tu člověk může zahlédnout, jsou sob, los, liška, hranostaj a králík. Mezi nimi jsou nejčastější soby. V oblasti leží jejich dvě samské pastviny. Z vzácnějších druhů, které lze pozorovat, tu jsou rys, rosomák, liška polární a medvěd hnědý.\n\nVelké rozdíly v nadmořské výšce mají za následek velké rozdíly v porostu, například se tu vyskytuje (primární) prales, horský březový prales, holé hory a balvanové pole. V kotlinách se například nachází upolín a oměj zatímco pryskyřník ledovcový, sněhule severní a bělokur horský mají raději vyšší nadmořské výšky.\n\nDo národního park se dá nejjednodušeji dostat ze silnice od Porjusu. Cesta vede přes Vietas a pokračuje na západní konec parku. Nejvhodnější doba pro návštěvu je mezi březnem a zářím, ale i lze jsem přijet i jindy.\n\nSeverní částí parku prochází populární dálková turistická trasa Kungsleden. V jižní části parku nejsou ani stezky ani chaty.\n\nTuristickými atrakcemi jsou „hrabě a hraběnka“, masiv Áhkká a terasy Ákká, vodopád Sedm sester a údolí Teusaí.\n\nV některých částech parku se nacházejí ubytovací chatky. Ubytovat se jinak dá ve Vietas a v horském středisku Stora Sjöfallet. Aktivity, které jsou nabízeny, jsou rybolov, lyžování, jízda na sněžném skútru, turistika a lezení v ledu.\n\nExistují zvláštní pravidla pro turisty, kteří navštíví park. Například je zakázáno:\n\nNicméně je povoleno sbírat suché větve na oheň. Každý také může také sbírat bobule a houby.\n\n\n"}
{"id": "843557", "url": "https://cs.wikipedia.org/wiki?curid=843557", "title": "Rodinný rozpočet", "text": "Rodinný rozpočet\n\nRodinný rozpočet je plán finančního hospodaření domácnosti. Jeho vytvoření vede k získání kontroly nad finanční situací rodiny a ke snížení rizika jejích zbytečných výdajů a případného zadlužování. Lze tím najít zdroje pro rezervy a úspory v rodinném rozpočtu a připravit se tak na nečekané výdaje. Podle sociologických průzkumů má totiž problémy vyjít s penězi každý třetí člověk a v případě nenadálých výdajů má finanční problémy polovina domácností v České republice. Navíc finanční problémy jsou podle sociologů skutečným důvodem rozpadu odhadem šedesáti až osmdesáti procent manželství. Princip tvorby rozpočtu představuje sumarizaci všech příjmů a výdajů rodiny uspořádaných podle určitých kategorií, jejich vzájemné porovnání, zajištění rovnováhy mezi příjmy a výdaji a také pozdější přizpůsobování rodinného rozpočtu aktuálním životním skutečnostem. Sestavení rodinného rozpočtu je tedy podobné tvorbě rozpočtu firem, které také sumarizují své náklady i výdaje a vzájemně je porovnávají ve snaze o tvorbu co možná největšího zisku. Ke zpracování rodinného rozpočtu je možné využít buď tužku, papír a kalkulačku, ale také osobní počítač, popřípadě též internet. Aby však byl rozpočet efektivní, je po jeho vytvoření třeba důsledně dodržovat jím nastavená pravidla.\n\nSestavování rodinného rozpočtu lze rozčlenit do pěti fází:\n\nVeškeré propočty rodinného rozpočtu je třeba tvořit pro jednotné časové období (například měsíc). Všechny položky se pak k tomuto časovému období budou vztahovat. Není-li frekvence konkrétní posuzované finanční položky rovna zvolené délce časového období, je nutné tuto položku ke zvolenému období poměrově přizpůsobit. Pro tvorbu opravdu důkladného rodinného rozpočtu je nutné přistoupit k zhodnocení počátečního stavu všeho v rodině (celé domácnosti, všech věcí, i s jejich expirační dobou, nejen příjem a výdaje). Např. je podzim, ale již teď víme, že na jaro budou potřeba boty pro dítko. Musíme toto do svého rozpočtu zahrnout. A to nejen jako položku k propočtu, ale jako přehled pro nutnou rezervu.\n\nV první fázi dochází k evidování všech příjmů rodiny. Tyto příjmy je nutné uvažovat jako čisté, tedy až po zdanění. Mezi příjmy se řadí:\n\nDalší fáze sestavování rodinného rozpočtu spočívá v sumarizaci všech vydání rodiny. Lze je rozdělit na výdaje nutné a zbytné:\n\nKe stanovení výdajů může posloužit přesná evidence všeho, co se za dané časové období v rodině vydá (včetně finančního vyčíslení poměrových částí spotřebovaných ingrediencí pro vaření). Jiným řešením pro zjištění vydaného objemu finančních prostředků je vytvoření si denních limitů (například na nákup potravin) a tyto limity pak po celé časové období dodržovat.\n\nVe třetí fázi sestavování rodinného rozpočtu dochází k porovnání součtu veškerých příjmů se sumářem všech výdajů. Tyto dvě hodnoty by se sobě měly rovnat. V případě, že jsou vydání větší než příjmy, je třeba snížit výdaje nebo navýšit příjmy, popřípadě provést obojí. V opačném případě, kdy jsou příjmy vyšší než výdaje, je vhodné zvýšit částku určenou na spoření k tvorbě finanční rezervy.\n\nI přes to, že jsou třeba příjmy domácnosti vyšší než její výdaje, je vhodné provést jejich bilanci a případné úpravy vydání. Zvažuje se totiž, zda je třeba mít zbytné (ale i nutné) výdaje ve stávající výši, tedy zda by je nešlo snížit. Podle Jana Harbáčka ze společnosti Partners by ideální rozdělení finančních výdajů mělo být následující:\n\nProvést lze též změnu využívaných bankovních produktů (kupříkladu místo netermínovaných účtů využít vklady termínované) nebo volné finance investovat (do fondů, ukládat je do bank na termínované vklady či spořicí účet, nakupovat akcie nebo dluhopisy, stát se společníkem nadějného podnikatele, nakupovat a pronajímat nemovitosti anebo finance zkoušet zhodnotit v loteriích či jiných hrách). Větší část volných příjmů se doporučuje ukládat na spořicí účet a zbývající část investovat kupříkladu do podílových fondů. Není totiž dobré investovat všechno na jeden účel, nýbrž lepší je rozdělit své úspory mezi více produktů.\n\nPéči o investice lze svěřit finančnímu odborníkovi nebo mohu investovat sám. Během investování je však nutné sledovat a vážit míru rizika, likvidity a výnosu investic. Výhody u všech tří pohledů nelze najednou zajistit (nelze mít vysoký výnos zároveň s vysokou bezpečností a likviditou). Například stavební spoření sice vykazuje nízké riziko a vysoký výnos, avšak má nízkou likviditu.\n\nAby rozpočet odpovídal skutečnosti, je třeba provádět jeho aktualizaci a zahrnovat do něj aktuální potřeby či vydání domácnosti. Kontrolu rozpočtu se doporučuje provádět jednou za měsíc, za půl roku či jednou za rok. \n\nJednou za rok se také doporučuje prohlédnout smlouvy uzavřené domácností (např. na pojištění, faktury za energie, mobilní služby atd.) a porovnat, jestli členové domácnosti opravdu využívají všechno, za co platí, nebo, jestli není dobré změnit objem či jiné podmínky těchto nakupovaných služeb. Třeba proto, že od uzavření pojištění domácnosti proběhly změny v zakoupené výbavě, neomezený mobilní tarif není plně využitý nebo dodávky elektřiny u zvoleného dodavatele přestaly patřit k těm levnějším.\n\nKe zpracování rodinného rozpočtu lze využít papír, tužku a kalkulačku nebo některý z počítačových programů.\n\nBěhem tvorby rodinného rozpočtu pomocí papíru, tužky a kalkulačky dochází k evidenci příjmů a výdajů rodiny na papíry či do sešitu. Výpočty jsou prováděny ručně a hrozí u nich nebezpečí výskytu chyby.\n\nPřehledy lze sestavovat v tabulkových procesorech, jimiž mohou být například programy Microsoft Excel či OpenOffice.org Calc. Oproti zápisu rozpočtu na papír umožňují jeho případné snadné rozšiřování či upravování. Navíc je možné zpracovaný rozpočet uložit a později se k němu vrátit. Také je možné zkoušet různé ekonomické propočty a sledovat jejich projevy. Aby však vynikly rozdíly a výhody zpracování rodinného rozpočtu tabulkovým procesorem oproti papíru s tužkou a kalkulačkou, je třeba, aby zpracovatel rodinného rozpočtu uměl s počítačovým programem pracovat a využíval během práce i zabudované funkce těchto programů (například sčítání). Využít ovšem lze již připravené soubory (formuláře) pro tabulkové procesory, které jsou k dispozici na internetu.\n\nKe zpracování rodinného rozpočtu lze využít počítačový program, který je možné získat například na internetu. K dispozici jsou kupříkladu program „Domácí Hospodářství“ či „RQ Money“. Tyto programy již mají předem připravené (ale modifikovatelné) kategorie příjmů a výdajů, v rámci nichž lze rozpočet vyhodnocovat, tvořit jeho statistiky či přehledy a graficky jej zobrazovat.\n\nPorovnání příjmů a výdajů domácnosti je možné spočítat také v kalkulačkách dostupných na webu. Tyto kalkulačky mají předem definované kategorie příjmů i vydání a nelze je nijak upravovat. Neumožňují také jakoukoliv archivaci zadaných údajů, neboť při zavření okna prohlížeče se stránkou webové kalkulačky, dochází k výmazu zadaných hodnot.\n\nRodinné finance lze spravovat i jiným způsobem. Příjmy lze rozdělit do obálek či hrníčků, přičemž každá z takto separovaných částí bude určena na jiný účel finančních výdajů (například na bydlení, výdaje na energie, na provoz automobilu atp.). Z jednotlivých skupin se pak podle charakteru vydání odebírají vydávané finanční částky.\n\nV případě, že rodinné finanční transakce probíhají především bezhotovostně, si lze v bance založit (někdy i bezplatně) více účtů. Ty si pak podle jednotlivých druhů vydání vzájemně odlišit (například jejich pojmenováním) a finanční částky poté na jednotlivé účty převádět pomocí nastavených bezhotovostních převodů. Vydání pak budou prováděna z příslušných účtů a lze tak sledovat množství vydaných finančních prostředků na ten který účel.\n\n\n\n"}
{"id": "843566", "url": "https://cs.wikipedia.org/wiki?curid=843566", "title": "Makrolidy", "text": "Makrolidy\n\nMakrolidy jsou skupinou léčiv, převážně antibiotik, jejichž aktivita je založena na přítomnosti makrocyklického laktonového kruhu (prstenu), který je svázan s jedním či více deoxidovaných sacharidů (obvykle desosamin → CHNO3 a kladinóza → CHO). Laktonový kruh má obvykle 14-, 15- nebo 16 členů. Makrolidy náleží mezi přírodní produkty nazývané polyketidy.\n\n\nKetolidy jsou novou třídou antibiotik, které jsou strukturálně příbuzné s makrolidy. Mohou být využity u těch zánětů dýchacích cest, kde je bakteriální původce vůči makrolidům rezistentní. Jejich vyšší efektivita je podmíněna tím, že ke svému navázání v ribozomální podjednotce využívají dvě vazebná místa. Ještě novější fluoroketolidy využívají ke svému účinku dokonce tři vazebná místa.\n\nMezi ketolidy náleží:\n\n\nSem řadíme hlavně imunosupresiva tacrolimus, pimecrolimus a sirolimus, jejichž aktivita je příbuzná cyklosporinu.\n\nCelou škálu toxických makrolidů produkují některé bakterie, a to v podobě tzv mykolaktonů\n\nMakrolidová antibiotika jsou užívána k léčbě infekcí způsobených grampozitivními bakteriemi jako jsou např. \"Streptococcus pneumoniae\" a \"Haemophilus influenzae\", které bývají častými původci zánětů dýchacích cest a měkkých tkání.\nK dalším kmenům bakterií citlivých na makrolidy řadíme beta-hemolytické streptokoky, pneumokoky, stafylokoky a enterokoky. Podobně jako penicilin mohou být makrolidy rovněž efektivní v léčbě nemocí způsobených původci jako jsou \"Legionella pneumophila\", různá mykoplasmata, mykobakterie, některé rickettsie a Chlamydia (bacterium).\n\nVzhledem k tomu, že antibakteriální spektrum je jen o trochu širší než u penicilinů, uplatňují se makrolidy jako náhrada v případě alergie na penicilinová antibiotika.\n\nVe veterinární péči je užití makrolidů velmi omezené zejména u koní a králíků (obecně nepřežvýkavých býložravců), protože makrolidy v jejich trávícím ústrojí mohou vyvolat nebezpečné metabolické reakce. Makrolidy lze využít pouze u hříbat mladších než jeden rok, a to pouze pod přímým veterinárním dozorem při podávání.\n\nMakrolidy se obecně řadí typem svého účinku mezi inhibitory proteosyntézy. Jejich zásah je dán narušením procesů translace, která probíhá v ribozomální podjednotce 50S tím, že se makrolid reverzibilně naváže na P místo (P = peptidylové), čímž zabrání zahájení tvorby elongace primární struktury bílkoviny. V místě P ribozomu totiž dochází k setkání tRNA, která nese aminokyselinu methionin s příslušným kodonem (AUG) pro methionin, kterým vždy prvotní vyráběná bílkovina začíná. Navíc makrolidy zabraňují skládání (zapojování) jednotlivých aminokyselin do výsledného peptidu, protože ovlivňují funkci ribozomálního enzymu (ribozymu) nazvaného peptidyltransferáza, což je stejné jako u chloramfenikolu. Na rozdíl od makrolidů ale chloramfenikoly nevykazují sterický (prostorově-vazebný) efekt na zmiňované P-místo.. Další možný mechanismus makrolidů může spočívat v předčasném odloučení peptidyl-tRNA z ribozomu.\n\nFarmakokinetika zejména novějších makrolidů (azithromycin, klarithromycin) posiluje terapeutický efekt tak, že se váží na makrofágy, skrze něž jsou neseny do zasažených (infikovaných) tkání, kde se hromadí.\n\nMakrolidová antibiotika (erythromycin, klarithromycin a roxithromycin) vykázala imunomodulační účinek v dlouhodobé (long-term) léčbě difuzní panbronchiolitidy, což je onemocnění postihující především asiaty, které se vyznačuje rozsáhlým (difuzním) zánětlivým zasažením plicních průdušinek (průdušinka = bronchiolus) Imunomodulační efekt je nepřímo prokazatelný tak, že v dlouhodobé terapii se uplatňují nízké dávky, které nemohou vykázat přímý antibiotický efekt. Dlouhodobá makrolidová léčba tohoto onemocnění omezuje zánětlivé procesy (potlačení množení granulocytů, lymfocytů a sekretů) v dýchacích cestách. Tyto protizánětlivé na imunomodulaci založené procesy jsou přítomné i v případě, kdy dominantním původcem chronického zánětu je na makrolidy rezistentní \"Pseudomonas aeruginosa\".\n\nNejčastějším mechanismem rezistence je posttranskripční metylace 23S bakteriálního ribozomu (viz rRNA). Zprostředkování rezistence může být jak přenosem skrze plazmid tak chromozomálně (mutace). Výsledkem této metylace je zkřížená rezistence na makrolidy, linkosamidy a streptograminy. K ostatním (v případě makrolidů méně se vyskytujícím) typům získané rezistence náleží a) inaktivace léčiva jeho enzymatickým rozkladem (esterázy, kinázy); b) aktivní, na ATP závislé vypuzování (efflux) transportních bílkovin, se kterými odchází příslušné léčivo mimo bakterii.\n\nV roce 2008 upozornil časopis \"British Medical Journal\" na riziko vzniku myopatie při kombinování makrolidových antibiotik spolu se statinovými léčivy (určenými pro snižování hladiny cholesterolu). Je to způsobeno tím, že makrolidy brzdí enzymatický systém tzv. cytochrom P450 zejména (CYP3A4), který je důležitý pro jaterní metabolismus statinů, čímž dochází k jejich akumulaci v organismu. Makrolidy jako jsou erytromycin a klarithromycin mohou vzácně způsobit prodloužení srdečního komorového intervalu QT, který může vyvrcholit až do rizika fibrilace (míhání) srdečních komor spojeného se syndromem nazvaným torsade de pointes (vysl. \"torsad d’puant\"). Jiným vedlejším účinkem je nevolnost (nauzea) spojená s hromaděním žlučových produktů léčiva v enterohepatálním oběhu (opětovné vstřebávání léčiva z jater). U dětí může při užívaní erytromycinu dojít k zúžení (stenóze) vrátníku (tzv. pylorostenóza).\n\n"}
{"id": "843569", "url": "https://cs.wikipedia.org/wiki?curid=843569", "title": "Čchao-jang (Peking)", "text": "Čchao-jang (Peking)\n\nObvod Čchao-jang () je jeden z městských obvodů v Pekingu, hlavním městě Čínské lidové republiky. Přímo sousedí s východní částí pekingského historického centra, Tung-čchengem. Má rozlohu 475 čtverečních kilometrů a v roce 2005 zde žilo přes tři a půl miliónu lidí.\n\nVe čtvrti má sídlo řada organizací, například čínské ministerstvo zahraničí a ministerstvo kultury. Je zde také většina zahraničních velvyslanectví nebo například Pekingský národní stadion. Správně pod Čchao-jang patří také Pekingské mezinárodní letiště, které leží v enklávě ve venkovském obvodě Šun-i.\n\n"}
{"id": "843578", "url": "https://cs.wikipedia.org/wiki?curid=843578", "title": "Aleš Javůrek", "text": "Aleš Javůrek\n\nAleš Javůrek (* 12. srpna 1967) je bývalý český fotbalista, útočník.\n\nV lize hrál za Spartak Hradec Králové a SK Dynamo České Budějovice. V československé lize nastoupil ve 59 utkáních a dal 4 góly.\n\n"}
{"id": "843580", "url": "https://cs.wikipedia.org/wiki?curid=843580", "title": "Fargo", "text": "Fargo\n\nSlovo Fargo nese více významů:\n\n\n\n"}
{"id": "843582", "url": "https://cs.wikipedia.org/wiki?curid=843582", "title": "Šácholan obnažený", "text": "Šácholan obnažený\n\nŠácholan obnažený (\"Magnolia denudata\"), též nazývaný magnólie obnažená, je opadavý strom nebo keř z čeledi šácholanovitých. Pochází z Číny a v Česku je občas pěstován jako okrasná dřevina. Kvete před rozvinutím listů velkými bílými květy.\n\nŠácholan obnažený je opadavý strom dorůstající výšky až 25 metrů, mnohdy však roste i jako statný keř asi 4 až 5 metrů vysoký. Borka je tmavě šedá, hrubá a podélně rozpukaná. Zimní pupeny jsou dlouze světle šedožlutě chlupaté. Letorosty jsou šedohnědé, tlusté, v mládí chlupaté, později olysávající. Listy jsou tenké, obvejčité, široce obvejčité až obvejčitě eliptické, s 10 až 15 cm dlouhou a 6 až 10 cm širokou čepelí, asi od poloviny se pozvolna zužující k bázi, na bázi kulaté až klínovité, na vrcholu široce zaokrouhlené, uťaté nebo mírně vyhloubené. Listy jsou na líci tmavě zelené, v mládí chlupaté, později s chlupy pouze na žilnatině, na rubu světle zelené a podél žilnatiny vlnaté. Žilnatina je tvořena 8 až 10 páry postranních žilek, mezi nimi je žilnatina zřetelně síťnatá. Řapíky jsou 1 až 2,5 cm dlouhé, chlupaté, později až téměř zcela olysalé, na vrchní straně mělce vyhloubené. Květní pupeny jsou vejcovité. Květy rozkvétají před olistěním, mají 10 až 16 cm v průměru a jsou vonné. Okvětí je složeno z 9 až 12 bílých a na bázi většinou narůžovělých plátků. Okvětní plátky jsou podlouhle obvejčité, vnitřní i vnější zhruba stejné, 6 až 8 cm dlouhé a 2,5 až 4,5 cm široké. Tyčinky jsou 7 až 12 mm dlouhé, růžově purpurové. Pestíky jsou bledě zelené, lysé, úzce vejcovité, 3 až 4 mm dlouhé. Kvete v dubnu až květnu. Souplodí zvané šách je válcovité, u pěstovaných rostlin je však často zkroucené neboť se vyvinou jen některé semeníky, 12 až 15 cm dlouhé a 3,5 až 5 cm široké. Zralé měchýřky jsou červenavě hnědé, tlustě dřevnaté, pokryté roztroušenými bílými lenticelami. Semena jsou srdcovitá, asi 10 mm dlouhá, zploštělá, černá, obklopená červeným míškem.\n\nŠácholan obnažený se vyskytuje na rozsáhlém území ve střední, východní a jižní Číně. Roste v lesích v nadmořských výškách 500 až 1000 metrů.\n\nŠácholan Soulangeův (\"Magnolia\" x \"soulangiana\"), který je nejčastěji vysazovanou magnólií, je kříženec šácholanu obnaženého s šácholanem liliokvětým (\"M. liliiflora\"). Byl vyšlechtěn v roce 1820 ve Francii.\n\nŠácholan obnažený je využíván jako okrasná dřevina a jako zdroj dřeva. V Česku je občas pěstován jako okrasná dřevina.\nJe vysazen na Hlavním nádvoří v Průhonickém parku, v Dendrologické zahradě v Průhonicích a v kultivaru 'Yellow River' v Arboretu Žampach.\n\n"}
{"id": "843584", "url": "https://cs.wikipedia.org/wiki?curid=843584", "title": "Lolita (film, 1962)", "text": "Lolita (film, 1962)\n\nLolita ( ) je britsko-americké komediální drama z roku 1962 režírované Stanleym Kubrickem. Představuje první adaptaci Nabokovova stejnojmenného románu, napsaného v roce 1955. Hlavní postavy ztvárnili James Mason jako francouzský spisovatel Humbert Humbert a Sue Lyonová jako Dolores „Lolita“ Hazeová. Ve vedlejších rolích se představili Shelley Wintersová, která hrála Charlottu Hazeovou, a Peter Sellers jako dramatik Clare Quilty.\n\nVzhledem k tehdejším omezením ze strany MPAA byly ve filmu oslabeny provokativnější pasáže literární předlohy. Divák si tak musel některé nezobrazené scény domýšlet a představovat. V době počátku natáčení bylo představitelce Lolity Sue Lyonové čtrnáct let. Kubrick později uvedl, že kdyby věděl, jak velká omezení cenzura požaduje, asi by se k natočení snímku nikdy neodhodlal.\n\nPremiéra proběhla 13. června 1962 v New Yorku. Film vyšel také na nosičích VHS, Laserdisc, DVD a Blu-ray. Další filmovou adaptaci románu Lolita natočil v roce 1997 režisér Adrian Lane pod stejným názvem \"Lolita\".\n\nÚvodní scéna zobrazuje vlastní vyvrcholení příběhu, konfrontaci dvou mužů u pingpongového stolu. Učitel Humbert se snaží přimět dramatika Quiltyho ke zpytování svědomí. Zápletka končí zastřelením dramatika v jeho domě. Divák vidí několikanásobné prostřelení plátna obrazu, za nímž se Quilty marně snaží ukrýt. Než vrah vstoupil, opilý spisovatel hrál Chopinovu polonézu opus 40.\n\nPříběh se vrací o několik let dříve a je vyprávěn od začátku.\n\nV létě 1947 opouští francouzský literární vědec Humbert Humbert (James Mason) rodnou zemi, aby mohl na začátku zimního semestru přijmout místo profesora francouzštiny na ohioské Beardsley College. Během letních prázdnin se zabydlí v domě sexuálně frustrované vdovy Charlotty Hazeové (Shelley Wintersová) v newhampshirském Ramsdale. Nejdříve však odmítá setrvat. Rozhodnutí změní, až když spatří její adolescentní dceru Dolores (Sue Lyonová), která s ním později začne flirtovat. Na místní tancovačce se objevuje také populární dramatik Clare Quilty (Peter Sellers), který se stává předmětem zájmu její matky Charlotty.\nVdova Hazeová je žena ve středních letech. Poté, co se do Humberta zamiluje, touží s ním trávit veškerý čas a posílá Dolores na dívčí tábor. Zatímco dceru odváží, nařídí služce, aby předala nájemníkovi dopis. Humbert se z něj dozvídá, že ho Charlotte miluje. Pokud však lásku neopětuje, měl by se sbalit a dům do jejího příjezdu opustit. Vyznání lásky jej pobaví a rozhoduje se zůstat, aby mohl být stále nablízku mladé atraktivní „Lo“.\n\nPo letní svatbě narůstá Humbertova odtažitost vůči manželce. Zlom ve vztahu přichází ve chvíli, kdy Charlotte objevuje jeho tajný deník, v němž ji označuje za \"„krávu, protivnou matku a blbou bábu“\" a naopak se přiznává ke spalující vášni k Dolores, přezdívané „Lolita“. Předtím si již zahrával s myšlenkou svou ženu zavraždit, když mu ukázala údajně nenabitý revolver po zemřelém muži. Jak zjistil, zbraň nabitá byla a plánovaná nešťastná náhoda v podobě výstřelu na manželku mohla ukončit jeho trápení definitivně a získat Lolitu. Osud mu však usnadnil cestu, když Charlotte při přecházení silnice k poštovní schránce srazil a usmrtil projíždějící vůz.\n\nUčitel francouzštiny tak odjíždí vyzvednout Dolores na dívčí tábor Camp Climax. Nejdříve jí o smrti matky neříká pravdu a tvrdí, že je pouze zraněná. Během první společné noci v hotelu na terase vede rozhovor s domnělým policistou, který se zajímá o jeho „malou krásnou dceru“, jak ji charakterizuje. Přestože v ubytovacím zařízení skutečně bydlí policisté na probíhající konferenci, tím mužem je ve skutečnosti dramatik Quilty, jehož také přitahují mladé dívky. Nabízí učiteli ranní společnou snídani. Ten odmítá a odchází na pokoj. Sexuální vztah s Lolitou začíná následující ráno, když mu dívka ukazuje „hru pro dospělé“, kterou se naučila v táboře.\n\nPoté se vydávají na cestu po Spojených státech a noci tráví v motelech. Po několika dnech jí za jízdy sděluje krutou pravdu o matčině smrti. Dolores upadá do deprese, nepřestává plakat a rozhodne se zůstat s novým nevlastním otcem, což je lepší řešení než ústav. Na veřejnosti vystupují v rolích otce a dcery, zatímco v soukromí udržují sexuální milenecký vztah, který provází epizodické krize.\n\nHumbert přijímá učitelské místo na univerzitě v Beardsley a Lolita nastupuje na střední školu. Otec i milenec v jedné osobě se chová majetnicky a žárlivě. Z obavy z kontaktu se spolužáky zakazuje dceři hrát školní divadlo. Jednoho večera na něj doma čeká jakýsi doktor Zempf, snad školní psycholog hovořící s německým akcentem, který rozvíjí diskusi o zakřiknuté dceři a její sexuální výchově. Učiteli doporučuje, aby ji neizoloval od vrstevníků a povolil jí například školní divadelní kroužek. Vystrašený Humbert s Lo natrvalo odjíždí z města a rozhoduje se pokračovat v putování.\n\nBěhem cesty získává neochvějnou jistotu, že je někdo sleduje. Poté, co Lolita onemocní, zůstává několik dnů v nemocnici na pozorování. Po nočním telefonátu v motelovém pokoji s neznámým mužem, se rozhodne dceru z nemocnice okamžitě odvézt. Když tam dorazí okolo třetí hodiny ranní, nemocniční personál mu sděluje, že Dolores již odjela se strýcem. Zmatený a rozzuřený učitel odchází. Následuje dlouhé a bezvýsledné pátrání.\n\nO několik let později Humbert obdrží dopis od paní T. Schillerové, což je jméno Dolores poté, co se vdala. V listu požaduje finanční výpomoc a svěřuje se, že jsou s mladým nedoslýchavým manželem Dickem na mizině. Navíc je v očekávání potomka. Učitel za ní přijíždí a marně se jí snaží přemluvit, aby s ním odjela. Stále Lolitu miluje. Naléhá, aby mu převyprávěla celý příběh zmizení. Lo tak odhaluje, že za únosem stál dramatik Clare Quilty, s nímž utekla do Pavor Manoru v Parkingtonu. On to byl, kdo je sledoval při putování. S touhou být Lolitě nablízku vystupoval jako policista v hotelu, převtělil se do role tajemného doktora Zempfa, aby mohla dívka hrát v jeho školní divadelní hře, a on také telefonoval v noci do motelu. Poté ji však nutil, aby s ním sdílela jeho bouřlivý bohémský život a hrála v jeho tzv. „uměleckých“ filmech. Humbert se setkává s Dickem a poté předává Lolitě částku v celkové výši 13 000 dolarů, která vzešla z nájmu a prodeje matčina domu.\n\nNásledně zamíří zavraždit Quiltyho. Přijíždí do dramatikova domu. Jedná se o tu scénu, kterou film začal. Závěrečný text vysvětluje, že Humbert zemřel na infarkt myokardu během čekání na soud.\n\n\n\n"}
{"id": "843585", "url": "https://cs.wikipedia.org/wiki?curid=843585", "title": "Lolita (film, 1997)", "text": "Lolita (film, 1997)\n\nLolita ( ) je francouzsko-americké filmové drama z roku 1997 režírované Adrianem Lynem. Představuje druhou adaptaci Nabokovova stejnojmenného románu, napsaného v roce 1955. Hlavní postavy ztvárnili Jeremy Irons jako francouzský pedagog Humbert Humbert a Dominique Swainová jako Dolores „Lolita“ Hazeová. Ve vedlejších rolích se představili Melanie Griffithová, která hrála Charlottu Hazeovou a Frank Langella jako dramatik Clare Quilty. Hudbu zkomponoval italský skladatel Ennio Morricone.\n\nV důsledku ústředního motivu hlavního hrdiny Humberta, kterým je hebefilie, bylo obtížné ve Spojených státech nalézt distributora. Evropská premiéra se uskutečnila dříve než americká a přinesla kontroverzní odezvu. Ve Spojených státech film odvysílala kabelová televizní stanice Showtime a následně distribuci zajistila společnost The Samuel Goldwyn Company. Na americkém kontinentu snímek přinesl smíšenou kritiku a po uvedení v kinech vyšel také na nosičích VHS a DVD, které byly vyprodány.\n\nPrvní filmovou adaptaci románu Lolita v  roce 1962 natočil režisér Stanley Kubrick pod stejným názvem \"Lolita\".\n\nV létě 1947 přijíždí do Spojených států francouzský literární vědec Humbert Humbert (Jeremy Irons), který má v plánu napsat učebnici francouzštiny a nastoupit na pozici učitele v New Hampshire. Aby mohl pokračovat na své knize, tak si pronajímá pokoj v domě vdovy Charlotty Hazeové (Melanie Griffithová). Dům si vybírá také díky její adolescentní dceři Dolores (Dominique Swainová), která s ním začíná flirtovat. Od dětství jej chorobně přitahují mladé dívky, které si pro sebe nazval jako „nymfičky“. Uvědomuje si, že je to částečně způsobeno raným sexuálním zážitkem s dívkou Annabel, do níž se během léta 1921 v canneském rodinném hotelu zamiloval. Dívka však zemřela o čtyři měsíce později na tyfus, aniž by jejich láska došla naplnění. Oběma bylo tehdy čtrnáct let.\n\nAby zůstal v přítomnosti mladé americké dívky přezdívané „Lo“, rozhoduje se oženit s její matkou, která se do něj zamilovala. Ke zlomu dochází, když Charlotte vypáčí zásuvku Humbertova stolu a přečte si jeho tajný deník, v němž ji častuje urážkami a vyznává se z lásky k malé Dolores. Rozrušená manželka slibuje, že dceru už nikdy neuvidí a odchází přes ulici odeslat právě dopsané dopisy. Na silnici ji však sráží projíždějící auto a na místě podlehá smrtelným zraněním.\n\nTak se učiteli francouzštiny naskýtá možnost utužit vztah s nymfičkou, kterou odjíždí vyzvednout na dívčí letní tábor. Začíná ji oslovovat „lolita“. Nejdříve nevlastní dceři nalhává, že je matka pouze zraněná. Po první noci ji v hotelovém pokoji pohlavně zneužívá, když mu lolita ukazuje „hru pro dospělé“ naučenou na táboře. Následně křižují státy Unie a noci tráví po motelech. Sexuální vztah provází epizodické krize. Emocionálně nezralá Lo se stále více nudí svým nevlastním otcem a milencem v jedné osobě. Narůstá v ní touha po nezávislosti. Humbert, který ji za pohlavní styk poskytuje drobnou platbu, se rozhoduje přijmout učitelské místo na univerzitě v Beardsley, kam společně zamíří. Poté, co zde prožijou část školního roku, neshody vyvrcholí pokusem o dívčin útěk. Humbert nalézá lolitu v restauraci a po usmíření se rozhodují pokračovat v putování do jiného města.\n\nUčitel získává na cestě neochvějnou jistotu, že jsou sledováni. Pronásledovatelem, jehož identitu nezná, je starší dramatik Clare Quilty (Frank Langella), s nímž v létě vedl noční rozhovor v hotelu, a který je také přitahován mladými dívkami. Jednoho dne Lolita onemocní a stráví několik dnů v nemocnici na pozorování. Když ji Humbert přijede vyzvednout, dozvídá se, že ji odvezl strýc. Zmatený učitel nejdříve zuří, po spatření policisty za oknem nemocnice se uklidňuje a odchází. Následuje dlouhé a bezvýsledné pátrání. Stopa vychladla.\n\nO tři roky později Humbert obdrží dopis od téměř osmnáctileté lolity, která po něm požaduje finanční výpomoc. V listu se svěřuje, že je na mizině a s mladým manželem čeká dítě. Učitel ji navštěvuje v chudém obydlí a marně ji přemlouvá, aby s ním odjela. Stále nevlastní dceru miluje. Po odmítnutí předává nastávající matce čtyři tisíce dolarů a odjíždí zavraždit Quiltyho. Lo mu vypověděla celý příběh, jak s dramatikem utekla do Pavor Manoru v Parkingtonu, kde ji neúspěšně nutil točit porno s dalšími dívkami a za přispění jeho služebné Vivian. Přesto dodá, že Quilty představoval jediného muže, kterého v životě milovala.\n\nUčitel Quiltyho zastřelí v jeho domě. Humbert je dopaden a během uvěznění v listopadu 1950 umírá na infarkt myokardu. Stejný osud potkává také Dolores, která na Štědrý večer téhož roku nepřežije porod.\n\nVzhledem k obtížnému zajištění distributora měl film pouze omezené promítání v kinech, což také znemožnilo získat nominace jednotlivých cen. První víkend dosáhly zisky nízké částky 19 492 dolarů. Celkový výdělek ve Spojených státech činil 1 147 784 dolarů. Ve srovnání s náklady 62 000 000 dolarů se tak snímek zařadil mezi největší kasovní propadáky v historii a podle stejného kritéria byl v té době hodnocen jako nejnákladnější televizní film vůbec.\n\n"}
{"id": "843591", "url": "https://cs.wikipedia.org/wiki?curid=843591", "title": "David Hrubý", "text": "David Hrubý\n\nDavid Hrubý (* 30. ledna 1975) je bývalý český fotbalista, útočník. Je majitelem prestižního fotbalového obchodu a e-shopu sportfotbal.cz\n\nV české fotbalové lize hrál za AC Sparta Praha. V české lize nastoupil v 1 utkání, působil v rezervním týmu. Se Spartou získal v roce 1994 mistrovský titul.\n\n"}
{"id": "843595", "url": "https://cs.wikipedia.org/wiki?curid=843595", "title": "Oamaru", "text": "Oamaru\n\nOamaru je novozélandské město v regionu Otago nacházející se na Jižním ostrově. Město se rozléhá u pobřeží Tichého oceánu a je centrem distriktu Waitaki. Oamaru se nachází zhruba 80 km jižně od Timaru a 120 km severně od Dunedinu, s oběma městy je spojuje dálnice SH 1 a železnice Main South Line. K 30. červnu 2011 mělo město podle odhadu 12 800 obyvatel.\n"}
{"id": "843605", "url": "https://cs.wikipedia.org/wiki?curid=843605", "title": "Třída I", "text": "Třída I\n\nTřída I byla třída torpédoborců sloužících v Royal Navy v období druhé světové války. Postaveno jich bylo osm kusů pro britské námořnictvo, přičemž další čtyři byly rozestavěny na zakázku Turecka (dva byly za války zrekvírovány pro potřeby Britů). Jako vůdčí loď torpédoborců této třídy byl postaven HMS \"Inglefield\". Za druhé světové války bylo ztraceno celkem šest jednotek třídy I.\n\nOsm torpédoborců třídy \"I\" bylo postaveno v letech 1936–1937. Další čtyři objednalo Turecko. Během války byly tureckému námořnictvu dodány pouze dva, zatímco druhý pár sloužil v britském námořnictvu.\n\nTorpédoborce třídy I po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dvě čtyřčata 12,7mm kulometů. Nesly též deset 533mm torpédometů. K napadání ponorek sloužily dva vrhače pro svrhávání hlubinných pum. Nejvyšší rychlost dosahovala 36 uzlů.\n\nZa druhé světové války bylo ztraceno pět jednotek třídy I. Ztracen byl rovněž, původně pro Turecko stavěný, torpédoborec \"Ithuriel\".\n"}
{"id": "843606", "url": "https://cs.wikipedia.org/wiki?curid=843606", "title": "Pražská župa", "text": "Pražská župa\n\nPražská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Pražská župa měla pořadové číslo I (formální označení Župa I). Zákon předpokládal vznik župního úřady v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Pražská župa měla být součástí nadregionálního \"župního svazu\" v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Pražská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Pražské župy šlo o volební kraj I se sídlem v Praze, rozdělený na dvě podčástí I A a I B).\n\nPražská župa zahrnovala rozsáhlé území ve středních Čechách (ovšem bez Kladenska) a zasahovala až na Českomoravskou vysočinu k zemské hranici u Německého Brodu a Pelhřimova). Na jihovýchodě k ní patřily i oblasti jižních Čech okolo města Tábor. Hlavní město Praha součástí župy nebylo a jeho správní a samosprávní status se měl řešit samostatnou úpravou. Z etnického hlediska šlo převážně o českou župu. \n"}
{"id": "843607", "url": "https://cs.wikipedia.org/wiki?curid=843607", "title": "Koen Lenaerts", "text": "Koen Lenaerts\n\nKoen Lenaerts (* 20. prosince 1954) je belgický právník, vysokoškolský profesor a soudce.\n\nPůsobil jako soudce Soudu prvního stupně od 25. září 1989 do 6. října 2003; jako soudce Soudního dvora od 7. října 2003. Byl zvolen místopředsedou Soudního dvora Evropské unie na období od 9. října 2012 do 6. října 2015 (Byl první osobou, která úřad místopředsedy Soudního dvora zastávala). Od 8. října 2015 je předsedou tohoto soudu.\n\n"}
{"id": "843610", "url": "https://cs.wikipedia.org/wiki?curid=843610", "title": "Pardubická župa", "text": "Pardubická župa\n\nPardubická župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Pardubická župa měla pořadové číslo II (formální označení Župa II). Zákon předpokládal vznik župního úřady v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Pardubická župa měla být součástí nadregionálního \"župního svazu\" v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Pardubická župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Pardubické župy šlo o volební kraj II se sídlem v Pardubicích).\n\nPardubická župa zahrnovala území ve východních Čechách na Pardubicku a zasahovala až k zemské hranici u Poličky a Lanškrouna, na severovýchodě k státní hranici s Německem (Kladsko). Z etnického hlediska šlo převážně o českou župu, při zemské a státní hranici ovšem s pásem německého osídlení. \n"}
{"id": "843611", "url": "https://cs.wikipedia.org/wiki?curid=843611", "title": "Nástrahy velkoměsta", "text": "Nástrahy velkoměsta\n\nNástrahy velkoměsta (italsky \"Il ragazzo di campagna\") je italská filmová komedie z roku 1984, kterou natočila dvojice režisérů Franco Castellano a Giuseppe Moccia.\n\nV československých kinech měl film premiéru 1. prosince 1987 (s titulky), v roce 1990 udělalo Filmové studio Barrandov dabing pro ČST Praha. Televizní premiéry s dabingem se film dočkal 30. prosince 1990.\n\nFilm vykresluje příběh italského venkovského sedláka Artemia, který se rozhodne ve svých 40 letech nabourat životní stereotyp a vydat se do víru velkoměsta.\n\nSedlákovi Artemiovi je 40 let a celý svůj život strávil v rodné vsi na italském venkově, kde funkci biografu nahrazuje projíždějící vlak. Matka jej tlačí do sňatku s uhrovitou Marií-Rosou, ale Artemio se rozhodne okusit ruch velkoměsta. Odjíždí do Milána za svým příbuzným Severinem Cicerchiou, který se živí různými krádežemi. V Miláně blokuje svým traktorem ostatní automobily na silnici, je proto zastaven dopravním policistou. Jakmile policista zjistí, že Artemio nemá doklady ani řidičský průkaz, traktor mu zabaví. Když čeká na náměstí na Severina, popeláři mu omylem vyhodí i kufr.\n\nSeverino vezme Artemia s sebou do akce, při níž dvěma po chodníku kráčejícím ženám na skútru ukradne kabelky. Artemio řídí, takže nevidí, co Severino udělal. Dojde mu to až poté, co mu Severino dává jednu z ukradených kabelek. Naštve se na něj a rozejde se s ním. Podle dokladů jde kabelku vrátit, nechá ji u uklízečky na dotyčné adrese.\n\nJde pryč a cestou jej uvidí jedna z okradených dívek Angela Corsi, která jede ve svém Citroënu 2CV společně se sousedem. Ten jej chytne a uštědří mu pár políčků. Artemio se hájí, že kabelku odevzdal. Angela se sousedem jej berou s sebou, aby se přesvědčili, jestli nelže. Ukáže se, že mluvil pravdu a Angela jej pozve k sobě domů. Artemio u ní přespí. Chce si najít práci, Angela mu jednu domluví. Jde před komisi, aby se pokusil získat místo pojišťovacího agenta. Nezdá se, že by zapůsobil, naopak jednomu z porotců zničí drahý oblek, když jej potřísní inkoustem. Tento neúspěch jej neodradí od snahy najít si v Miláně poctivé zaměstnání. Angela mu zařídí i bydlení, poněkud skromnější než je její krásný apartmán s velkou terasou. Artemio si musí vystačit s malinkým bytem, kde je sprchový kout, kuchyňka, postel, stůl a televizní koutek s telefonem, vše věstavěno do zdi. Nestěžuje si však, je to skromný chlapec z venkova. \n\nArtemio se postupně zamiluje do Angely, ale ta je stále zaneprázdněná a i když s ním tráví část svého volného času, je pro ni až na druhé koleji. Na prvním místě má kariéru a zábavu. Artemio se snaží Angele vyznat z lásky, rád by jí to řekl někde v klidu horského hotelu, ale dívka na to nereflektuje. Místo toho jej bere v neděli na fotbalový zápas italské ligy Inter Milán – Juventus Turín. V průběhu utkání a zejména po něm se dostane do konfliktu s fanoušky Interu, kteří jej zahlédnou s vlajkou Juventusu. Artemio stačí utéci. \n\nPříště jej Angela pozve k sobě domů, aby jí pomohl s výzdobou terasy. Artemio je poněkud zklamaný, ale udělá to. Když upravuje rostliny na střeše, Angela zavře dveře na terase a stáhne roletu v domnění, že přítel odešel. Sama odchází na večírek, kam ji pozvala kamarádka. Artemio se nemá kde schovat před bouří a promokne. Když se Angela vrátí, bouchá na dveře, aby na sebe upozornil. Angela se domnívá, že je na terase zloděj a opět si přizve na pomoc souseda. Situace se záhy vysvětlí a Angela Artemia nenechá odejít domů, pozve jej večer k sobě do postele. Venkovan se trochu stydí, nicméně svůdná Angela dobře ví, jak na něj. \n\nRáno si Artemio myslí, že by z toho mohl konečně vzniknout pořádný vztah. Nemá už moc peněz a jde si na transfúzní stanici nechat odebrat krev. Nechá si vzít rovnou tři litry. Pak koupí Angele snubní prstýnek. Angela jej překvapí svým vyjádřením, nechce se vázat. Ta noc pro ni neznamenala totéž, co pro něj. \n\nArtemio se ocitne na policejní stanici a je nucen odjet domů. Zde se setká s Marií-Rosou, ta teď vypadá o hodně lépe než dříve. Když jsou spolu na poli, přijíždí za ním Angela. Artemio se zeptá, jestli se u něj několik dní zdrží. Angela ovšem odvětí, že nemůže, odlétá na Kanárské ostrovy. Artemio si uvědomí, jak se věci mají a obrátí svou pozornost na čekající Marii-Rosu. Společně odjíždějí na traktoru k domovu.\n\n"}
{"id": "843612", "url": "https://cs.wikipedia.org/wiki?curid=843612", "title": "Královéhradecká župa", "text": "Královéhradecká župa\n\nKrálovéhradecká župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Pardubická župa měla pořadové číslo III (formální označení Župa III). Zákon předpokládal vznik župního úřady v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Královéhradecká župa měla být součástí nadregionálního \"župního svazu\" v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Královéhradecká župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Královéhradecké župy šlo o volební kraj III se sídlem v Hradci Králové).\n\nKrálovéhradecká župa zahrnovala území ve východních Čechách na Královéhradecku a zasahovala až k státní hranici s Německem. Z etnického hlediska šlo převážně o českou župu, v severní části (Trutnovsko, Broumovsko) ovšem s kompaktní oblastí německého osídlení. \n"}
{"id": "843613", "url": "https://cs.wikipedia.org/wiki?curid=843613", "title": "Thajsko na Letních olympijských hrách 2008", "text": "Thajsko na Letních olympijských hrách 2008\n\nThajsko se účastnilo Letní olympiády 2008. Zastupovalo ho 47 sportovců (22 mužů a 25 žen) v 12 sportech.\n\n"}
{"id": "843616", "url": "https://cs.wikipedia.org/wiki?curid=843616", "title": "Mladoboleslavská župa", "text": "Mladoboleslavská župa\n\nMladoboleslavská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Mladoboleslavská župa měla pořadové číslo IV (formální označení Župa IV). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Mladoboleslavská župa měla být součástí nadregionálního \"župního svazu\" v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Mladoboleslavská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Mladoboleslavské župy šlo o volební kraj IV se sídlem v Mladé Boleslavi).\n\nMladoboleslavská župa zahrnovala území v středních a severovýchodních Čechách, od Polabí, přes Mladoboleslavsko až na Liberecko a do Frýdlantského výběžku ke státní hranici s Německem. Z etnického hlediska šlo převážně českou župu, v severní části ovšem s kompaktní oblastí německého osídlení. \n"}
{"id": "843619", "url": "https://cs.wikipedia.org/wiki?curid=843619", "title": "Českolipská župa", "text": "Českolipská župa\n\nČeskolipská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Českolipská župa měla pořadové číslo V (formální označení Župa V). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Českolipská župa měla být součástí nadregionálního \"župního svazu\" v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Českolipská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Českolipské župy šlo o volební kraj V se sídlem v České Lípě).\n\nČeskolipská župa zahrnovala území v severních Čechách, od Litoměřicka, přes Ústecko a Děčínsko až do Rumburského výběžku ke státní hranici s Německem. Z etnického hlediska šlo převážně o německou župu, bez souvislejšího českého osídlení. Mělo jít o jednu ze dvou žup s německou etnickou většinou (další byla Karlovarská župa) a tento fakt vedl část politické scény k pochybám o smyslu vzniku žup. Kritikem župního zřízení byla zejména Československá národní demokracie.\n"}
{"id": "843620", "url": "https://cs.wikipedia.org/wiki?curid=843620", "title": "Karlovarská župa", "text": "Karlovarská župa\n\nKarlovarská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Karlovarská župa měla pořadové číslo VII (formální označení Župa VII). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Karlovarská župa měla být součástí nadregionálního župního svazu v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Karlovarská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Karlovarské župy šlo o volební kraj VII se sídlem v Karlových Varech).\n\nKarlovarská župa zahrnovala území v západních Čechách, od Podbořanska, přes Karlovarsko a Chebsko až do Ašského výběžku ke státní hranici s Německem. Z etnického hlediska šlo o převážně německou župu, bez souvislejšího českého osídlení. Mělo jít o jednu ze dvou žup s německou etnickou většinou (další byla Českolipská župa) a tento fakt vedl část politické scény k pochybám o smyslu vzniku žup. Kritikem župního zřízení byla zejména Československá národní demokracie.\n"}
{"id": "843627", "url": "https://cs.wikipedia.org/wiki?curid=843627", "title": "Frčík hřebenatý", "text": "Frčík hřebenatý\n\nFrčík hřebenatý (\"Paradipus ctenodactylus\") je hlodavec žijící v pouštích Kyzylkum a Karakum ve Střední Asii. Je jediným zástupcem rodu \"Paradipus\".\n\n\nFrčík hřebenatý se stavbou těla podobá ostatním tarbíkům: hrudní končetiny jsou zkrácené, pánevní naproti tomu prodloužené a přizpůsobené ke skákání. Srst je béžová, břicho a okolí očí a štětička na konci ocasu je bílá, na lících a na hrudi jsou rezavé skvrny. Tarbík hřebenatý má výrazné, velké oči, velké uši a dlouhý ocas. Zvláštností jsou tuhé štětiny vyrůstající na prstech pánevních končetin, které zřejmě pomáhají frčíkovi při pohybu po písku.\n\nFrčík hřebenatý je rychlý a obratný běžec, dokáže se pohybovat rychlostí až 9 m/s, vyskočí až 1,5 m vysoko a 3 m daleko.\n\nJe aktivní v noci, ve dne odpočívá v norách vyhrabaných v písku Je výhradně býložravý, živí se mladými výhonky keřů, především saksaulu perského, slanobýlu a kaligonu, trávou, plody saksaulu a harmaly stepní a různými semeny. Rozmnožuje se 2x za sezónu, v jednom vrhu je průměrně 3-4 mladých. Během zimy hibernuje v norách.\n"}
{"id": "843630", "url": "https://cs.wikipedia.org/wiki?curid=843630", "title": "Thajsko na Letních olympijských hrách 2004", "text": "Thajsko na Letních olympijských hrách 2004\n\nThajsko se účastnilo Letní olympiády 2004. Zastupovalo ho 42 sportovců (24 mužů a 18 žen) v 13 sportech.\n\n"}
{"id": "843632", "url": "https://cs.wikipedia.org/wiki?curid=843632", "title": "Zdeněk Němec", "text": "Zdeněk Němec\n\nZdeněk Němec (* 14. dubna 1970) je bývalý český fotbalista.\n\nV české fotbalové lize hrál za AC Sparta Praha. V české lize nastoupil v 1 utkání, působil v rezervním týmu. Se Spartou získal v roce 1994 mistrovský titul.\n\n"}
{"id": "843633", "url": "https://cs.wikipedia.org/wiki?curid=843633", "title": "Gertruda ze Sulzbachu", "text": "Gertruda ze Sulzbachu\n\nGertruda ze Sulzbachu ( \"Gertrud von Sulzbach\", 1114 – 14. dubna 1146 Bad Hersfeld) byla římskoněmeckou královnou, druhou manželkou vzdorokrále a pozdějšího římskoněmeckého krále Konráda III.\n\nGertruda byla dcerou hraběte Berengara ze Sulzbachu a jeho druhé manželky Adély z Wolfratshausenu. Za Konráda se vdala okolo roku 1136 (jeho první manželka Gertruda z Komburgu zemřela o pět let dříve). Konrád byl už v roce 1127 zvolen vzdorokrálem za vlády Lothara III., který sice svou moc upevnil a v roce 1135 se dočkal císařské koruny, ale po jeho smrti v roce 1138 usedl na trůn Konrád a jako Konrád III. vládl až do své smrti roku 1152.\n\nGertruda manželovi porodila dva syny. Po narození mladšího Fridricha onemocněla a na jaře roku 1146 zemřela, pravděpodobně v klášterním ústraní. Byla pohřbena v kostelním chóru cisterciáckého kláštera Ebrach.\n\n"}
{"id": "843634", "url": "https://cs.wikipedia.org/wiki?curid=843634", "title": "Thajsko na Letních olympijských hrách 2000", "text": "Thajsko na Letních olympijských hrách 2000\n\nThajsko se účastnilo Letní olympiády 2000. Zastupovalo ho 52 sportovců (34 mužů a 18 žen) v 11 sportech.\n\n"}
{"id": "843635", "url": "https://cs.wikipedia.org/wiki?curid=843635", "title": "Lounská župa", "text": "Lounská župa\n\nLounská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Lounská župa měla pořadové číslo VI (formální označení Župa VI). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Lounská župa měla být součástí nadregionálního župního svazu v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Lounská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Lounské župy šlo o volební kraj VI se sídlem v Lounech).\n\nLounská župa zahrnovala území v severních a severozápadních Čechách, ovšem zasahovala hluboko do středních Čech na Kladensko a západní okraj Prahy, zahrnovala Lounsko, Mostecko a oblasti Krušnohoří až ke státní hranici s Německem. Z etnického hlediska šlo župu s mírnou českou převahou, v severozápadní části ovšem s kompaktní oblastí německého osídlení. \n"}
{"id": "843636", "url": "https://cs.wikipedia.org/wiki?curid=843636", "title": "Thajsko na Letních olympijských hrách 1996", "text": "Thajsko na Letních olympijských hrách 1996\n\nThajsko se účastnilo Letní olympiády 1996. Zastupovalo ho 37 sportovců (25 mužů a 12 žen) v 10 sportech.\n\n"}
{"id": "843645", "url": "https://cs.wikipedia.org/wiki?curid=843645", "title": "Thajsko na Letních olympijských hrách 1992", "text": "Thajsko na Letních olympijských hrách 1992\n\nThajsko se účastnilo Letní olympiády 1992. Zastupovalo ho 46 sportovců (23 mužů a 23 žen) v 9 sportech.\n\n"}
{"id": "843646", "url": "https://cs.wikipedia.org/wiki?curid=843646", "title": "Thajsko na Letních olympijských hrách 1988", "text": "Thajsko na Letních olympijských hrách 1988\n\nThajsko se účastnilo Letní olympiády 1988. Zastupovalo ho 14 sportovců (12 mužů a 2 ženy) v 4 sportech.\n\n"}
{"id": "843647", "url": "https://cs.wikipedia.org/wiki?curid=843647", "title": "Thajsko na Letních olympijských hrách 1984", "text": "Thajsko na Letních olympijských hrách 1984\n\nThajsko se účastnilo Letní olympiády 1984. Zastupovalo ho 35 sportovců (25 mužů a 10 ženy) v 5 sportech.\n\n"}
{"id": "843652", "url": "https://cs.wikipedia.org/wiki?curid=843652", "title": "Thajsko na Letních olympijských hrách 1976", "text": "Thajsko na Letních olympijských hrách 1976\n\nThajsko se účastnilo Letní olympiády 1976. Zastupovalo ho 42 sportovců (39 mužů a 3 ženy) v 11 sportech.\n\n"}
{"id": "843657", "url": "https://cs.wikipedia.org/wiki?curid=843657", "title": "Chaj-tien (Peking)", "text": "Chaj-tien (Peking)\n\nObvod Chaj-tien () je jeden z městských obvodů Pekingu, hlavního města Čínské lidové republiky. Nachází se na severozápad od historického centra, s jehož západní částí, Si-čchengem, sousedí. Jeho rozloha je 431 čtverečních kilometrů a v roce 2000 zde žilo přes dva miliony lidí.\n\nJe zde většina budov Pekingské univerzity. univerzita Čching-chua, Pekingská univerzita zahraničních studií a hlavní kampusy Pekingské pedagogické univerzity a Pekingské technické univerzity. Také je zde například známý Letní palác a Čínská národní knihovna.\n\n"}
{"id": "843659", "url": "https://cs.wikipedia.org/wiki?curid=843659", "title": "Chaj-tien", "text": "Chaj-tien\n\nChaj-tien může být:\n\n"}
{"id": "843660", "url": "https://cs.wikipedia.org/wiki?curid=843660", "title": "Daniel Nicholas DiNardo", "text": "Daniel Nicholas DiNardo\n\nDaniel Nicholas kardinál DiNardo (* 23. května 1949 Steubenville) je americký římskokatolický kněz, arcibiskup arcidiecéze Galveston-Houston, kardinál. Od roku 2016 je předsedou americké biskupské konference.\n\nPochází z rodiny italských emigrantů. Do školy chodil v Pittsburghu, zde také vstoupil do semináře. V roce 1969 získal stipendium a začal studovat na Americké Katolické univerzitě, kde získal doktorát z filozofie. Teologiii studoval v Římě na několika papežských univerzitách, na Patristickém Institutu Augustinianum získal licenciát z patrologie. Kněžské svěcení přijal 16. června 1977 v Pittsburghu. Od roku 1981 byl pomocníkem kancléře této diecéze a přednášel ve zdejším semináři sv. Pavla. Od roku 1984 pracoval v sekretariátě Kongregace pro biskupy a vedl seminář z metodologie pro studenty prvního ročníku teologie na Papežské univerzitě Gregoriana v Římě. V roce 1991 se vrátil do domovské diecéze a začal pracovat v biskupské kurii, kde měl na starost církevní školství.\n\nDne 19. srpna 1997 byl jmenovaný biskupem koadjutorem v diecézi Sioux City. Biskupské svěcení přijal 7. října téhož roku. O rok později, 28. listopadu 1998, se ujal řízení diecéze jako sídelní biskup. Dne 16. ledna 2004 ho papež Jan Pavel II. jmenoval biskupem-koadjutorem diecéze Galveston-Houston a 29. prosince 2004 (kdy se z této diecéze stala arcidiecéze) arcibiskupem-koadjutorem. 28. února 2006 převzal řízení této arcidiecéze, kde žije na 1 300 000 katolických věřících.\n\nJeho jmenování kardinálem bylo oznámeno v říjnu 2007. Kardinálské insignie převzal na konsistoři 24. listopadu téhož roku.\n\n\n"}
{"id": "843661", "url": "https://cs.wikipedia.org/wiki?curid=843661", "title": "Theodor Stolojan", "text": "Theodor Stolojan\n\nTheodor Dumitru Stolojan (* 24. října 1943) je rumunský politik. V letech 1991-1992 byl premiérem Rumunska, jakožto představitel Fronty národní spásy. Později vstoupil do Národní liberální strany a v letech 2000-2004 jí předsedal. Roku 2006 se se skupinou příznivců odtrhl a založil vlastní Liberální demokratickou stranu, v jejímž čele stál v letech 2006-2008, až do jejího sloučení s Demokratickou stranou a vytvoření Demokratické liberální strany. Před revolucí v roce 1989 pracoval v rumunské státní plánovací komisi a na ministerstvu financí.\n\n"}
{"id": "843666", "url": "https://cs.wikipedia.org/wiki?curid=843666", "title": "Atrakce (lingvistika)", "text": "Atrakce (lingvistika)\n\nAtrakce (spodoba) značí v lingvistice změnu tvaru slova podle jiného v téže větě nebo souvětí.\n\nPříklady:\n\n"}
{"id": "843668", "url": "https://cs.wikipedia.org/wiki?curid=843668", "title": "Borgo d'Ale", "text": "Borgo d'Ale\n\nBorgo d'Ale je italská obec v provincii Vercelli v oblasti Piemont.\n\nK 31. prosinci 2011 zde žilo 2 633 obyvatel.\n\nAlice Castello, Azeglio, Bianzè, Borgomasino, Cossano Canavese, Maglione, Moncrivello, Settimo Rottaro, Tronzano Vercellese, Viverone\n"}
{"id": "843677", "url": "https://cs.wikipedia.org/wiki?curid=843677", "title": "Třída Tribal (1936)", "text": "Třída Tribal (1936)\n\nTřída Tribal byla třída britských torpédoborců z období druhé světové války. Ve Velké Británii, Kanadě a Austrálii jich bylo postaveno celkem 27 kusů. Za druhé světové války byly intenzivně nasazeny, objevily se prakticky na všech hlavních bojištích. Za války bylo ztraceno celkem 13 jednotek této třídy. Kanadský torpédoborec HMCS \"Haida\" se dochoval dodnes.\n\nVývoj torpédoborců třídy \"Tribal\" byl reakcí na stavbu nové kategorie velkých torpédoborců ve Francii, Japonsku a USA. Tyto lodě dosavadní konstrukce výrazně převyšovaly jak výtlakem, tak výzbrojí a mnohdy stály někde na pomezí mezi torpédoborcem a malým křižníkem. Jednalo se například o francouzskou třídu \"Mogador\" a americkou třídu \"Porter\". Britské loděnice v letech 1936–1939 postavily 16 torpédoborců třídy \"Tribal\", rozdělených do několika skupin. V letech 1942–1943 byly postaveny další čtyři \"Tribaly\" pro Kanadu a v australských loděnicích byly postaveny ještě další tři kusy.\n\nBritské torpédoborce třídy \"Tribal\" po dokončení nesly osm 120mm kanónů, umístěných ve dvoudělových věžích. Protiletadlovou výzbroj tvořily čtyři 40mm kanóny a dvě čtyřčata 12,7mm kulometů. Dále nesly čtyři 533mm torpédomety. K napadání ponorek sloužily dva vrhače a jedna skluzavka pro svrhávání hlubinných pum. Nejvyšší rychlost dosahovala 36 uzlů.\n\nZa druhé světové války bylo ztraceno 13 jednotek třídy \"Tribal\". Britské námořnictvo je, pro značné opotřebování, vyřadilo v letech 1948–1949. U zahraničních uživatelů sloužily déle a došlo i k jejich nasazení v korejské válce. Kanadské námořnictvo je vyřadilo v letech 1964–1969.\n"}
{"id": "843679", "url": "https://cs.wikipedia.org/wiki?curid=843679", "title": "Victor Ciorbea", "text": "Victor Ciorbea\n\nVictor Ciorbea (* 26. října 1954) je rumunský politik. V letech 1996-1998 byl premiérem Rumunska, 1996-1997 primátorem Bukurešti. Od roku 1989 je členem Národní zemědělské křesťanskodemokratické strany (\"Partidul Național Țărănesc Creștin Democrat\"). Byl též aktivní ve školských odborech.\n\n"}
{"id": "843681", "url": "https://cs.wikipedia.org/wiki?curid=843681", "title": "Marie Brabantská (1190–1260)", "text": "Marie Brabantská (1190–1260)\n\nMarie Brabantská ( \"Marie de Brabant\", 1190 - květen/červen 1260) byla římskou královnou a císařovnou, druhou manželkou Oty IV. Brunšvického. Ve svém druhém manželství se stala holandskou hraběnkou. Jejím otcem byl vévoda Jindřich I. Brabantský a matkou Matylda z Boulogne.\n\n19. května 1214 byla Marie zasnoubena s Otou Brunšvickým, svatba proběhla později toho roku v Maastrichtu. Nevěstě bylo asi 24 let, ženichovi 31. Ota v té době soupeřil o německý trůn s Fridrichem II., úspěšnější však už v té době byl Fridrich, ačkoliv jeho spojenci zatím vojensky proti Otovi nepostupovali. Ota se pokusil o zvrácení nepříznivé situace za pomoci Anglie. 27. července 1214 se utkal v bitvě u Bouvines se spojencem Fridricha Štaufského, francouzským králem Filipem Augustem a utrpěl drtivou porážku, která znamenala jeho definitivní mocenský konec.\n\nOta IV. byl opět nucen vzdát se dědičných území v Brunšvicku. Poslední léta života prožil v marném úsilí o získání přízně bývalých spojenců. V roce 1215 se Fridrich nechal znovu korunovat, tentokrát bez opozice. Ota IV. zemřel 19. května 1218 na hradě Harzburg, kde s ním pobývala i Marie.\n\nZ manželství se nenarodily děti.\n\nMarie zůstala vdovou asi dva roky. V červenci 1220 se vdala za hraběte Viléma I. Holandského. Její druhý manžel zemřel 4. února 1222 a Marie ho přežila o 38 let. Viléma přežilo přinejmenším pět jeho děti. Genealogové věří, že se všechny narodily v manželství s jeho první ženou Adélou z Geldernu, ale panují určité pochybnosti ohledně dat jejich narození. Sama Marie zemřela roku 1260 a byla pohřbena v Kostele sv. Petra v Lovani.\n"}
{"id": "843683", "url": "https://cs.wikipedia.org/wiki?curid=843683", "title": "Tchaj-wan na Letních olympijských hrách 2008", "text": "Tchaj-wan na Letních olympijských hrách 2008\n\nTchaj-wan se účastnil Letní olympiády 2008. Zastupovalo ho 79 sportovců (43 mužů a 36 žen) v 15 sportech.\n\n"}
{"id": "843685", "url": "https://cs.wikipedia.org/wiki?curid=843685", "title": "Vlákna", "text": "Vlákna\n\nVlákna může označovat:\n\n\n"}
{"id": "843688", "url": "https://cs.wikipedia.org/wiki?curid=843688", "title": "Tchaj-wan na Letních olympijských hrách 2004", "text": "Tchaj-wan na Letních olympijských hrách 2004\n\nTchaj-wan se účastnil Letní olympiády 2004. Zastupovalo ho 88 sportovců (49 mužů a 39 žen) v 14 sportech.\n\n"}
{"id": "843691", "url": "https://cs.wikipedia.org/wiki?curid=843691", "title": "Tchaj-wan na Letních olympijských hrách 2000", "text": "Tchaj-wan na Letních olympijských hrách 2000\n\nTchaj-wan se účastnil Letní olympiády 2000. Zastupovalo ho 55 sportovců (21 mužů a 34 žen) v 14 sportech.\n\n"}
{"id": "843693", "url": "https://cs.wikipedia.org/wiki?curid=843693", "title": "Tchaj-wan na Letních olympijských hrách 1996", "text": "Tchaj-wan na Letních olympijských hrách 1996\n\nTchaj-wan se účastnil Letní olympiády 1996. Zastupovalo ho 74 sportovců (32 mužů a 42 žen) v 14 sportech.\n\n"}
{"id": "843695", "url": "https://cs.wikipedia.org/wiki?curid=843695", "title": "Tchaj-wan na Letních olympijských hrách 1992", "text": "Tchaj-wan na Letních olympijských hrách 1992\n\nTchaj-wan se účastnil Letní olympiády 1992. Zastupovalo ho 31 sportovců (23 mužů a 8 žen) v 7 sportech.\n\n"}
{"id": "843696", "url": "https://cs.wikipedia.org/wiki?curid=843696", "title": "Tchaj-wan na Letních olympijských hrách 1984", "text": "Tchaj-wan na Letních olympijských hrách 1984\n\nTchaj-wan se účastnil Letní olympiády 1984. Zastupovalo ho 38 sportovců (31 mužů a 7 žen) v 12 sportech.\n\n"}
{"id": "843698", "url": "https://cs.wikipedia.org/wiki?curid=843698", "title": "Katedrála svatého Izáka", "text": "Katedrála svatého Izáka\n\nKatedrální chrám svatého Izáka nebo Isakijevský chrám () je chrám Ruské pravoslavné církve v Petrohradu.\n\nJen největším z petrohradských chrámů a patří mezi nejčastější cíle turistů a návštěvníků města. Je nejvyšší pravoslavnou katedrálou ve městě a druhou nejvyšší na světě (po chrámu Krista Spasitele v Moskvě). Je zasvěcen svatému Izákovi Dalmatskému, na jehož svátek se narodil Petr I. Veliký. Chrám stojí v centru Petrohradu, na Isakijevském náměstí mezi řekami Mojkou a Něvou.\n\nChrám stojí na místě dřevěné stavby z roku 1707 a dvou následujících kamenných, které vyhořely. Jednou z nich byla nedokončená stavba italského architketa Antonia Rinaldiho z roku 1764, kterou po roce 1798 dokončil jeho krajan Vincenzo Brenna. \n\nPo porážce Napoleona I. se car Alexandr I. Pavlovič rozhodl, že zde vybuduje národní památník. Vypsanou architektonickou soutěž vyhrál francouzský architekt Auguste de Montferrand a stavba trvala téměř 40 let (1816 až 1858). Chrám je pojmenován na počest pravoslavného světce svatého Izáka z Dalmácie, který byl patronem imperátora Petra I. Je vybudován v neoklasicistickém architektonickém stylu. Dominantou této stavby je pozlacená kupole, sahající do výšky 101 metru, na jejíž pozlacení bylo použito 100 kg čistého zlata. Do chrámu se vejde téměř 14 000 věřících. Během komunistického režimu byl chrám přeměněn na muzeum ateismu a v letech 1928 až 1990 se v něm nesměly konat bohoslužby.\n\nObdélná stavba o rozměrech 111 × 97 m má na všech čtyřech stranách mohutné portiky s osmi sloupy podle římského vzoru, boční portiky jsou však hlubší, takže celek činí dojem centrální stavby s půdorysem ve tvaru řeckého kříže s kopulí uprostřed. Vnějšek chrámu člení a zdobí celkem 112 sloupů z leštěné červené finské žuly, většinou s bronzovými hlavicemi a patkami. Vnitřek je členěn na 5 × 3 klenebních polí s mohutnými pilíři, z nichž ty střední nesou vysoký tambur a kopuli. Vnitřek je vyzdoben různobarevnými kameny, některé sloupy jsou z lapisu lazuli a z malachitu.\n\nPo mnoha letech chátrání a rekonstrukcí ho navštěvují tisíce turistů z celého světa. Chrám je pro veřejnost otevřen jako muzeum (vybíráno vstupné), ale v neděli a během pravoslavných svátků je určen pro pravoslavné bohoslužby.\n\n"}
{"id": "843699", "url": "https://cs.wikipedia.org/wiki?curid=843699", "title": "Leon Abbett", "text": "Leon Abbett\n\nLeon Abbett (8. října 1836, Filadelfie, Pensylvánie – 4. prosince 1894, Jersey City, New Jersey) byl americký politik a v obdobích 1884 až 1887 a 1890 až 1893 guvernér New Jersey.\n\nLeon Abbett studoval do roku 1853 na \"Central High School\". Po studiu práv působil od roku 1862 jako advokát v Hobokenu. Stal se členem Demokratické strany. V letech 1864 až 1866 a 1869 až 1870 byl poslancem v New Jersey General Assembly. Roku 1872 a 1876 byl delegátem na Democratic National Convention. V období 1875 až 1877 byl zvolen senátorem. 6. listopadu 1883 porazil protikandidáta E. Burda Grubba a stal se guvernérem.\n\nÚřadu se ujal 15. ledna 1884. Po třech letech ho vystřídal Robert Stockton Green, ale v roce 1889 byl opět zvolen.\n\nPo uplynutí funkčního období se stal soudcem u New Jersey Supreme Court, kde zůstal až do své smrti.\n\n"}
{"id": "843701", "url": "https://cs.wikipedia.org/wiki?curid=843701", "title": "Melechov", "text": "Melechov\n\nMelechov (715 m n. m.) je nejvyšším vrcholem oblasti Světelska a Ledečska v okrese Havlíčkův Brod. Zalesněný kopec patří mezi dominantní body krajiny středního Posázaví. Nachází se asi 6 km jihovýchodně od Ledče nad Sázavou a 7 km jihozápadně od Světlé nad Sázavou nedaleko řeky Sázavy a přírodní rezervace Stvořidla.\n\nZ geomorfologického hlediska je Melechov severním výběžkem Křemešnické vrchoviny. Masív je tvořený zejména tvrdými horninami moldanubického plutonu a granity.\nU jižního úpatí se nachází přírodní památka Čertův kámen – izolovaná skála, která dokumentuje erozní zvětrávání a odnos hrubozrnného granitu. Lesní porosty se skládají převážně z hospodářsky využívaných bučin a smrčin.\n\nKopec i s blízkým okolím je součástí přírodního parku Melechov o rozloze 3239 hektarů. Tento park byl vyhlášen v roce 1995.\n\nNa severním vrcholu (709 m) se nachází nepřístupná zeměměřičská věž z 30. let 20. století. U severozápadního úpatí kopce nedaleko obce Kouty je zřícenina tvrze Melechov.\n\nMelechov byl za Rakouska-Uherska považován za střed Evropy, přičemž je vzdálen asi 11 km od geografického středu České republiky v Číhošti.\n\nNa svazích Melechova provozují nadšenci z Lyžařského klubu Ledeč nad Sázavou (http://www.lkledec.cz) asi 300 m dlouhou sjezdovku. Pod Melechovem se nachází konferenční hotel Luna (http://www.hotelluna.cz), ve kterém lze zakoupit turistickou známku se symbolem Melechova.\n"}
{"id": "843703", "url": "https://cs.wikipedia.org/wiki?curid=843703", "title": "Tchaj-wan na Letních olympijských hrách 1968", "text": "Tchaj-wan na Letních olympijských hrách 1968\n\nTchaj-wan se účastnil Letní olympiády 1968. Zastupovalo ho 43 sportovců (35 mužů a 8 žen) v 8 sportech.\n\n"}
{"id": "843704", "url": "https://cs.wikipedia.org/wiki?curid=843704", "title": "Tchaj-wan na Letních olympijských hrách 1960", "text": "Tchaj-wan na Letních olympijských hrách 1960\n\nTchaj-wan se účastnil Letní olympiády 1960. Zastupovalo ho 43 sportovců (35 mužů a 8 žen) v 8 sportech.\n\n"}
{"id": "843708", "url": "https://cs.wikipedia.org/wiki?curid=843708", "title": "Šácholan obvejčitý", "text": "Šácholan obvejčitý\n\nŠácholan obvejčitý (\"Magnolia obovata\", syn. \"M. hypoleuca\"), též nazývaný magnólie obvejčitá, je opadavý strom z čeledi šácholanovitých. Pochází z horských lesů v Japonsku a v Česku je pěstován jako okrasný strom. Vyznačuje se velkými listy nahloučenými na koncích větví a bílými květy, rozvíjejícími se až po olistění.\n\nŠácholan obvejčitý je opadavý strom dorůstající výšky 8 až 15, v domovině až 30 metrů. Koruna je široce kuželovitá. Borka je světlá a hladká. Letorosty jsou zprvu zelené, později purpurové, lysé. Pupeny jsou lysé. Listy jsou poněkud nahloučené na koncích větví, tuhé, polokožovité, obvejčité, s 20 až 40 cm dlouhou a 12 až 18 cm širokou čepelí, na bázi tupé až úzce zakulacené. Listy jsou na líci zelené, na rubu nasivělé a slabě chlupaté. Žilnatina je tvořena 20 až 24 páry postranních žilek. Řapíky jsou 2,5 až 4,5 cm dlouhé, z počátku bíle vlnaté.\nKvěty jsou miskovité, vzpřímené a velmi vonné, 14 až 20 cm široké. Okvětí je složeno z 9 až 12 mléčně bílých, lehce dužnatých plátků, pouze 3 vnější plátky jsou kratší, žlutavě zelené, na vnější straně narůžovělé. Bílé okvětní plátky jsou obvejčité až podlouhle obvejčité, 8,5 až 12 cm dlouhé a 1,5 až 4,5 cm široké. Tyčinky jsou 1,5 až 2 cm dlouhé, s karmínově červenými nitkami. Pestíky jsou karmínově červené. Kvete v červnu, po olistění. Zralá souplodí zvaná šách jsou červená, kuželovitá, 12 až 20 cm dlouhá, převislá, s dlouze zobanitými měchýřky. Semena jsou černá, obklopená jasně červeným míškem.\n\nŠácholan obvejčitý je rozšířen v Japonsku. Roste v horských lesích na ostrovech Hokkaidó, Honšú, Kjúšú a Šikoku. V Číně je v některých oblastech pěstován, není zde však původní.\n\nŠácholan obvejčitý byl popsán švédským přírodovědcem Thunbergem v roce 1794. Jméno \"Magnolia hypoleuca\", pod nímž je tento druh v některých zdrojích uváděn, pochází z roku 1845. V současné klasifikaci rodu \"Magnolia\" je šácholan obvejčitý řazen do podrodu \"Magnolia\", sekce \"Rhytidospermum\" a podsekce \"Rhytidospermum\". Z druhů pěstovaných v ČR je do této podsekce řazen ještě šácholan tříplátečný (\"Magnolia tripetala\").\n\n\"Magnolia\" x \"wieseneri\" (syn. \"Magnolia\" x \"watsonii\") je kříženec šácholanu obvejčitého s dalším japonským druhem, šácholanem Sieboldovým (\"Magnolia sieboldii\"). Je znám od roku 1889.\n\nŠácholan obvejčitý je využíván jako okrasná dřevina, v medicíně i jako zdroj dřeva. Dřevo je měkké, světlé a dobře opracovatelné. Tradičně se z něj v Japonsku vyrábějí pochvy na meče a je využíváno v truhlářství např. k vnitřnímu obložení v domech. V Česku je šácholan obvejčitý pěstován jako okrasná dřevina. Je vysazen např. na Hřebeni ve druhé části Průhonického parku, v Dendrologické zahradě v Průhonicích a v Arboretu Žampach.\n\n"}
{"id": "843715", "url": "https://cs.wikipedia.org/wiki?curid=843715", "title": "Touchstone Pictures", "text": "Touchstone Pictures\n\nTouchstone Pictures je dceřiná značka (label) a produkční firma koncernu Walt Disney Pictures. Vznikla v roce 1984 a zaměřuje se obvykle na vážnější filmová témata než je obvyklé u mateřské značky Disney. Pod tímto labelem jsou uváděny pouze filmy studia Disney popřípadě televizních stanic a televizních kanálů vlastněných koncernem Disney. \n"}
{"id": "843721", "url": "https://cs.wikipedia.org/wiki?curid=843721", "title": "Jan Lipa", "text": "Jan Lipa\n\nJan Lipa, roz. Daniš (19. ledna 1940, Beluša, Slovensko – 15. října 2012, Ostrava), byl český olašský král. \n\nJako dítě ještě zažil kočování, posléze žil dlouho v USA a Kanadě. Po sametové revoluci se vrátil natrvalo do Československa a žil v Ostravě. Olašským králem byl zvolen v roce 2001, po smrti svého předchůdce, Josefa Smolky, v roce 1999. Jeho volba nebyla avšak celou olašskou komunitou přijata. V roce 2011 byl odsouzen za fyzické napadení úřednice městského obvodu Ostrava-Jih při vyřizování sociálních dávek. \n\nNa jeho pohřbu se sešly stovky smutečních hostí, obřad se konal v Katedrále Božského Spasitele v Ostravě. Je pohřben na hřbitově ve Slezské Ostravě.\n\n"}
{"id": "843728", "url": "https://cs.wikipedia.org/wiki?curid=843728", "title": "Pierre Eliyya Abo-Alyonan", "text": "Pierre Eliyya Abo-Alyonan\n\nPierre Eliyya Abo-Alyonan (1840, Mosul – 27. června 1894 tamtéž) byl jako Eliyya XIV. Abo-Alyonan v období 1878 až 1894 patriarchou chaldejské katolické církve se sídlem v Mosulu. Jeho jméno někdy bývá psáno jako Elie, Elias, Pietro Elia Abolionan, Abbo-Alyonan nebo Eliya.\n\nStudoval tři roky na „Kolegiu pro propagandu“ v Římě a v roce 1865 byl vysvěcen na kněze. 24. května 1874 byl vysvěcen patriarchou Josephem VI. Audem na biskupa z Gazirehu v Turecku. 26. července 1878 byl jmenován patriarchou Babylonu a 28. února 1879 ho papež Lev XIII. v úřadu potvrdil.\n\nNa rozdíl od svého předchůdce se během svého funkčního období choval k Vatikánu velmi rezervovaně a neprohluboval s ním vazby.\n\n"}
{"id": "843729", "url": "https://cs.wikipedia.org/wiki?curid=843729", "title": "Plzeňská župa", "text": "Plzeňská župa\n\nPlzeňská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Plzeňská župa měla pořadové číslo VIII (formální označení Župa VIII). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Plzeňská župa měla být součástí nadregionálního župního svazu v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Plzeňská župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Plzeňské župy šlo o volební kraj VIII se sídlem v Plzni).\n\nPlzeňská župa zahrnovala území v západních a jihozápadních Čechách, od Rokycanska přes Plzeňsko až k Mariánským Lázním a na jihu do Pošumaví až ke státní hranici s Německem. Z etnického hlediska šlo župu s českou převahou, v západní části a jižním příhraničním pásu ovšem s kompaktní oblastí německého osídlení. \n"}
{"id": "843730", "url": "https://cs.wikipedia.org/wiki?curid=843730", "title": "Českobudějovická župa", "text": "Českobudějovická župa\n\nČeskobudějovická župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Českobudějovická župa měla pořadové číslo IX (formální označení Župa IX). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Českobudějovická župa měla být součástí nadregionálního župního svazu v hranicích dosavadní Země České.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Českobudějovická župa se stala součástí Země České. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Českobudějovické župy šlo o volební kraj IX se sídlem v Českých Budějovicích).\n\nČeskobudějovická župa zahrnovala území v jižních Čechách, ovšem bez Táborska, a na jihu do Pošumaví až ke státní hranici s Německem a Rakouskem. Z etnického hlediska šlo župu s českou převahou, v jižním příhraničním pásu ovšem s kompaktní oblastí německého osídlení. \n"}
{"id": "843732", "url": "https://cs.wikipedia.org/wiki?curid=843732", "title": "Gutovka", "text": "Gutovka\n\nGutovka (také Areál volného času Gutovka či park Gutovka) je rozsáhlý relaxační a sportovní park určený pro celou rodinu, který se nachází ve Strašnicích v městské části Praha 10.\n\nAreál se nachází na severní straně Gutovy ulice a jižně od Bečvářova dvora a ulice V Olšinách, nedaleko od stanice pražského metra na lince \"A\" Strašnická. Rozkládá se na ploše asi 3,5 hektaru. Přiléhá k základní škole Gutova 1987/39, k jejíž adrese bývá přiřazován. V minulosti byl park součástí školního dvora. Nacházel se zde také školní bazén, ten však byl zrušen. Od září 2012 je v bezprostřední blízkosti tohoto areálu k dispozici ještě dětský cyklopark. Jeho rekonstrukci navrhli a provedli studenti fakulty architektury ČVUT, byla financována z rozpočtu MČ Praha 10 v rámci projektu \"Zásobník projektů – město na míru\".\n\nPark \"Gutovka\" nabízí prostory tyto volnočasové aktivity:\n\nSoučástí nabídky je také restaurace a stánek s občerstvením (pouze v letní sezóně).\n\n\n"}
{"id": "843735", "url": "https://cs.wikipedia.org/wiki?curid=843735", "title": "Army of Hardcore", "text": "Army of Hardcore\n\n„Army of Hardcore“ je skladba německé skupiny Scooter z alba \"Music for a Big Night Out\" z roku 2012. Jako singl vyšla píseň v roce 2012.\n\n"}
{"id": "843738", "url": "https://cs.wikipedia.org/wiki?curid=843738", "title": "Beppe Grillo", "text": "Beppe Grillo\n\nGiuseppe Piero Grillo, známější jako Beppe Grillo (* 21. července 1948, Janov) je italský komik, herec, politik, a bloger.\n\nBeppe Grillo pracoval v divadlech a televizi.\n\nV únoru 2013 získal v italských předčasných parlamentních volbách se svým Hnutím pěti hvězd čtvrtinu voličských hlasů. Úspěch jeho Hnutí, ve kterém sám nekandidoval, je připisován především Grillově populistické rétorice (proti zavedených stranám, protievropská, proekologická) a ekonomické recesi, ve které se Itálie nachází.\n\n"}
{"id": "843748", "url": "https://cs.wikipedia.org/wiki?curid=843748", "title": "Lineární systém", "text": "Lineární systém\n\nLineární systém (soustava) je systém, v němž platí princip superpozice.\n\nTo znamená, že za předpokladu, že formula_1 a formula_2 platí:\n\n\nTyto podmínky lze také zapsat jako jedinou:\n\nformula_5\n\nSplnění těchto podmínek označujeme také jako princip superpozice.\n\nSystém nemění své chování v čase – jeho výstup závisí na vstupním signálu popřípadě na stavu systému.\n\nSystémy, které jsou lineární a zároveň časově invariatní, označujeme zkratkou LTI (Linear Time-Invariant).\nNejdůležitější charakteristikou LTI systému je jeho impulzní odezva, protože konvolucí vstupu s impulzní odezvou můžeme získat výstup LTI systému:\n\nformula_6\nformula_7\nformula_8\n\n"}
{"id": "843754", "url": "https://cs.wikipedia.org/wiki?curid=843754", "title": "Eva Bartoňová", "text": "Eva Bartoňová\n\nEva Bartoňová (* 4. dubna 1956 Turnov) je česká politička, v letech 2014 až 2016 místopředsedkyně ČSÚ, v letech 2006 až 2014 náměstkyně ministra školství, bývalá zastupitelka Libereckého kraje, členka ODS.\n\nEva Bartoňová vyrůstala v Železném Brodě. Absolvovala gymnázium v Jablonci nad Nisou a později Vysokou školu chemicko-technologickou v Praze.\n\nPracovala ve Výzkumném ústavu anorganické chemie v Ústí nad Labem a následně na městském úřadě v České Lípě, nejprve jako tajemnice, poté jako vedoucí odboru poradenství Úřadu práce.\n\nJe vdaná, má dvě dcery a jednu vnučku.\n\nV roce 1996 vstoupila do ODS. Za tuto stranu byla zvolena v komunálních volbách v roce 1998 do Zastupitelstva České Lípy. Tento post následně obhájila i ve volbách v roce 2002. V roce 2006 již do městského zastupitelstva nekandidovala, v roce 2010 kandidovala na nevolitelném místě a mandát nezískala.\n\nV roce 2000 se stala zastupitelkou Libereckého kraje a zasedla i v tehdejší krajské vládě jako náměstkyně hejtmana pověřená řízením rezortu školství a mládeže. Tuto funkci zastávala až do roku 2004.\n\nObor školství jí zůstal blízký, v roce 2005 začala řídit \"Odbor pro mládež\" na Ministerstvu školství, mládeže a tělovýchovy, o rok později se stala první náměstkyní ministryně Miroslavy Kopicové. Náměstkyní zůstala i po výměně ministrů, v roce 2007, po odchodu Dany Kuchtové..\n\nV krajských volbách v roce 2012 vedla kandidátku ODS v Libereckém kraji, strana se umístila pátá. Eva Bartoňová se stala znovu krajskou zastupitelkou. Kvůli neslučitelnosti funkcí krajské zastupitelky a náměstkyně ministra však 18. prosince 2012 na funkci zastupitelky rezignovala a zůstala tak na ministerstvu. Z ministerstva odešla až v lednu 2014.\n\nVe volebním období 2008–2012 i 2012–2016 byla členkou \"Výboru pro výchovu, vzdělávání, zaměstnanost a sport\" Zastupitelstva Libereckého kraje. Do voleb Regionálního sněmu ODS Libereckého kraje konaného v lednu 2014 již nekandidovala.\n\nOd února 2014 se stala místopředsedkyní Českého statistického úřadu, kde nahradila Stanislava Drápala. Na konci srpna 2016 se rozhodla odejít do důchodu.\n"}
{"id": "843758", "url": "https://cs.wikipedia.org/wiki?curid=843758", "title": "Formule 1 v roce 2013", "text": "Formule 1 v roce 2013\n\nV pořadí 64. ročník Mistrovství světa jezdců Formule 1 a 56. ročník Poháru konstruktérů.\n\nLewis Hamilton podepsal tříletou smlouvu u týmu Mercedes GP, kde nahradí Michaela Schumachera, který ukončí kariéru v roce 2012. Sergio Pérez nahradí Lewise Hamiltona v týmu McLaren. Tam podepsal víceletou smlouvu. Nico Hülkenberg opustil Force Indii a přestoupil do týmu Sauber. Timo Glock ukončil kariéru v týmu Marussia F1, u týmu jej nahradí Brazilec a nováček Luiz Razia, který v roce 2012 závodil za tým Arden International. Nováček Max Chilton nahradí u týmu Marussia F1 Charlesa Pica, který přestupuje do stáje Caterham F1 Team, kde podepsal víceletou smlouvu a nahradil tak Rusa Vitalije Petrova. Nováček Esteban Gutiérrez nahradí u týmu Sauber Japonce Kamuje Kobajašiho, který tak ukončí kariéru pilota F1. Bruno Senna končí svou kariéru v F1, u týmu Williams jej nahrazuje nováček Valtteri Bottas.\n"}
{"id": "843763", "url": "https://cs.wikipedia.org/wiki?curid=843763", "title": "Jihlavská župa", "text": "Jihlavská župa\n\nJihlavská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Jihlavská župa měla pořadové číslo X (formální označení Župa X). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Jihlavská župa měla být součástí nadregionálního župního svazu v hranicích pozdější Země Moravskoslezské.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Jihlavská župa se stala součástí Země Moravskoslezské. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Jihlavské župy šlo o volební kraj X se sídlem v Jihlavě).\n\nJihlavská župa zahrnovala území západní a jihozápadní Moravy, od zemských hranic s Jihlavou k jihu až ke státní hranici s Rakouskem a k jihovýchodu přes Znojemsko (město Znojmo neúspěšně požadovalo, aby se stalo samo sídlem samostatné župy) až na Mikulovsko. Z etnického hlediska šlo župu s mírnou českou převahou, v jižním příhraničním pásu ovšem s kompaktním německým osídlením. \n\nSamotná Jihlava byla v rámci celku položena zcela excentricky; v tomto ohledu by mnohem vhodnějším sídlem této župy bylo zmíněné Znojmo. \n"}
{"id": "843764", "url": "https://cs.wikipedia.org/wiki?curid=843764", "title": "Brněnská župa", "text": "Brněnská župa\n\nBrněnská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Brněnská župa měla pořadové číslo XI (formální označení Župa XI). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Brněnská župa měla být součástí nadregionálního župního svazu v hranicích pozdější Země Moravskoslezské.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Brněnská župa se stala součástí Země Moravskoslezské. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Brněnské župy šlo o volební kraj XI se sídlem v Brně).\n\nBrněnská župa zahrnovala území západní, střední a zčásti i jižní Moravy, od zemských hranic u Svitav k Brnu, na východě po Vyškovsko, na jihu až k Pohořelicím. Z etnického hlediska šlo župu s českou převahou, jižně od Brna a v okolí Svitav ovšem s kompaktní oblastí německého osídlení. \n"}
{"id": "843765", "url": "https://cs.wikipedia.org/wiki?curid=843765", "title": "Olomoucká župa", "text": "Olomoucká župa\n\nOlomoucká župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Olomoucká župa měla pořadové číslo XII (formální označení Župa XII). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Olomoucká župa měla být součástí nadregionálního župního svazu v hranicích pozdější Země Moravskoslezské.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Olomoucká župa se stala součástí Země Moravskoslezské. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Olomoucké župy šlo o volební kraj XII se sídlem v Olomouci).\n\nOlomoucká župa zahrnovala území severní a střední Moravy a západní části Českého Slezska, od javornického výběžku na státní hranici s Německem, k jihu přes masiv Jeseníků a Šumpersko k Olomouci a dál na Kroměřížsko. Patřila k ní i menší exkláva okolo města Jindřichov v Českém Slezsku, ale šlo o omyl při přepisu rozhodnutí ústavního výboru parlamentu do finálního znění zákona, který byl proto ještě během roku 1920 korigován a Jindřichov s okolím začleněn do Moravskoostravské župy. Z etnického hlediska šlo župu s českou převahou, v severní části ovšem s kompaktní oblastí německého osídlení.\n"}
{"id": "843767", "url": "https://cs.wikipedia.org/wiki?curid=843767", "title": "Uherskohradišťská župa", "text": "Uherskohradišťská župa\n\nUherskohradišťská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Uherskohradišťská župa měla pořadové číslo XIII (formální označení Župa XIII). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Uherskohradišťská župa měla být součástí nadregionálního župního svazu v hranicích pozdější Země Moravskoslezské.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Uherskohradišťská župa se stala součástí Země Moravskoslezské. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Uherskohradišťské župy šlo o volební kraj XIII se sídlem v Olomouci).\n\nUherskohradišťská župa zahrnovala území jihovýchodní Moravy, od Zlínska na severu přes Uherské Hradiště, Hodonínsko a Břeclavsko. Na východě ji vymezovala hranice se Slovenskem. Z etnického hlediska šlo župu českou, bez souvislejšího německého osídlení.\n"}
{"id": "843768", "url": "https://cs.wikipedia.org/wiki?curid=843768", "title": "Bollwerk", "text": "Bollwerk\n\nBollwerk je druh pozdně gotické bašty. Má podobu velké obezděné zemní plošiny zpravidla polygonálního půdorysu tvořící dělostřelecké postavení u pozdně gotických opevnění, podobně jako bastion novověkých pevností. Podle některých výkladů může být tento výraz použit jako synonymum pro bastion nebo rondel.\n\nU českých hradů byl bollwerk použit například v Buštěhradu, na Křivoklátu nebo v Mladé Boleslavi.\n\n"}
{"id": "843770", "url": "https://cs.wikipedia.org/wiki?curid=843770", "title": "Moravskoostravská župa", "text": "Moravskoostravská župa\n\nMoravskoostravská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a zrušena v rámci reformy státní správy roku 1927.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Moravskoostravská župa měla pořadové číslo XIV (formální označení Župa XIV). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Moravskoostravská župa měla být součástí nadregionálního župního svazu v hranicích pozdější Země Moravskoslezské.\n\nŽupní zřízení ovšem čelilo od počátku silné kritice a nebylo (s výjimkou Slovenska) uvedeno do praxe. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Moravskoostravská župa se stala součástí Země Moravskoslezské. Reziduem župního zřízení zůstaly volební kraje pro volby do Národního shromáždění republiky Československé, které po celé období první republiky zachovávaly hranice žup (v případě Moravskoostravské župy šlo o volební kraj XIV se sídlem v Moravské Ostravě).\n\nMoravskoostravská župa zahrnovala území severní a severovýchodní Moravy a části Českého Slezska, od Vsetínska na jihu až po ostravskou aglomeraci a státní hranici s Německem na severu, na západě přes Opavsko a Krnovsko až po Osoblažský výběžek. Z území župy byla původně vyňata menší moravská enkláva okolo města Jindřichov v českém Slezsku a soudní okres Jindřichov byl začleněn do Olomoucké župy. Šlo ale o omyl při přepisu rozhodnutí ústavního výboru parlamentu do finálního znění zákona, který byl proto ještě během roku 1920 korigován a Jindřichov s okolím začleněn do Moravskoostravské župy. Naopak k území Moravskoostravské župy byla ještě v průběhu roku 1920 připojena zrušená Těšínská župa, která po odstoupení podstatné části Těšínska Polsku ztratila demografický a územní potenciál samostatné župy. Z etnického hlediska šlo župu s českou převahou, v severním příhraničním pásu na Opavsku ovšem s kompaktní oblastí německého osídlení a na severovýchodním hraničním pomezí s polským osídlením.\n"}
{"id": "843772", "url": "https://cs.wikipedia.org/wiki?curid=843772", "title": "Pavel Žur", "text": "Pavel Žur\n\nPavel Žur (* 5. května 1966 Jablonec nad Nisou) je český ředitel divadla, sbormistr, producent a regionální politik. Manažer Městského divadla v Jablonci nad Nisou. Je také radním města Jablonce nad Nisou, ucházel se i o křeslo senátora.\n\nPoté co odmaturoval na jabloneckém gymnáziu, vystudoval učitelství prvního stupně a hudební výchovu na Univerzitě Jana Evangelisty Purkyně v Ústí nad Labem. Od roku 1990 působí jako učitel a sbormistr úspěšného dětského pěveckého sboru \"Vrabčáci\".\n\nOd roku 1999 řídí Městské divadlo v Jablonci nad Nisou. V rámci mezinárodního studia získal diplom The Kennedyho Centru – arts management. V roce 2011 se stal zároveň ředitelem Městského Tylova divadla v Kutné Hoře. Kvůli souběhu funkcí byl však 27. června 2012 z kutnohorského divadla odvolán, jablonecké řídí dosud. Byl členem Státního fondu kultury České republiky v letech 2011 – 2013. \n\nJe producentem řady pěvěckých a hudebnich projektů často spojených s činností dětského pěvěckého sboru Vrabčáci. Například Hvězdy nad Ještědem – regionální soutěž zpěváků od roku 2010 – autorská dílna Petr Hostinský – Pavel Žur, Společně nejen na jevišti, Tříkrálové zpívání, Rodáci Jablonecka, Jablonecký hudební festival, Město plné tónů.\n\nSpolupracuje s řadou předních umělců např. s Lucíí Bílou, Bohušem Matúšem,David Deyl,Jan Smigmator, Evou Urbanovou, Peterem Dvorským, Jaroslavem Svěceným, Ivo Kahánkem.Vilém Veverka. \n\nV roce 2017 realizoval mezinárodní hudební projekt Evropa náš domov – operní titul s představiteli – Stefan Kocán, Richard Samek,Marina Vyskvorkina ,Pražská komorní filharmonie,Vrabčaci,Szymon Makowski \n\nPavel Žur je politicky velmi aktivní. V současnosti je členem zastupitelstva Statutárního města Jablonce nad Nisou. V roce 2008 úspěšně kandidoval do zastupitelstva Libereckého kraje za uskupení Starostové pro Liberecký kraj jako nezávislý, v roce 2012 založil vlastní stranu Nová budoucnost pro Liberecký kraj. V roce 2014 získala jeho strana/NBPLK/ v komunálních volbách dva mandáty a je součástí vládnoucí koalice města Jablonce nad Nisou. \n\nPavel Žur byl a je (v letech 2006 až 2010 a následně 2014 až 2018) členem rady Statutárního města Jablonec nad Nisou, od roku 1998 do současnosti je nepřetržitě členem zastupitelstva Statutárního města Jablonce nad Nisou. Ve volebním období 2008–2012 zastával post krajského zastupitele Libereckého kraje. Ve volbách v roce 2012 kandidoval neúspěšně jak na hejtmana Libereckého kraje, tak na senátora za obvod č. 35 - Jablonec nad Nisou.\n\nJe členem v několika městských výborech a komisích ( školská, kulturní, zdravotní).\n\nVe volbách do Senátu PČR v roce 2018 kandidoval jako člen strany Nová budoucnost pro Liberecký kraj (NBPLK) v obvodu č. 35 – Jablonec nad Nisou. Se ziskem 10,03 % hlasů skončil na 4. místě.\n"}
{"id": "843773", "url": "https://cs.wikipedia.org/wiki?curid=843773", "title": "Radu Vasile", "text": "Radu Vasile\n\nRadu Vasile (10. října 1942 − 3. července 2013) byl rumunský politik, historik a básník. V letech 1998-1999 byl premiérem Rumunska. V letech 2000-2004 byl senátorem. V letech 1989−2000 byl členem Národní zemědělské křesťanskodemokratické strany (\"Partidul Național Țărănesc Creștin Democrat\"). Pod pseudonymem Radu Mischiu publikoval i poezii.\n\nJako premiér čelil tzv. mineriádě (\"mineriadă\"), masivním nepokojům horníků. \n\n"}
{"id": "843776", "url": "https://cs.wikipedia.org/wiki?curid=843776", "title": "Mugur Isărescu", "text": "Mugur Isărescu\n\nMugur Isărescu (* 1. srpna 1949) je rumunský politik a ekonom. V letech 1999–2000 byl jako nezávislý premiérem Rumunska. Kvůli převzetí premiérské funkce nakrátko opustil pozici guvernéra rumunské centrální banky (\"Banca Națională a României\"), který zastával od roku 1990. Guvernérem je dodnes. Roku 2000 kandidoval na prezidenta Rumunska, skončil čtvrtý s 9 procenty hlasů.\n\n"}
{"id": "843781", "url": "https://cs.wikipedia.org/wiki?curid=843781", "title": "Těšínská župa", "text": "Těšínská župa\n\nTěšínská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Nebyla ale fakticky uvedena do praxe a po odstoupení velké části Těšínska Polsku zrušena ještě v roce 1920.\n\nŠlo o jednu z 21 žup, na které bylo území Československa rozděleno zákonem \"o zřízení župních a okresních úřadů v republice Československé\", přijatým 29. února 1920. Těšínská župa měla pořadové číslo XXI (formální označení Župa XXI). Zákon předpokládal vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Těšínská župa měla být součástí nadregionálního župního svazu v hranicích pozdější Země Moravskoslezské.\n\nJeště během roku 1920 byla ale Těšínská župa zrušena. Po odstoupení velké části Těšínska Polsku totiž ztratila demografický a územní potenciál samostatné župy a byla připojena k Moravskoostravské župě.\n\nTěšínská župa měla zahrnovat těšínskou část bývalého Rakouského Slezska. Šlo o soudní okresy Bílsko, Bohumín, Frýdek, Frýštát, Jablunkov, Slezská Ostrava, Skočov, Strumeň a Těšín s etnicky převážně polskou, zčásti českou a zčásti německou populací. Po odstoupení části Těšínska Polsku pak byla župa omezena jen příslušnou částí Českého Slezska od Frýdku po Český Těšín. \n"}
{"id": "843796", "url": "https://cs.wikipedia.org/wiki?curid=843796", "title": "Snovadlo", "text": "Snovadlo\n\nSnovadlo je zařízení používané ke zhotovení osnov pro plošné textilie.\n\nNejstarší nástroj ke zhotovení osnov (v dnešním smyslu tohoto výrazu) bylo pravděpodobně \"kolíčkové snovadlo\", které mělo pocházet z Turkmenistánu nebo z okolí Kavkazu. Snovadlo se používalo ve spojení s \"destičkovým tkaním\" ke zhotovení stuh a úzkých tkanin, v principu se používá při amatérském tkaní dosud.\nSpolu se širšími tkalcovskými stavy (asi v 7 tisíciletí př. n. l.) a s potřebou delších osnov se vyvinula ruční vertikální snovadla (viz \"snímek\" ) používaná v malých tkalcovských dílnách ještě do 20. století.\nZa první snovací stroj je považován vynález z roku 1803, se kterým přišli Angličani \"Radcliffe, Ross a Johnson\". \n\n Válový snovací stroj (angl.: \"direct warper\", něm.: \"Zettelmaschine\") je nejpoužívanější druh snovadla. Osnovní niti, běžně kolem 1000 najednou, se odvíjejí z cívek umístěných v \"cívečnici\" různých konstrukcí, procházejí \"rozpínacím hřebenem\", jehož rozměry určují šířku vinutí na osnovním válu. Brzdičkami v cívečnici se seřizuje napětí nití, nastavená délka k navinování se měří s přesností na 0,1 %.\n\nModerní stroje se staví v pracovních šířkách osnovy 1300 – 2000 mm, snovací rychlost do 1000 m/min., ø plného osnovního válu do 1200 mm. Na válovém stroji se navíjí jen část nití celé osnovy. Úplná osnova (s počtem až 10 000 nití na pracovní šířku 150 cm) vzniká pak družením nití z několika válů na šlichtovacím stroji.\nVálové snování se používá pro velké partie (řádově 50 000 m) tkanin, pro šlichtované osnovy a pro tkaniny s jednoduchým barevným vzorováním po osnově.\n Na pásovém snovacím stroji (angl.: \"sectional warper\", něm.: \"Schärmaschine\") procházejí niti z cca 300-500 cívek \"křížovým paprskem\" a \"snovacím paprskem\", kde se tvoří z jedné nebo více vzorových stříd pás, který se navíjí na \"snovací buben\". Buben s obvodem cca 2,5-3,5 m a pracovní šířkou 1,5 m je tvarovaný tak, že plochy jednotlivých ovinů se kladou šikmo vedle sebe pod určitým (příp. nastavitelným) úhlem. Po navinutí určité délky se niti přetrhnou, svážou a začne se s navinováním dalšího pásu. Celá osnova sestává obvykle z 15-17 pásů, osnovy s délkou do 5000 m se dají zhotovit rychleji než na válovém snovadle.\nK soupravě pásového snovadla patří převíjecí zařízení, na kterém se hotové pásy společně navíjejí na tkací vál rychlostí do cca 450 m/min. \n\nse používá k přípravě předlohy pro osnovní stávky a rašly. Nitě se navíjejí z cívečnice přímo na osnovní vály s pracovní šířkou od cca 50 do 250 cm. Stroje bývají vybaveny zařízením na voskování (maštění) nití, snovací rychlost dosahuje 600 m/min. Na jednom rašlu se např. předkládá až 20 válů s osnovou v několika řadách nad sebou.\n\nPodobným způsobem pracují snovadla pro stuhové tkací stroje (délka osnovního válce do 1 m, výkon do 800 m/min.) \n\nOsnova (textil)\n\nTkanina\n\nStuha\n\nOsnovní pletací stroj\n"}
{"id": "843804", "url": "https://cs.wikipedia.org/wiki?curid=843804", "title": "Bratislavská župa (Československo)", "text": "Bratislavská župa (Československo)\n\nBratislavská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byla původní uherská Prešpurská župa převedena v takřka nezměněném územním rozsahu do správního systému Československé republiky jako Bratislavská župa. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Bratislavská župa, nyní vymezená v nových hranicích jako jedna z šesti žup zřízených na území Slovenska. Ve srovnání s historickými (uherskými župami) byl jejich rozsah větší a proto se jim na Slovensku říkalo veľžupy. Bratislavská župa měla pořadové číslo XV (formální označení Župa XV). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Bratislavská župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. V Bratislavské župě ve volbách uspěly protivládní a opoziční strany. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Bratislavská župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nŽupy byly obnoveny na území Slovenska ještě v letech 1940-1945 za Slovenského státu. Tehdy vznikla i nově vymezená Bratislavská župa.\n\nBratislavská župa zahrnovala území jihozápadního Slovenska, od Trenčínska podél Váhu na jih až na státní hranici s Maďarskem a odtud na západ k Bratislavě až k hranicím Moravy. Skládala se z 15 okresů a z území města Bratislava.\n"}
{"id": "843805", "url": "https://cs.wikipedia.org/wiki?curid=843805", "title": "Okresy v Čínské lidové republice", "text": "Okresy v Čínské lidové republice\n\nOkres () je administrativní jednotka Čínské lidové republiky na okresní úrovni. Její nadřazenou jednotkou je tedy obvykle nějaká z městských prefektur, případně jiný celek na prefekturní úrovni.\n\nV době založení Čínské lidové republiky (ČLR) byly okresy základní jednotkou na okresní úrovni administrativy. Od 80. let probíhaly rozsáhlé změny čínské správy a mnohé prefektury byly reorganizovány v městské prefektury. Paralelně byly okresy měněny v městské okresy a městské obvody.\n\nKoncem roku 2005 existovalo v ČLR 1464 okresů (z 2862 celků okresní úrovně), do roku 2014 se počet okresů snížil na 1425 při snížení počtu celků okresní úrovně na 2854.\n\nHistoricky patří okresy \"sien\" k tradičním čínským správním jednotkám, vznikly v období válčících států. Po sjednocení Číny dynastií Čchin roku 221 př. n. l. byla říše rozdělena na komandérie a ty na zhruba třináct set okresů. V následujících dvou tisíciletích zůstaly okresní úřady nejnižšími úřady státní správy, pod nimiž fungovala místní samospráva a neformální vliv džentry. Do počátku 20. století se počet okresů výrazněji neměnil, kolísal mezi jedenácti a čtrnácti sty.\n"}
{"id": "843808", "url": "https://cs.wikipedia.org/wiki?curid=843808", "title": "Ys", "text": "Ys\n\nYs (vysloveno jako íís), Kêr-Is v bretonštině, nebo Ker-Ys ve francouzštině je bájné keltské město, které mělo stát v mělčině na pobřeží Bretaně. Později bylo pohlceno mořem. Kêr znamená v bretonštině \"město\".\n\nPodle některých verzí bylo město Ys vybudováno v proláklině pod hladinou moře keltským králem Gradlonem, aby vyhověl své dceři Dahut, která milovala moře. Dle jiných byl Ys založen více než 2 000 let před Gradlonovou vládou v místech, které byly tenkrát ještě souší. V průběhu času se oceán více zakousával do vnitrozemí, až nakonec zůstalo město obklopené mořem. Za Gradlonovy vlády pak mělo město být dávno potopeno pod hladinou a chráněno před zkázou obří hrází. Pouze při odlivu mohly být otevřeny obří vrata do přístavu. Klíče k zámku od vrat měl pouze král.\n\nYs bylo dle Keltů nejkrásnějším městem na světě, ale během pobytu Dahut ve městě se stalo místem plném hříchu. Své milence po strávené noci k ránu zabíjela. Křesťanský kněz Winwaloe ji varoval před božím hněvem a obyvatele také, jenže Dahut i spoluobčané města ho ignorovali.\n\nJednoho dne do Ysu dorazil rytíř, kterého si Dahut pozvala k sobě. V noci vypukla silná bouře, která oba milence probudila, ale Dahut to nezneklidnilo. Vrata a bronzové valy město dokázaly ochránit a Dahut mu prozradila, že pouze její otec může rozběsněné moře pustit dovnitř otevřením vrat a ohrozit je. Rytíř tedy Dahut přesvědčil, aby spícímu otcovi ukradla klíč z krku a dala mu ho. Poté rytíř otevřel bránu a pustil moře do města. Dle mnoha verzí legendy nebyl tímto rytířem nikdo jiný než sám ďábel.\n\nPřílivová vlna zničila celé město a král Gradlon osedlal svého koně Morvanc'ha (bájný keltský kůň), aby se pokusil zachránit svou dceru Dahut. Když s ní prchal před rozběsněnými vlnami, dohnal ho kněz Winwaloe a řekl mu, ať pustí démona sedícího za ním do vody. Gradlon nejprve odmítl, ale nakonec se nechal knězem přesvědčit a Dahut do vody shodil. Z ní se poté stala mořská panna, siréna nebo morgena (keltská mořská příšera).\n\nGradlon nakonec před záhubou utekl do města Quimper, které se stalo novým hlavním městem jeho království. Dle lidové tradice jsou prý dodnes ze zatopeného Ysu slyšet zvony z věží yšských chrámů.\n\nDle některých verzí legendy bylo město Paříž založeno původně jako keltské vnitrozemské město Par-Ys (\"Jako Ys\"). Až prý bude jednou Paříž zničena, původní město Ys bude z moře vyzdviženo a obnoveno.\n\nStarobylá legenda o Ysu probouzela v umělcích fantasii a malíř E. V. Luminais namaloval na přelomu 19. a 20. století několik obrazů na tuto tematiku. Nejslavnější je obraz \"Útěk krále Gradlona\", z roku 1884.\n\n\"Le roi d'Ys\" je populární opera francouzského skladatele Eduarda Lalo z roku 1888, který však děj legendy značně upravil. Např. hlavní hrdinka zde není Dahut, ale princezna Margared, která otevřela bránu Ysu ne kvůli svým hříchům, ale ze žárlivosti. \n\nLegenda Ysu byla použitá i ve fantasy povídce autora Roberta W. Chamberse \"Demoiselle d´Ys\". Poul Anderson a jeho žena Karen Anderson sepsali na motiv legendy tetralogii \"Král Ysu\". Jack Vance využil legendu jako jednu z předloh i pro své dílo \"Lyonská trilogie\". Potopené město Ys je zmíněno i v díle \"Meč osudu\" ze série \"Zaklínač\", sepsané Andrzejem Sapkowským.\n\nNázev Ys byl použit jako název série počítačových her studia Nihon Falcom, ačkoliv děj je zcela jiný.\n\nYs je taktéž název skladby pro keltskou harfu skladatele a harfenisty Alana Stivella z alba \"Renaissance de la Harpe Celtique\"\n\n\n"}
{"id": "843810", "url": "https://cs.wikipedia.org/wiki?curid=843810", "title": "Nitranská župa (Československo)", "text": "Nitranská župa (Československo)\n\nNitranská župa (slovensky \"Nitrianska župa\") byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byla původní uherská Nitranská župa převedena v takřka nezměněném územním rozsahu do správního systému Československé republiky. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Nitranská župa, nyní vymezená v nových hranicích jako jedna z šesti žup zřízených na území Slovenska. Ve srovnání s historickými (uherskými župami) byl jejich rozsah větší a proto se jim na Slovensku říkalo veľžupy. Nitranská župa měla pořadové číslo XVI (formální označení Župa XVI). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Nitranská župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Nitranská župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nŽupy byly obnoveny na území Slovenska ještě v letech 1940-1945 za Slovenského státu. Tehdy vznikla i nově vymezená Nitranská župa.\n\nNitranská župa zahrnovala pás probíhající v poledníkovém směru napříč západním Slovenskem, od Bánovců nad Bebravou, podél řeky Nitry k městu Nitra, přes Nové Zámky a dál na jih až na státní hranici s Maďarskem a odtud na východ k ústí řeky Ipeľ. Skládala se z 9 okresů.\n"}
{"id": "843811", "url": "https://cs.wikipedia.org/wiki?curid=843811", "title": "Hedvika Tůmová", "text": "Hedvika Tůmová\n\nHedvika Tůmová (* 17. září 1990, Praha) je sólová zpěvačka známá především z muzikálu \"Bídníci\" jako představitelka \"Cosette\". Studuje populární zpěv na Pražské konzervatoři. Spolupodílí se na vedení pěveckého sboru Coro Piccolo, kde od dětství účinkovala jako sólistka. V posledních letech se věnuje přípravným oddělením a učí základy populárního zpěvu v koncertní skupině.\n\nVěnuje se dále natáčení filmové hudby pro televizi a rozhlas a kromě zpěvu a divadla se věnuje také skládání. Některé z její skladeb zazněly na vánočních koncertech Marie Rottrové, Petry Janů a také v úpravě pro menší orchestr paláce Žofín.\n\n\n"}
{"id": "843813", "url": "https://cs.wikipedia.org/wiki?curid=843813", "title": "Komořanské jezero", "text": "Komořanské jezero\n\nKomořanské jezero ( ) bylo jezero, které se nacházelo pod Krušnými horami nedaleko zámku Jezeří. Jezero bylo mělké a průtočné. Vzniklo přibližně před 15 tisíci lety. Dosahovalo rozlohy až 56 km². Postupem času se zmenšilo na 1,95 km² v 19. století. Kompletně bylo vysušeno na příkaz knížete Ferdinanda z Lobkovic po roce 1831.\n\n\n"}
{"id": "843815", "url": "https://cs.wikipedia.org/wiki?curid=843815", "title": "Útočištné město", "text": "Útočištné město\n\nÚtočištná města byla ve starozákonním Izraeli města, do nichž se mohl uchýlit před krevní mstou, kterou jinak starozákonní právo připouštělo, \"„ten, kdo zabil, pokud někoho zabil nedopatřením, neúmyslně... aniž ho kdy předtím nenáviděl“\" (Jozue 20,5, tato i další citace dle ČEP). \n\nPronásledovaným, kteří zde požádali o útočiště, měli v těchto městech starší vykázat místo k bydlení a nesměli je vydat krevním mstitelům až do řádného soudního procesu, „\"případně do smrti velekněze, který v těch dnech bude vykonávat svůj úřad\"“. Potom se psanec mohl vrátit domů. \n\nTaková ochrana před nespravedlivou či unáhlenou krevní mstou se však vztahovala výlučně na nezáměrné zabití (\"„Třeba ten, kdo by šel se svým bližním do lesa rubat dříví a rozmáchl se sekerou při kácení stromu a železo by se vysmeklo z topůrka a zasáhlo jeho bližního tak, že by zemřel“\" - Deuteronomium 19,5); pachatel úkladné vraždy neměl na žádnou ochranu nárok: „\"Když se však někdo opováží lstivě zavraždit svého bližního, vezmeš ho i od mého oltáře, aby zemřel.\"“ (Exodus 21,14) \n\nInstitut útočištných měst je v Písmu definován několikrát: v knize Exodus 21,13, Deuteronomium 4,41-47, Deuteronomium 19,2-7, Jozue 20. Útočištných měst bylo ustanoveno šest, na východním břehu Jordánu Beser, Rámot a Gólan, na západním Kedeš, Šekem a Hebron.\n"}
{"id": "843816", "url": "https://cs.wikipedia.org/wiki?curid=843816", "title": "Povážská župa", "text": "Povážská župa\n\nPovážská župa (slovensky \"Považská župa\") byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byl původní uherský systém žup převeden v takřka nezměněném územním rozsahu do správního systému Československé republiky. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Povážská župa, jako jedna z šesti žup zřízených na území Slovenska. Ve srovnání s historickými (uherskými) župami byl jejich rozsah větší a proto se jim na Slovensku říkalo veľžupy. Povážská župa měla pořadové číslo XVII (formální označení Župa XVII). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Povážská župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Povážská župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nPovážská župa zahrnovala území severozápadního Slovenska, od státních hranic s Polskem a regionu Oravy přes Žilinu a Turčianský Svätý Martin (sídlo župy) dál k jihu až do regionu Turčianských Teplic. Skládala se z 13 okresů.\n"}
{"id": "843817", "url": "https://cs.wikipedia.org/wiki?curid=843817", "title": "Bel Mondo", "text": "Bel Mondo\n\nBel Mondo je bývalý český společenský časopis, měsíčník. Vycházel od října 2012 do prosince 2013. Základem časopisu byly velké příběhy doplněné texty o módě, architektuře, designu, nových technologiích a dobrém jídle, přičemž polovinu obsahu tvořily licencované překlady ze světových magazínů, například \"Intelligent Life\", \"The New York Times Magazine\", \"Der Spiegel\" nebo \"Neon\". \n\nČasopis vznikal ve spolupráci s týdeníkem \"Respekt\", prvním šéfredaktorem byl Petr Třešňák. Od ledna 2013 byla šéfredaktorkou Bára Procházková, bývalá redaktorka \"Respektu\". Autor projektu, šéfredaktor \"Respektu\" Erik Tabery, o \"Bel Mondu\" napsal: „\"V redakci jsme byli dlouhodobě přesvědčeni, že vedle týdeníku \"Respekt\" tu ke čtení ještě něco chybí. Časopis, který by neřešil politická či ekonomická témata, ale stejně by stálo za to ho číst. Časopis, který hezky vypadá, ale není podbízivý. Společenský časopis, který nepovažuje čtenáře za hlupáka.\"“\n\nKromě tištěné verze vycházel časopis i v elektronické verzi pro iPad.\n\nV úvodníku posledního čísla z prosince 2013 bylo oznámeno, že se vydavatelství Economia rozhodlo časopis dále nevydávat. \n"}
{"id": "843819", "url": "https://cs.wikipedia.org/wiki?curid=843819", "title": "Baha Men", "text": "Baha Men\n\nBaha Men je bahamská skupina hrající novější styl bahamského junkanoo. Skupina vznikla v roce 1980 pod názvem High Voltage, v roce 1991 si změnila jméno na Baha Men.\n\nV roce 1992 vydali první album s tradičními bahamskými písněmi s názvem \"Junkanoo\". Známými se stali v roce 2000 písní „Who Let the Dogs Out?“, která získala cenu Grammy pro nejlepší taneční píseň.\n\n"}
{"id": "843826", "url": "https://cs.wikipedia.org/wiki?curid=843826", "title": "Beatrix Svídnicko-Javorská", "text": "Beatrix Svídnicko-Javorská\n\nBeatrix Svídnicko-Javorská ( \"Beatrycze Świdnicka\", \"Beatrix von Schweidnitz \"; 1290 – 25. srpna 1322 Mnichov) byla první manželka Ludvíka IV. Bavora, bavorská vévodkyně a římskoněmecká královna. Beatrix byla dcerou svídnicko-javorského knížete Boleslava I. a jeho manželky Beatrix Braniborské.\n\nPo brzké smrti jejího otce v roce 1301 se poručníkem Beatrix a jejích sourozenců stal jejich strýc Heřman III. Braniborský, až do roku 1305, kdy se nejstarší ze synů Bernard Svídnický ujal vlády a ochrany svých sourozenců. Právě Bernard ve snaze zajistit alianci svých území s Bavorskem připravil sňatek své sestry Beatrix s bavorským vévodou Ludvíkem.\n\nSvatba se konala 14. října 1308. Během manželství Beatrix porodila šest dětí, ale jen tři z nich se dožily dospělosti: Matylda (provdaná míšeňská markraběnka), Ludvík V. Bavorský a Štěpán II. Bavorský. Vévoda Ludvík byla 20. října 1314 zvolen římskoněmeckým králem. Jiná politická frakce však 19. října zvolila Fridricha I. Habsburského.\n\nBeatrix zemřela dlouho předtím, než byl její manžel v roce 1328 korunován císařem a byla pohřbena v mnichovském Frauenkirche. V roce 1324 se Ludvík oženil podruhé, s Markétou Holandskou.\n"}
{"id": "843827", "url": "https://cs.wikipedia.org/wiki?curid=843827", "title": "Zvolenská župa (Československo)", "text": "Zvolenská župa (Československo)\n\nZvolenská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byla původní uherská Zvolenská župa převedena v nezměněném územním rozsahu do správního systému Československé republiky. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Zvolenská župa, nyní vymezená v nových hranicích jako jedna z šesti žup zřízených na území Slovenska. Ve srovnání s historickými (uherskými) župami byl jejich rozsah větší a proto se jim na Slovensku říkalo veľžupy. Zvolenská župa měla pořadové číslo XVIII (formální označení Župa XVIII). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Zvolenská župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Zvolenská župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nZvolenská župa zahrnovala rozsáhlé území středního a jižního Slovenska, od masivu Nízkých Tater, přes Banskou Bystrici a Zvolen až na jih k státní hranici s Maďarskem. Skládala se z 13 okresů.\n"}
{"id": "843831", "url": "https://cs.wikipedia.org/wiki?curid=843831", "title": "Podtatranská župa", "text": "Podtatranská župa\n\nPodtatranská župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byl původní systém uherských žup převeden v téměř nezměněném územním rozsahu do správního systému Československé republiky. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Podtatranská župa, jako jedna z šesti žup zřízených na území Slovenska. Ve srovnání s historickými (uherskými) župami byl jejich rozsah větší a proto se jim na Slovensku říkalo veľžupy. Podtatranská župa měla pořadové číslo XIX (formální označení Župa XIX). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Podtatranská župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Podtatranská župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nPodtatranská župa zahrnovala území severního Slovenska, od masivu Vysokých Tater, po region Liptova v jejich jižním podhůří (sídlem župy byl Liptovský Svätý Mikuláš), na východě do oblasti Spiše. Na jihovýchodě území župy vybíhalo do regionu Rožnavy a dále až k státní hranici s Maďarskem. Skládala se z 12 okresů.\n"}
{"id": "843832", "url": "https://cs.wikipedia.org/wiki?curid=843832", "title": "Roger Michael Mahony", "text": "Roger Michael Mahony\n\nRoger Michael kardinál Mahony (27. února 1936 Hollywood) je americký římskokatolický kněz, emeritní arcibiskup Los Angeles, kardinál.\n\nKněžské svěcení přijal 1. května 1962 ve Fresnu a byl inkardinovaný do diecéze Monterey-Fresno, kde působil jako duchovní a současně vedl diecézní charitativní organizace. Vykonával také funkci kancléře diecéze a faráře katedrály svatého Jana ve Fresnu.\n\nV únoru 1975 byl jmenovaný pomocným biskupem ve Fresnu. Biskupské svěcení přijal 19. března téhož roku. Po pěti letech, v únoru 1980, byl jmenován sídelním biskupem ve Stocktonu. V červenci 1985 ho papež Jan Pavel II. jmenoval arcibiskupem Los Angeles.\n\nDne 28. června 1991 byl jmenován kardinálem a převzal kardinálské insignie. V únoru 2007 ho papež Benedikt XVI. jmenoval členem Rady kardinálů pro studium ekonomických záležitostí Svatého Stolce. Na funkci arcibiskupa rezignoval po dovršení kanonického věku 1. března 2011. Jeho nástupcem se stal José Horacio Gómez.\n\nKardinál Mahony koncem ledna 2013 přišel o možnost vykonávat v církvi jakoukoli administrativní či veřejnou funkci, a to kvůli svému spojení s pedofilním skandálem kněží v losangeleské arcidiecézi. Mahony tak byl současným arcibiskupem potrestán za to, že jejich počínání kryl.\n\nPo odstoupení papeže Benedikta XVI. v únoru 2013 oznámil, že chce v březnu přijet do Vatikánu a zúčastnit se volby jeho nástupce. To popudilo tisícovky amerických katolíků, kteří podepisovali petici proti jeho účasti na konkláve. Italský kardinál a expert na církevní právo Velasio De Paolis však uvedl, že Mahonymu ve volbě papeže nelze bránit. Mahony do Vatikánu nakonec přijel a volby nového papeže Františka se skutečně zúčastnil.\n\nMahony vedl losangeleskou arcidiecézi již od 80. let, kdy se tam podle policie nelegální sexuální praktiky děly. Zúčastnil se i volby Benedikta XVI., tehdy se však ještě o skandálu nevědělo.\n\n\n"}
{"id": "843833", "url": "https://cs.wikipedia.org/wiki?curid=843833", "title": "Košická župa", "text": "Košická župa\n\nKošická župa byla jednotka územní správy a samosprávy zavedená v prvorepublikovém Československu v rámci župního zřízení roku 1920. Do praxe byla uvedena až roku 1923 a zrušena v rámci reformy státní správy již roku 1927.\n\nPo zániku Uherska v roce 1918 byl původní systém uherských žup převeden v téměř nezměněném územním rozsahu do správního systému Československé republiky. Toto provizorní postuherské uspořádání trvalo jen do roku 1920. Tehdy bylo zákonem \"o zřízení župních a okresních úřadů v republice Československé\", přijatým 29. února 1920 rozděleno celé území Československa do 21 žup. Jednou z nich byla i Košická župa, jako jedna z šesti žup zřízených na území Slovenska. Ve srovnání s historickými (uherskými) župami byl jejich rozsah větší a proto se jim na Slovensku říkalo veľžupy. Košická župa měla pořadové číslo XX (formální označení Župa XX). Zákon stanovil vznik župního úřadu v čele s županem a župního zastupitelstva jako samosprávného sboru. Při župním zastupitelstvu měl být zřízen župní výbor, župní finanční komise a další komise. Košická župa měla být součástí nadregionálního župního svazu v hranicích celého Slovenska.\n\nŽupní zřízení čelilo od počátku silné kritice a bylo do praxe uvedeno až roku 1923 pouze na Slovensku. 30. září 1923 se zde konaly volby do župních zastupitelstev. V nich v Košické župě zvítězily protivládní a opoziční strany. 14. července 1927 byl přijat \"Zákon o organizaci politické správy\", rušící župy a zavádějící zemskou soustavu. Košická župa se stala součástí Země Slovenské. Na rozdíl od českých zemí, kde hranice žup byly zachovány alespoň jako vymezení volebních krajů pro volby do Poslanecké sněmovny Národního shromáždění republiky Československé, byly župy na Slovensku zcela eliminovány jako správní jednotky. \n\nKošická župa zahrnovala celé území východního Slovenska, od Košic a Prešova na sever k státní hranici s Polskem, na jihu k státní hranici s Maďarskem a na východě až po hranici Podkarpatské Rusi. Skládala se ze 17 okresů a z města Košice.\n"}
{"id": "843834", "url": "https://cs.wikipedia.org/wiki?curid=843834", "title": "Bratislavská župa", "text": "Bratislavská župa\n\nGeografický pojem Bratislavská župa může označovat:\n\n"}
{"id": "843836", "url": "https://cs.wikipedia.org/wiki?curid=843836", "title": "Bolíkovský potok", "text": "Bolíkovský potok\n\nBolíkovský potok na Dačicku je pravostranný přítok Moravské Dyje. Jeho oficiální název je \"Bolíkovský potok/Lipnický potok\". Pramení jižně od obce Sumrakov v okrese Jindřichův Hradec. Odkud tok pokračuje jižním směrem, kde je zdrojem vody pro několik rybníků, největší z nich je rybník Chytrov v katastrálním území Brandlín, kde teče kousek od hlavního evropského rozvodí (Severního a Černého moře). Na jeho toku je několik mlýnů, např. Klepákův v Brandlíně, Vlkův v Heřmanči, Šprinclův v Markvarci a Máchův v Cizkrajově. \n\nSprávce toku jsou Lesy ČR s.p. a spadá do povodí Moravy.\nJeho tok posilují pravostranné přítoky potoků Heřmanečského, Pstruhovového, Valtínovského, Radíkovského Peníkovského, Hvozdeckého a Mutišovského. U Louckého mlýna se vlévá do řeky Moravské Dyje jako její pravý přítok. \n\nJe veden jako pstruhová voda.\n\nDo rybníka Vobrov na tomto potoce v katastrálním území Brandlín také přitéká přepad z Tříhrázného rybníka, který je přímo na hlavním evropském rozvodí, tzn. že Bolíkovský potok/Lipnický potok odvádí vodu do Černého moře a druhý přepad z Tříhrázného rybníka od Studenského potoka odvádí vodu do Severního moře.\n\n"}
{"id": "843837", "url": "https://cs.wikipedia.org/wiki?curid=843837", "title": "Volby do zastupitelských orgánů Československa 1964", "text": "Volby do zastupitelských orgánů Československa 1964\n\nVolby do zastupitelských orgánů Československa 1964 se konaly v Československu 14. června 1964. \n\nŠlo o poslední volby konané v Československu před provedením federalizace Československa a nástupem normalizace. Jednalo se o v pořadí druhé jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních. \n\nV rámci voleb proběhly volby do následujících sborů: \n\nVolby skončily jednoznačným vítězstvím jednotné kandidátní listiny Národní fronty, která získala do Národního shromáždění 99,9 % hlasů a stejný výsledek zaznamenala i ve volbách do Slovenské národní rady. Kandidáti do národních výborů na všech úrovních obdrželi 99,8 % hlasů, kandidáti na posty okresních soudců 99,9 %.\n"}
{"id": "843840", "url": "https://cs.wikipedia.org/wiki?curid=843840", "title": "Ahmose-Sitamon", "text": "Ahmose-Sitamon\n\nAhmose-Sitamon byla staroegyptská princezna pocházející z počátku 18. dynastie.\n\nSitamon byla dcerou prvního faraona Nové říše Ahmose I. a sestrou jeho nástupce Amenhotepa I. Používala tituly „Božská manželka“, „Královská dcera“ a „Královská sestra“. Její kolosální socha stála před osmým pylonem v Karnackém chrámu. Mumie princezny Ahmose-Sitamon byla nalezena ve skrýši v Dér el-Bahrí a nyní se nachází ve sbírce Egyptského muzea v Káhiře.\n\nJejí jméno v překladu znamená „Zrozená Iahem, dcera Amonova“.\n"}
{"id": "843842", "url": "https://cs.wikipedia.org/wiki?curid=843842", "title": "Callanish", "text": "Callanish\n\nCallanish Stones (nebo \"Callanish I\"), \"Clachan Chalanais\" nebo \"Tursachan Chalanais\" ve skotské gaelšině, se nachází blízko vesnice Callanish (v gaelštině: Calanais) na západním pobřeží ostrova Lewis ve Vnějších Hebridách.\n\nPodle kamenného kruhu byla pojmenována nizozemská melodic death metalová kapela Callenish Circle.\n\nVýstavba místa se uskutečnila mezi roky 2900 až 2600 př. n. l., ačkoliv zde pravděpodobně stály stavby před rokem 3000 př. n. l. Později zde byla postavena hrobka. Trosky z rozbořené hrobky naznačují, že místo bylo opuštěno mezi roky 2000 až 1700 př. n. l. Hlavních 13 kamenů tvoří kruh s průměrem okolo 13 m, s nejdelší řadou kamenů k severu a kratšími k východu, jihu a západu. Celkové rozložení připomíná pokřivený keltský kříž. Výška jednotlivých kamenů se liší od 1 m do 5 m, s průměrem 4 m.\n\nPrvní písemná zmínka o kamenech pochází od místního rodáka Johna Morisona, který v roce 1680 napsal \"obrovské kameny stojící v řadách ... byly postaveny na místě pro uctívání\".\n\nNejvyšší kameny označují vstup do hrobky, kde byly objeveny lidské pozůstatky. Výkopové práce v letech 1980-1981 prokázaly, že pohřební komora byla postavena později a byla několikrát upravena. Nálezy keramiky naznačují vztyčení kamenného kruhu okolo roku 2200 př.n.l. Existují teorie, že kameny tvořily kalendářní systém založený na poloze Měsíce.\n\nKritici těchto teorií tvrdí, že tyto shody existují pouze náhodou. Navíc zvětrávání a možné přesuny kamenů za uplynulé tisíce let nedávají jistotu o původním postavení a vzhledu.\n\n"}
{"id": "843844", "url": "https://cs.wikipedia.org/wiki?curid=843844", "title": "Národní park Padjelanta", "text": "Národní park Padjelanta\n\nNárodní park Padjelanta (, ) je národní park v severním Švédsku, na norské hranici, na území komuny Jokkmokk v kraji Norrbotten v Laponsku. Rozkládá se na ploše 1 984 km, což z něj činí největší národní park v zemi. Sousedí s národními parky Sarek, Stora Sjöfallet a norským parkem Rago. \n\nNázev \"Padjelanta\" v sámštině znamená „horní země“, což docela dobře vystihuje geografii místa. Park je vskutku především vysokohorskou planinou Skandinávského pohoří, s nadmořskou výškou asi 700 m, s mírnými zvlněnými kopci. Tato krajina ostře kontrastuje s oblastmi, které hraničí s parkem, které mají výrazně alpský charakter. Na jihu je hranice obou oblastí méně ostrá, přímo v parku se nachází několik vysokých vrcholů. Mírný terén je způsoben podložím tvořeným svory a vápenci, které nejsou příliš odolné vůči erozi. Říční systém je velmi bohatý, park se nachází u prameniště řeky Lule a několika jejich hlavních přítoků. Jednou z hlavních charakteristik Padjelanty je však přítomnost velkých jezer, zejména Virihaure a Vastenjaure. \n\nPadjelanta, stejně jako zbytek Laponska, které se nachází kolem, se často označuje jako „největší a dosud nedotčená oblast“ v Evropě. Ve skutečnosti je území parku obýváno asi 7 000 let Sámi, kočovnými obyvateli severní Evropy. Zpočátku se živili jako sběrači a lovci, zejména soba polárního, ale postupně vyvinuli kulturu založené na chovu tohoto polodomácího zvířete spojenou s kočováním. Padjelanta se stala jednou z jejich hlavních horských pastvin; v parku se nachází velké množství sámských táborů, často v blízkosti velkých jezer. Švédové oblast poprvé využívali v 17. století v dole Kevdekare, ve kterém se těžilo stříbro. Po uzavření dolu bylo motivací pro návštěvu této oblasti především botanické zkoumání parku. Padjelanta má zvláště bohatou květenu s řadou vzácných druhů, i když leží skoro celá nad hranicí lesa. Od 20. století se také rozvíjí cestovní ruch. \n\nSpojení turistických a ochranářských asociací vedené botanikem Stenem Selanderem se zasloužilo, že oblast byla v roce 1962 vyhlášena národním parkem, čímž zachránilo Padjelantu před hrozbami spojenými s výstavbou vodních elektráren. Park a region byly v roce 1996 přidány na Seznam světového dědictví UNESCO, částečně pro nedotčenou přírodu a také pro dosud přítomnou sámskou kulturu. \n\nDnes je pro Sámi park stále důležitým místem pro pastevectví sobů. Je také turistickou destinací, kterou prochází několik skvělých turistických tras, jako jsou dálkové pěší trasy Padjelantaleden a Nordkalottleden. Mezi zajímavost tohoto místa patří velká jezera známá svou krásou.\n\nNázev parku pochází z lulejské sámštiny od slova \"Badjelánnda\", který se překládá jako \"vyšší země\" – což vyjadřuje zjednodušený popis regionu. Tři sámské vesnice Duorbun, Jåhkågasska a Sirges mají dodnes na Padjelantě své letní sobí pastviny, používají k tomu tradiční osídlení Stáloluokta, Árasluokta a Sállohávrre.\n\nPark, který sousedí s Norskem na západě, je primárně tvořen rozsáhlou náhorní plošině kolem dvou neobyčejně velkých jezer Vastenjávrre a Virihávrre. To druhé je často označováno jako \"nejkrásnější jezero ve Švédsku\". V důsledku toho je krajina poměrně plochá a otevřená, zvláště ve srovnání s národním parkem Sarek na jeho východní hranici, který má vyloženě alpský charakter a je tvořen skalnatými kopci s několika různorodými vrcholy.\n\nVětšina parku se nachází nad hranicí lesa, což znamená, že jen několik druhů stromů může přežít drsné klima parku. Expozice silných větrů a studené zimy způsobují, že jediný druh stromu, který se tu může vyskytovat ve velkých početnostech je malá a robustní bříza pýřitá svalcová (horská bříza). Ta tvoří malý les (1400 ha) v severovýchodním rohu parku. Rozmanitost flóry je velmi vysoká: v oblasti bylo zaznamenáno přes 400 různých druhů nižších rostliny (\"Thallophyte\"), což je údajně je rekord na švédských fellech (vysočině). Je to kvůli jeho západní poloze a na křídu bohatém podloží. Některé z těchto druhů, jako jsou nízká bylina písečnice \"Arenaria humifusa\" a hořec \"Gentiana Aurea\" rostou pouze v regionech se švédskými felly a \"Potentilla robbinsianais\" je rostlina, která se v Evropě jen někdy nachází v Padjelantě.\n\nPadjelanta hostí velmi omezený počet savců, s nízkým počtem různých druhů, z nichž téměř všechny mají malé populace. Ze savců to jsou většinou lumíci a sobi, stejně jako predátoři, kteří je požírají, v tomto případě rosomák a liška polární. Oba druhy trvale žijí na území parku.\n\nMnožství ptáků v Padjelantě je naopak velmi bohaté a představuje většina druhů spojených s švédskými holými horami, felly – a regionem fellových jezer.\nNejtypičtější druhy na vřesovištích jsou kulík zlatý, liduška luční i bělořita, bělokura horského, kulíka hnědého a kolihu malou lze také poměrně často vidět.\nV jezerech a jejich okolí žije spousta kachen jako je hoholka lední čírka obecná a turpan černý stejně jako mnoho bahňáků, kam patří lyskonoh úzkozobý, jespák bojovný, jespák šedý a vodouš rudonohý.\n\nLes na severovýchodě je také místem velké rozmanitosti a hostí druhy jako je čečetka zimní, budníček větší, strnad severní slavík modráček a drozd cvrčala.\n\nŽije tu také mnoho ptáků, kteří nejsou omezeny jen na jednu oblast, ale jsou rozšířeni po celém parku. Sem patří husa malá, raroh lovecký, orel skalní, orel mořský, bekasina větší, káně rousná a chaluha malá. Během let, kdy jsou rozšířeni lumíci, se dá dokonce vidět sovice sněžní, která je jinak v Padjelantě vzácná.\n\nV parku také žije velké množství ryb, obzvláště hustě jsou jimi osídlena jezera Vastenjávrre a Virihávrre.\n\nPadjelanta, vzhledem k jejímu bohatství luk a ryb, je již dlouho atraktivní pro lidi. Park byl obýván již od mladší doby kamenné (jeden důkaz je mnoho padacích jám, které tady byly nalezeny a které se datují k tomuto období). Dokonce i dnes jsou jezera využívány Sámi pro rybolov.\nOd zrodu moderní vědy byla oblast také zajímavá pro vědce, zejména pro studium flóry, fauny a geologie.\n\nParkem prochází dobře známá dálková pěší trasa nazvaná Padjelantaleden (česky \"Padjelantí cesta\"), která vede mezi Kvikkjokkem na jihovýchodě a buď Vaisaluoktou nebo Änonjalme pod Áhkká na severu. Stezka je dlouhá asi 160 km. Všechny koncové body cesty leží mimo hranice parku, což znamená, že turisté musí cestovat minimálně jeden den před vstupem na území Padjelanty.\n\nPodél této stezky je několik chatových lokalit, které poskytují ubytování pro návštěvníky. Původně byly turistické objekty v rámci parku řízeny Švédskou agenturou pro životní prostředí, později přešly do péče výše uvedených sámských obcí, a to pod názvem \"Badjelánnda Laponia turistiku\" (BLT). Další chaty na trase jsou udržovány Švédským turistickým svazem (STF). V Stáloluokta je sauna a během turistické sezóny lze v chatách také dokoupit proviant.\n\nJe třeba poznamenat, že Padjelantaleden je letní stezka a není tu žádné zimní tyčové značení, když je půda pokryta sněhem. Ani chaty nejsou v zimě obsazeny, i když na všech chatách je vždy alespoň jeden pokoj v tuto dobu otevřený (jako takzvaný zimní prostor).\n\nParkem prochází další dálková turistická trasa zvaná Nordkalottleden, avšak její trasa je na území parku po většinu cesty stejná s Padjelantaleden.\n\nZajímavostí je, že švédské centrum nepřístupnosti (tj. místo, které je v maximálně vzdálené od civilizace) se nachází v Padjelantě. Dle je to od bodu v jihovýchodní zátoce v jezeře Rissájávrre ležícím na hranici Národního parku Sarek přibližně 47 km v jednom směru k nejbližší silnici. Izolace tohoto místa je však částečně iluzí, protože navštěvovaná pěší trasa Padjelantaleden a konkrétně chata \"Tuottar\" jsou ve skutečnosti jen méně než 5 km daleko.\n\n"}
{"id": "843846", "url": "https://cs.wikipedia.org/wiki?curid=843846", "title": "Telebazar", "text": "Telebazar\n\nTelebazar byl zábavný pořad a talkshow televize Prima, který moderoval Zdeněk Izer. Celý pořad byl založený na skečích a promítání nejvtipnějších reklam z celého světa. V každém dílu Telebazaru se objevily dvě známé osobnosti jako hosté.\nByli to například Jitka Kocurová, Martin Faltýn, Nela Boudová, Otakar Brousek mladší, Jan Čenský, Richard Tesařík, Ladislav Gerendáš, Ota Jirák, Zdeněk Srstka, Pavel Kožíšek a další.\n"}
{"id": "843848", "url": "https://cs.wikipedia.org/wiki?curid=843848", "title": "Siamon", "text": "Siamon\n\nSiamon byl staroegyptský princ z počátku 18. dynastie, z konce 15. století př. n. l. \n\nByl synem prvního faraona Nové říše Ahmose I. a jeho manželky Ahmose-Nefertari. Jeho starším bratrem byl faraon Amenhotep I. Mumie prince Siamona byla nalezena ve skrýši v Dér el-Bahrí a nyní se nachází ve sbírce Egyptského muzea v Káhiře.\n\nJeho jméno v překladu znamená „Syn Amonův“.\n"}
{"id": "843850", "url": "https://cs.wikipedia.org/wiki?curid=843850", "title": "Volby do zastupitelských orgánů Československa 1960", "text": "Volby do zastupitelských orgánů Československa 1960\n\nVolby do zastupitelských orgánů Československa 1960 se konaly v Československu 12. června 1960. \n\nŠlo o předposlední volby konané v Československu před provedením federalizace Československa a nástupem normalizace. Jednalo se o v pořadí první jednotně konané volby do zastupitelských orgánů Československa, kdy se během jednoho volebního aktu rozhodovalo o složení zastupitelských sborů na všech úrovních. \n\nV rámci voleb proběhly volby do následujících sborů: \n\nVolby skončily jednoznačným vítězstvím jednotné kandidátní listiny Národní fronty, která získala do Národního shromáždění 99,86 % hlasů. Kandidáti do národních výborů na všech úrovních obdrželi 99,76 % hlasů. Pro kandidáty do Slovenské národní rady hlasovalo 99,79 % voličů.\n"}
{"id": "843854", "url": "https://cs.wikipedia.org/wiki?curid=843854", "title": "Ahmose-Anch", "text": "Ahmose-Anch\n\nAhmose-Anch byl staroegyptský princ pocházející z počátku 18. dynastie.\n\nByl synem prvního faraona Nové říše Ahmose I. a jeho manželky Ahmose-Nefertari. Ahmose-Anch byl korunním princem, avšak zemřel dříve než jeho otec, a tak jeho roli převzal mladší bratr Amenhotep I. V Luxorském muzeu se nachází stéla, na které je zobrazen společně se svými rodiči.\n"}
{"id": "843855", "url": "https://cs.wikipedia.org/wiki?curid=843855", "title": "Ramose", "text": "Ramose\n\nRamose byl staroegyptský princ pocházející z počátku 18. dynastie. \n\nByl synem prvního faraona Nové říše Ahmose I. a jeho manželky Ahmose-Nefertari. Jeho starším bratrem byl faraon Amenhotep I. Jeho nalezená socha je nyní ve sbírce Liverpoolské univerzity.\n\nJeho jméno v překladu znamená „Zrozený Reem“.\n"}
{"id": "843856", "url": "https://cs.wikipedia.org/wiki?curid=843856", "title": "Tuk-tuk", "text": "Tuk-tuk\n\nTuk-tuk (thajsky ตุ๊กตุ๊ก) je motorizovaná tříkolka, obvykle používaná jako taxi. Její přední část tvoří motocykl s jedním kolem a místem pro řidiče; za ní se pak nachází zastřešený vozík na dvou kolech, obvykle pro 2–4 cestující. \n\nTento typ moto-taxi je populární zejména v zemích jižní a jihovýchodní Asie, např. v Thajsku (onomatopoický název tuk-tuk napodobující zvuk motoru se rozšířil právě odtud), Laosu, Indii, na Srí Lance, ale lze se s ním setkat rovněž např. v Guatemale, Peru, Egyptě, Keni, Súdánu. V Indonésii je znám pod názvem „bajaj“ – tento název pochází od značky původního indického výrobce těchto vozítek Bajaj Auto. Vozidlo je také označováno anglickým pojmenováním „auto-rickshaw“ (auto rikša).\n"}
{"id": "843858", "url": "https://cs.wikipedia.org/wiki?curid=843858", "title": "Volby do zastupitelstev obcí v Československu 1990", "text": "Volby do zastupitelstev obcí v Československu 1990\n\nVolby do zastupitelstev obcí v Československu 1990 se konaly v Československu 23. a 24. listopadu 1990. Šlo o první komunální volby po sametové revoluci. \n\nŠlo o první komunální volby konané v Československu po sametové revoluci a první po zrušení systému místních národních výborů a městských národních výborů, místo nichž se volila zastupitelstva měst a obcí. Okresní národní výbory a krajské národní výbory coby zastupitelské samosprávné orgány byly zrušeny bez náhrady.\n\nVoleb se zúčastnilo v České republice 5 493 009 voličů (volební účast dosáhla 73,55 %). Celkem se o mandát v zastupitelstvech ucházelo 146 730, zvoleno jich bylo 66 551. Hlasování probíhalo v 5690 obcích. Nejvíce hlasů získalo Občanské fórum, které ale zaznamenalo oproti parlamentním volbám z června 1990 jisté ztráty. Dobře si vedli i komunisté a lidovci, v mnoha obcích uspěli nezávislí kandidáti. \n\nVoleb se zúčastnilo v Slovenské republice 63,75 % z celkového počtu 3 661 717 zapsaných voličů. Nejnižší účast byla zaznamenána v Bratislavě (44,54 % voličů), v okresním měřítku nejvyšší účast byla v okrese Svidník (78,44 %).\n\nNa Slovensku kandidovalo 56 stran a hnutí. Nejvíce uspělo Kresťanskodemokratické hnutie, relativní propad naopak zaznamenala Verejnosť proti násiliu, na třetím místě skončili slovenští komunisté. \n"}
{"id": "843860", "url": "https://cs.wikipedia.org/wiki?curid=843860", "title": "Sluha", "text": "Sluha\n\nSluha (muž) či služka (žena, zastarale též sloužící nebo služebná, či lokaj) je osoba, která se jako zaměstnanec stará o něčí domácnost nebo její část (například o vaření, úklid, praní či žehlení). Sluhové a služky se souhrnně označují jako služebnictvo; je-li početnější, může být podřízeno správci, který se nazývá majordomus.\n\n\n\n"}
{"id": "843862", "url": "https://cs.wikipedia.org/wiki?curid=843862", "title": "John Fekner", "text": "John Fekner\n\nJohn Fekner (* 6. října 1950 v New York City) je americký umělec, skladatel a fotograf. Tento inovativní multimediální umělec vytvořil stovky konceptuálních děl sestávajících ze slov, symbolů, dat a ikon nastříkaných sprejem přes šablonu v exteriérech v New Yorku, Švédsku, Kanadě, Anglii a Německu v 70. a 80. letech. Je klíčovou postavou umění Street art.\n\n\n"}
{"id": "843863", "url": "https://cs.wikipedia.org/wiki?curid=843863", "title": "Miroslav Vápeník", "text": "Miroslav Vápeník\n\nMiroslav Vápeník (* 25. srpna 1976) je bývalý český fotbalista, obránce.\n\nV lize hrál za AC Sparta Praha, FK Viktoria Žižkov a 1. FK Příbram. V lize nastoupil ve 27 utkáních a dal 1 gól. Se Spartou získal v roce 1994 mistrovský titul. V nižších soutěžích hrál i za AC Sparta Praha B, FK Turnov, FK Chmel Blšany, SK Čechie Karlín, Admira/Slavoj, FK Slavoj Vyšehrad, FC Dragoun Břevnov, SK Aritma Praha a FK Brandýs nad Labem.\n\n"}
{"id": "843865", "url": "https://cs.wikipedia.org/wiki?curid=843865", "title": "Jean Laurent Minier", "text": "Jean Laurent Minier\n\nJean Laurent Minier (23. července 1816 Garchizy, Nevers, Francie – 24. listopadu 1886, Madrid, Španělsko; užíval zkratku J. Laurent nebo španělsky Juan Laurent) byl francouzský fotograf působící v 19. století především ve Španělsku. Patřil k nejvýznamnějším fotografům své doby.\n\nV roce 1843 se usadil v Madridu a od roku 1855 se zabýval fotografií. Fotografoval panoramata měst, krajin, památek a uměleckých děl na Pyrenejském poloostrově. Portrétoval také významné osobnosti a běžné obyvatele poloostrova. Své práce podepisoval jako \"J. Laurent\" nebo španělsky \"Jean Laurent\". V Madridu se oženil s vdovou po pekaři.\n\nExistují chybné teorie, že mu patřil fotografický kabinet daguerrotypický v Paříži. Ale existují důkazy, že se jednalo o jiné fotografy se stejným příjmením. Jean Laurent v devatenáctém století ve Francii, Německu a Rusku pouze fotografoval. Mějme na paměti, že jméno Jean a příjmení Laurent jsou velmi časté. Stejně je známo, že v ruském Petrohradu měl studio například H. Laurent, nebo v německém Mainzu jiný J. B. Laurent. Žádný z nich by však neměl být zaměňován s Jeanem Laurentem z Madridu.\n\nDo roku 1855 pracoval jako \"cartonero\", zabývající se výrobou luxusních boxů pro dorty a mramorovaných papírů pro výrobu knižních vazeb. Ve stejném roce se začal zajímat o kolorování fotografií a učil se ovládat fotografickou technologii. Následující rok založil vlastní fotografický ateliér v \"Carrera de San Jerónimo\", číslo 39, Madrid (v blízkosti Sněmovny reprezentantů a ve stejné místnosti, ve které působil britský fotograf Charles Clifford) a začal pracovat jako profesionální fotograf.\n\nByl držitelem titulu \"Fotograf Jejího Veličenstva královny\" v letech 1861 až 1868.\n\nV roce 1868 otevřel v pařížské ulici Rue de Richelieu obchod (nikoli fotostudio), kde jeho zaměstnanec prodával fotografie ze Španělska a Portugalska.\n\nBěhem své profesní kariéry spolupracoval s různými odborníky, mezi nimiž vynikal jeho příbuzný Alfonso Roswag. V roce 1883 vlastnila fotografickou sbírku jeho nevlastní dcera Catalina Melina Dosch de Roswag.\n\nZemřel v Madridu 24. listopadu 1886.\n\nJean Laurent vždy držel krok s technologickým pokrokem, ke kterému docházelo ve fotografii v průběhu devatenáctého století. Sám vynalezl a zavedl několik technik, jako je leptografický papír, spolu se španělským fotografem Josém Martínezem Sánchezem v roce 1866.\n\nV roce 1874 fotografoval obrazy Francisca Goyi a také nástěnné malby, které byly v domě malíře. Jeho fotografie pak byly použity jako předloha při přenosu obrazů na plátno. Originální negativy na kolódiových skleněných deskách jsou v archivu IPCE (Instituto del Patrimonio Cultural de España, Institut kulturního dědictví Španělska).\n\n\n"}
{"id": "843873", "url": "https://cs.wikipedia.org/wiki?curid=843873", "title": "Univerzitní knihovna Západočeské univerzity v Plzni", "text": "Univerzitní knihovna Západočeské univerzity v Plzni\n\nUniverzitní knihovna Západočeské univerzity v Plzni je univerzitní knihovnou spadající pod Západočeskou univerzitu v Plzni. Nabízí své služby nejen studentům a zaměstnancům univerzity, nýbrž i zájemcům z řad široké veřejnosti.\n\nDějiny Univerzitní knihovny sahají až do poloviny 20. století. Dnes moderní a multioborová knihovna byla tehdy roztříštěna do jednotlivých samostatných knihoven fungujících pod školami působícími v té době v Plzni.\n\nOd roku 1952 se v Plzni datuje působení technicky zaměřené knihovny při Vysoké škole strojní a elektrotechnické, která se později stala základem pro dnešní pobočku knihovny na Borech. O čtyři roky později byla zřízena Vyšší pedagogickou školou Ústřední knihovna, jež položila základy dnešní pobočce knihovny na Pedagogické fakultě. Tvář knihoven se výrazně pozměnila po založení Západočeské univerzity v roce 1991. Začátek devadesátých let je rovněž spjat s počátky snah o automatizaci jednotlivých knihoven. V roce 1995 byl zakoupen automatizovaný knihovnicko-informační systém Aleph, s jehož pomocí začaly knihovny budovat jednu společnou databázi dokumentů. Čtenářům bylo také umožněno od té chvíle navštěvovat všechny knihovny Západočeské univerzity s jednou jedinou průkazkou.\n\nPostupné sbližování knihoven bylo dovršeno v roce 1998, kdy vznikla současná Univerzitní knihovna. Původní, samostatné knihovny se staly jejími pobočkami. Knihovna se v následujících letech ještě několikrát stěhovala, rozšiřovala a rekonstruovala své prostory, dočkala se nové budovy v univerzitním areálu v Plzni na Borech, až dosáhla své dnešní podoby. Ta se skládá z pěti poboček, které jsou po městě rozmístěny tak, aby byly studentům co nejlépe dostupné.\n\nSoučástí Univerzitní knihovny se počátkem roku 2014 stal o i Oddělení vydavatelství a tiskových služeb. Univerzitní nakladatelství vydává ročně kolem 100 titulů. Prodejné publikace vydavatelství a propagační předměty univerzity je možné zakoupit prodejně skript v borském kampusu nebo v univerzitním e-shopu.\n\nKnihovna Bory sídlí v univerzitním kampusu na Borech. Knihovní fond pobočky disponuje dokumenty především z oblastí techniky, nicméně nalézá se zde i poměrně velké množství informačních pramenů z oblastí ekonomiky, humanitních a společenských věd a umění.\nFilozofická a právnická knihovna se nachází v Sadech Pětatřicátníků v Plzni a svůj fond buduje tak, aby dokázala uspokojit leckdy náročné požadavky zájemců z řad filozofů a právníků.\n\nNejmladší z poboček Univerzitní knihovny vznikla v roce 2008 a navzdory tomu její fond čítá již kolem 11 000 svazků dokumentů. Soustředí se, jak název napovídá, na oblasti medicíny a ošetřovatelství. Sídlí v Sedláčkově ulici v Plzni.\n\n Pedagogická knihovna je co do velikosti fondu největší z poboček. Podstatnou část dokumentů knihovny tvoří knihy z oblastí pedagogiky a psychologie. Lze zde však rovněž nalézt i literaturu ze společenských a přírodovědných oborů. Svá sídla má knihovna na Klatovská třídě a ve Veleslavínově ulici v Plzni.\n\nEkonomická knihovna v Chebu slouží části Fakulty ekonomické ZČU, která zde nalezla své útočiště. Plzeňskou část Ekonomické fakulty obsluhuje Knihovna Bory. Tematické zaměření fondu knihovny se soustředí na dokumenty z oboru ekonomie, marketingu, managementu, účetnictví a podnikového hospodářství. Knihovna se nalézá v Hradební ulici v Chebu.\n\nVedle tradičních výpůjčních služeb a rešeršních služeb nabízí knihovna přístup k celé řadě elektronických informačních zdrojů. Ty představují rychlou a snadnou cestu k aktuálním vědeckým informacím, podporovanou navíc možností efektivního vyhledávání dle různých kritérií. Mezi nejvýznamnější databáze, které Univerzitní knihovna zpřístupňuje, patří například ProQuest Central, EBSCO, Science Direct, Springer Link, Directory of Open Access Journals a další. Knihovna dále spravuje vlastní digitální knihovnu, která získává, katalogizuje, skladuje a zpřístupňuje digitální dokumenty.\n\nUniverzitní knihovna nabízí svým čtenářům i možnost vyzkoušet si čtečky elektronických knih, na nichž zájemci naleznou kolem čtyř stovek titulů.\n\nV průběhu roku 2014 knihovna podstatně rozšířila své služby díky realizaci evropského projektu RIPO (\"Rozvoj informační podpory\"). V nově vzniklé části Knihovny Bory přibyla nová studijní místa, individuální a skupinové studovny pro nerušené studium a týmovou práci, relaxační prostory, rozšířila se také nabídka klasických i elektronických informačních zdrojů. K podpoře těchto služeb zajisté přispějí i nové technologie jako discovery systém pro vyhledávání, self-check systém pro samoobslužné půjčování knih, návratové boxy pro pohodlnější vracení knih a další technika.\n\nVedle realizace evropského projektu RIPO se Univerzitní knihovna v posledních letech zapojuje i do řady evropských projektů zaměřených zejména na podporu infrastruktury a zajištění elektronických informačních zdrojů. Knihovna se tak například angažuje v projektech \"Zajištění elektronických informačních zdrojů pro humanitní a společenské obory\" (VZ09012), \"Vědecké informační zdroje pro ČR\" (SCI-INFO) či v projektu \"Česko-saská vysokoškolská iniciativa\".\n\n"}
{"id": "843878", "url": "https://cs.wikipedia.org/wiki?curid=843878", "title": "Bílá pastelka", "text": "Bílá pastelka\n\nBílá pastelka je každoroční sbírka, pořádaná od roku 2000, vždy 15. října, u příležitosti Mezinárodního dne bílé hole, na podporu nevidomých v České republice. Sbírku pořádá Sjednocená organizace nevidomých a slabozrakých ČR, provádí ji dobrovolníci a spočívá v prodeji bílých pastelek, jakožto symbolu bílé slepecké hole i neviditelného světa nevidomých. Výtěžek je směřován organizacím pracujícím se zrakově postiženými, například na speciální vybavení, asistenční služby, výcvik vodicích psů nebo na výukové programy pro zrakově postižené, aby mohli i přes své postižení žít samostatný a nezávislý život.\n\n"}
{"id": "843880", "url": "https://cs.wikipedia.org/wiki?curid=843880", "title": "Trinidad a Tobago na Letních olympijských hrách 2008", "text": "Trinidad a Tobago na Letních olympijských hrách 2008\n\nTrinidad a Tobago na Letních olympijských hrách 2008 reprezentovalo 28 sportovců (17 mužů a 11 žen) ve 4 sportech.\n\n"}
{"id": "843882", "url": "https://cs.wikipedia.org/wiki?curid=843882", "title": "Trinidad a Tobago na Letních olympijských hrách 2004", "text": "Trinidad a Tobago na Letních olympijských hrách 2004\n\nTrinidad a Tobago na Letních olympijských hrách 2004 reprezentovalo 19 sportovců (10 mužů a 9 žen) ve 4 sportech.\n\n"}
{"id": "843887", "url": "https://cs.wikipedia.org/wiki?curid=843887", "title": "Trinidad a Tobago na Letních olympijských hrách 2000", "text": "Trinidad a Tobago na Letních olympijských hrách 2000\n\nTrinidad a Tobago na Letních olympijských hrách 2000 reprezentovalo 19 sportovců (14 mužů a 5 žen) ve 3 sportech.\n"}
{"id": "843891", "url": "https://cs.wikipedia.org/wiki?curid=843891", "title": "Trinidad a Tobago na Letních olympijských hrách 1976", "text": "Trinidad a Tobago na Letních olympijských hrách 1976\n\nTrinidad a Tobago na Letních olympijských hrách 1976 reprezentovalo 13 sportovců (13 mužů) ve 3 sportech.\n"}
{"id": "843893", "url": "https://cs.wikipedia.org/wiki?curid=843893", "title": "Svišť šedý", "text": "Svišť šedý\n\nSvišť šedý (\"Marmota baibacina)\" je druh sviště obývající horské stepi a alpínské louky pohoří Altaj a Sajan ve východním Kazachstánu, Kyrgyzstánu, na západní Sibiři, v republice Tuva, na západě Mongolska a v autonomní oblasti Sin-ťiang na území Čínské lidové republiky.\n\nPodobně jako ostatní druhy svišťů žije i svišť šedý v koloniích, které obývají systém nor a doupat. Je býložravý, živí se trávou a bylinami, podle místních podmínek se od srpna do října ukládá k zimnímu spánku, který trvá 7-8 měsíců.\n\nNa územích, kde se vyskytuje společně se svištěm tarbagan, žije svišť šedý pouze na alpínských loukách a svišť tarbagan obývá horské stepi v údolích.\n\n"}
{"id": "843895", "url": "https://cs.wikipedia.org/wiki?curid=843895", "title": "Trinidad a Tobago na Letních olympijských hrách 1964", "text": "Trinidad a Tobago na Letních olympijských hrách 1964\n\nTrinidad a Tobago na Letních olympijských hrách 1964 reprezentovalo 13 sportovců (13 mužů) ve 4 sportech.\n"}
{"id": "843896", "url": "https://cs.wikipedia.org/wiki?curid=843896", "title": "Trinidad a Tobago na Letních olympijských hrách 1952", "text": "Trinidad a Tobago na Letních olympijských hrách 1952\n\nTrinidad a Tobago na Letních olympijských hrách 1952 reprezentovali 2 sportovci (2 muži) v 1 sportu.\n"}
{"id": "843897", "url": "https://cs.wikipedia.org/wiki?curid=843897", "title": "Trinidad a Tobago na Letních olympijských hrách 1948", "text": "Trinidad a Tobago na Letních olympijských hrách 1948\n\nTrinidad a Tobago na Letních olympijských hrách 1948 reprezentovalo pět sportovců (mužů) ve třech sportech.\n"}
{"id": "843903", "url": "https://cs.wikipedia.org/wiki?curid=843903", "title": "Jean-Jacques Dessalines", "text": "Jean-Jacques Dessalines\n\nJean-Jacques Dessalines (20. září 1756 – 17. října 1806) byl vůdcem Haitské revoluce ve francouzské kolonii Saint-Domingue a vládcem nezávislého Haiti podle ústavy z roku 1801. Nejdříve byl uznáván jako generální guvernér, později přijal titul císař a vládl pod jménem Jakub I. Haitský. Je považován za jednoho z otců zakladatelů Haiti.\n\nVe svém mládí byl Dessalines otrokem na kávovníkové plantáži francouzského plukovníka jménem Henri Duclos. Ujala se ho jeho teta Victoria Montou, rovněž otrokyně, ale velmi energická žena. Tetu Victorii velmi pobuřovaly těžké podmínky otroctví a práce na polích. Byla starší než Jean-Jacques a naučila jej způsobům boje člověka proti člověku. Později se sama účastnila válečných bojů pod přezdívkou \"Gran Toya\". Zemřela v roce 1805.\n\nPo Velké francouzské revoluci se Dessalines stal důstojníkem francouzské armády. Sloužil v ní, když byla kolonie ohrožována Brity a Španěly. Později se stal jedním z velitelů protifrancouzského povstání, které vyústilo v haitskou revoluci. Stejně jako vůdce revoluce Toussaint Louverture svedl mnoho úspěšných válečných střetnutí. Poté, co byl Toussaint Louverture v roce 1802 zrazen, zajat a deportován do Francie (kde v roce 1803 zemřel ve věznici), stal se Dessalines novým vůdcem revoluce. V listopadu 1803 porazil vojsko vyslané Napoleonem Bonapartem v bitvě u Vertières.\n\nDne 1. ledna 1804 vyhlásilo Haiti svoji nezávislost a stalo se tak prvním státem vzniklým ze vzpoury černých otroků. Francie tak přišla o svoji tehdy nejvýnosnější kolonii; současně to také byla první a na dlouhou dobu poslední velká Napoleonova porážka.\n\nDessalines byl Radou generálů jmenován generálním guvernérem Haiti. V září 1804 se prohlásil císařem a vládl zemi pod tímto označením do roku 1806, kdy byl zavražděn.\n\nV důsledku rozporů mj. v otázkách zemědělské politiky se proti císaři Jakubovi I. spikli čtyři jeho blízcí spolupracovníci. Dessalines byl zastřelen na mostě tehdy zvaném \"Pont Larnage\", dnes v obci Pont-Rouge (severně od Port-au-Prince), dne 17. října 1806. Mezi spiklenci byli Bruno Blanchet a Alexandre Pétion, dva pozdější prezidenti Republiky Haiti, která byla po smrti císaře vyhlášena.\n\n"}
{"id": "843905", "url": "https://cs.wikipedia.org/wiki?curid=843905", "title": "Tunisko na Letních olympijských hrách 2008", "text": "Tunisko na Letních olympijských hrách 2008\n\nTunisko se účastnilo Letní olympiády 2008. Zastupovalo ho 26 sportovců (14 mužů a 12 žen) v 10 sportech.\n\n"}
{"id": "843908", "url": "https://cs.wikipedia.org/wiki?curid=843908", "title": "Tunisko na Letních olympijských hrách 1996", "text": "Tunisko na Letních olympijských hrách 1996\n\nTunisko se účastnilo Letní olympiády 1996. Zastupovalo ho 51 sportovců (45 mužů a 6 žen) v 9 sportech.\n\n"}
{"id": "843909", "url": "https://cs.wikipedia.org/wiki?curid=843909", "title": "Tunisko na Letních olympijských hrách 1972", "text": "Tunisko na Letních olympijských hrách 1972\n\nTunisko se účastnilo Letní olympiády 1972. Zastupovalo ho 35 mužů v 5 sportech.\n\n"}
{"id": "843910", "url": "https://cs.wikipedia.org/wiki?curid=843910", "title": "Tunisko na Letních olympijských hrách 1968", "text": "Tunisko na Letních olympijských hrách 1968\n\nTunisko se účastnilo Letní olympiády 1968. Zastupovalo ho 7 mužů v 2 sportech.\n\n"}
{"id": "843911", "url": "https://cs.wikipedia.org/wiki?curid=843911", "title": "Tunisko na Letních olympijských hrách 1964", "text": "Tunisko na Letních olympijských hrách 1964\n\nTunisko se účastnilo Letní olympiády 1964. Zastupovalo ho 9 mužů v 3 sportech.\n\n"}
{"id": "843913", "url": "https://cs.wikipedia.org/wiki?curid=843913", "title": "Mihai Răzvan Ungureanu", "text": "Mihai Răzvan Ungureanu\n\nMihai Răzvan Ungureanu (* 22. září 1968) je rumunský politik a historik. V roce 2012 byl tři měsíce premiérem Rumunska, ve stejném roce byl pět dní ministrem životního prostředí. V letech 2004–2007 byl ministrem zahraničních věcí. Před rokem 2007 byl člen Národní liberální strany (\"Partidul Național Liberal\"), od roku 2012 je člen a předseda strany Občanská síla (\"Forța Civică\"). V letech 2007-2012 byl ředitelem kontrarozvědky (\"Serviciul de Informații Externe\").\n\n"}
{"id": "843916", "url": "https://cs.wikipedia.org/wiki?curid=843916", "title": "Let Lufthansa 181", "text": "Let Lufthansa 181\n\nLet Lufthansa 181 byl Boeing 737 společnosti Lufthansa, který byl na pravidelné lince z Palma de Mallorca do Frankfurtu nad Mohanem 13. října 1977 unesen čtyřmi členy Lidové fronty pro osvobození Palestiny. Teroristé požadovali propuštění vězňů, včetně uvězněných vůdců Frakce Rudé armády v Německu. Po mezipřistáních v Římě, na Kypru, v Bahrajnu, v Dubaji a v Adenu přistál letoun v Somálském Mogadišu. 18. října bylo letadlo za podpory somálské armády obsazeno západoněmeckou protiteroristickou jednotkou GSG9, všech 86 pasažérů bylo zachráněno.\n\nKapitán Jürgen Schumann v Adenu při kontrole stroje uprchl a kontaktoval jemenské úřady. Po návratu na palubu byl zastřelen.\n"}
{"id": "843919", "url": "https://cs.wikipedia.org/wiki?curid=843919", "title": "Tádžikistán na Letních olympijských hrách 2008", "text": "Tádžikistán na Letních olympijských hrách 2008\n\nTádžikistán na Letních olympijských hrách v roce 2008 reprezentovala výprava 15 sportovců (12 mužů a 3 ženy) soutěžících v 8 sportech.\n\n"}
{"id": "843921", "url": "https://cs.wikipedia.org/wiki?curid=843921", "title": "Blanka Lancia", "text": "Blanka Lancia\n\nBlanka Lancia d'Agliano (také Bianca, Beatrice a Blanche) byla italská šlechtična, která byla milenkou a pozdější manželkou císaře Fridricha II., ačkoliv manželství uzavřené na její smrtelné posteli bylo považováno za nekanonické.\n\nBlanka se narodila mezi lety 1200/1210 v italském Agliano Terme jako členka rodiny Lancia (Lanza) z Piedmontu. Neexistují zdroje, které by s určitostí prokázaly, kdo byli její rodiče, ale historici nabízejí tři teorie:\n\nBlanka se seznámila s Fridrichem II. (tehdy ženatým s Jolandou Jeruzalémskou) v roce 1225 v Aglianu. Od té doby zřejmě trval jejich poměr, který byl rozhodně ku prospěchu politickým zájmům rodu Lancia, jejímž členům Fridrich udělil různé posty. Někteří historici tvrdí, že Blanka byla jedinou láskou Fridrichova života, jiní to považují za přehnané tvrzení. Vztah s Blankou byl nicméně nejdelší císařovou milostnou aférou. Porodila mu tři děti:\n\n\nKroniky Salimbena z Parmy i Matouše Pařížského tvrdí, že mezi Fridrichem a Blankou proběhla \"\"confirmatio matrimonii in articulo mortis\"\" (\"manželská ceremonie ve chvíli smrti\"). Blanka před svou smrtí zjevně chtěla spasit svou duši a ochránit budoucnost svých dětí. Není jisté, kdy přesně Blanka zemřela, stalo se tak po roce 1233.\n\n"}
{"id": "843923", "url": "https://cs.wikipedia.org/wiki?curid=843923", "title": "Anna Zonová", "text": "Anna Zonová\n\nAnna Zonová (* 24. dubna 1962 Nižný Komárnik) je současná česká prozaička.\n\nNarodila se v Nižném Komárniku na východním Slovensku. Původem je však Rusínka. Dětství prožila v oblasti Nízkého Jeseníku. V letech 1981–1985 vystudovala stavební fakultu VUT v Brně. V 90. letech žila v Moravském Berouně, kde organizovala výstavy současného výtvarného umění v místním barokním kostele. Působila také jako výtvarná kritička, její recenze byly zveřejňovány např. v \"Hostu\", \"Ateliéru\" a \"Literárních novinách\". V současnosti žije v Olomouci. Vlastní literární tvorbě se začala věnovat až na prahu čtyřiceti let, kdy byla vydána její prvotina.\n\n\n\n\n"}
{"id": "843927", "url": "https://cs.wikipedia.org/wiki?curid=843927", "title": "Uganda na Letních olympijských hrách 1996", "text": "Uganda na Letních olympijských hrách 1996\n\nUganda se účastnila Letní olympiády 1996. Zastupovalo ji 10 sportovců (7 mužů a 3 ženy) ve 4 sportech.\n\n"}
{"id": "843929", "url": "https://cs.wikipedia.org/wiki?curid=843929", "title": "Uganda na Letních olympijských hrách 1980", "text": "Uganda na Letních olympijských hrách 1980\n\nUganda se účastnila Letní olympiády 1980. Zastupovalo ji 10 sportovců (7 mužů a 3 ženy) ve 4 sportech.\n\n"}
{"id": "843930", "url": "https://cs.wikipedia.org/wiki?curid=843930", "title": "Jaromír Vraštil", "text": "Jaromír Vraštil\n\nJaromír Vraštil (16. května 1922, Horažďovice – 16. září 1979, Praha) byl český malíř, řezbář, grafik a ilustrátor.\n\nIlustrování knih se začal amatérsky věnovat již během svého studia na plzeňském gymnáziu. Vystudoval Vysokou školu umělecko-průmyslovou v Praze u Františka Muziky, od roku 1949 pracoval jako samostatný výtvarník a ilustrátor dětské literatury.\n\nZaměřoval se zejména na dobrodružnou literaturu vydávanou Státním nakladatelstvím dětské knihy, kde mezi jím ilustrované autory patřil například Bohumil Říha, Jules Verne, Zane Grey, Joseph Altsheler, Fritz Steuben, James Fenimore Cooper a další autoři. K románům Julese Verna zpracoval i obrazové mapy, které později vytvářel i pro díla dalších autorů, těchto map vytvořil několik desítek. Používal svoji vlastní výtvarnou techniku, kdy se snažil napodobit staré xylografie.\n\nDnes je jeho dílo považováno za českou klasiku ilustrace dobrodružné literatury pro děti a mládež. Své práce zveřejňoval také v časopisech pro děti a mládež Mateřídouška, Pionýr, Ohníček a ABC.\n\nKromě ilustrování dobrodružné literatury se věnoval i odborné práci pro Náprstkovo muzeum, kdy coby znalec indiánských kultur ilustroval odborné dílo Václava Šolce – publikace \"Nejstarší Američané\".\n\nKromě výtvarné činnosti se také aktivně věnoval boxu, trampingu, řezbářství a sběratelství ručních zbraní.\n\nZemřel náhle následkem nešťastné náhody, kdy se sám smrtelně zranil jednou zbraní ze své sbírky. Jeho předčasná smrt byla označena jako sebevražda (možná i pod vlivem alkoholu).\n\nPřesné okolnosti jeho skonu nebyly nikdy zcela spolehlivě vyjasněny a jsou dodnes předmětem různých spekulací.\n\n\n\n\n\n"}
{"id": "843935", "url": "https://cs.wikipedia.org/wiki?curid=843935", "title": "Uganda na Letních olympijských hrách 1972", "text": "Uganda na Letních olympijských hrách 1972\n\nUganda se účastnila Letní olympiády 1972. Zastupovalo ji 33 sportovců (31 mužů a 2 ženy) ve 3 sportech.\n\n"}
{"id": "843937", "url": "https://cs.wikipedia.org/wiki?curid=843937", "title": "Třída J, K a N", "text": "Třída J, K a N\n\nTřída J, K a N byla třída torpédoborců sloužících v Royal Navy v období druhé světové války. Postaveno jich bylo celkem 24 jednotek. Za druhé světové války jich bylo 13 ztraceno.\n\nV letech 1937–1942 bylo postaveno celkem 24 jednotek tříd \"J, K a N\". Postaveny byly ve třech sériích po osmi kusech, přičemž jména lodí v každé sérii začínají na \"J, K a N\".\n\nTorpédoborce po dokončení nesly šest dvouúčelových 120mm kanónů, umístěných ve dvoudělových věžích. Protiletadlovou výzbroj tvořily čtyři 40mm kanóny a dvě čtyřčata 12,7mm kulometů. Nesly též deset 533mm torpédometů. K napadání ponorek sloužila jedna skluzavka a dva vrhače pro svrhávání hlubinných pum. Během války byla zesilována jejich protiletadlová výzbroj. Nejvyšší rychlost dosahovala 36 uzlů.\n\nZa druhé světové války bylo ztraceno šest jednotek třídy \"J\", šest jednotek třídy \"K\" a jedna třídy \"N\". Celkem tedy 13 torpédoborců.\n\n\"Noble\" a \"Nonpareil\" byly roku 1942 předány nizozemskému námořnictvu a přejmenovány na \"Van Galen\" a \"Tjerk Hiddes\". Později byl \"Tjerk Hiddes\" prodán Indonésii. \"Nerissa\" byl v roce 1940 předán polskému námořnictvu a za války sloužil jako \"Piorun\". Po válce byl vrácen.\n"}
{"id": "843938", "url": "https://cs.wikipedia.org/wiki?curid=843938", "title": "Uganda na Letních olympijských hrách 1968", "text": "Uganda na Letních olympijských hrách 1968\n\nUganda se účastnila Letní olympiády 1968. Zastupovalo ji 11 mužů ve 2 sportech.\n\n"}
{"id": "843941", "url": "https://cs.wikipedia.org/wiki?curid=843941", "title": "Třída L a M", "text": "Třída L a M\n\nTřída L a M byla třída torpédoborců sloužících v Royal Navy v období druhé světové války. Od předchozí třídy se lišily například umístěním svých 120mm kanónů do plně uzavřených věží. Postaveno jich bylo celkem 16 jednotek. Za druhé světové války jich bylo devět ztraceno.\n\nV letech 1938-1943 bylo postaveno celkem 16 jednotek tříd \"L a M\". Postaveny byly ve dvou sériích po osmi kusech, přičemž jména lodí v každé sérii začínají písmeny \"L a M\".\n\nTorpédoborce třídy \"L\" po dokončení nesly šest dvouúčelových 120mm kanónů, umístěných ve dvoudělových věžích. Protiletadlovou výzbroj tvořil jeden 102mm kanón, čtyři 40mm kanóny, čtyři 20mm kanóny a dvě čtyřčata 12,7mm kulometů. Nesly též čtyři 533mm torpédomety. K napadání ponorek sloužily dvě skluzavky a dva vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války bylo ztraceno šest jednotek třídy \"L\". Zbylé dvě byly vyřazeny v roce 1948. Z třídy \"M\" byly ve válce ztraceny tři jednotky. Ostatní sloužily v britském námořnictvu do poloviny 50. let. \"Musketeer\" byl roku 1955 vyřazen a zbylé čtyři kusy zakoupilo Turecko.\n\n\"Myrmidon\" byl roku 1942 předán polskému námořnictvu, kde bojoval jako \"Orkan\". V roce 1943 byl potopen ponorkou. V roce 1957 získalo turecké námořnictvo Brity vyřazené torpédoborce \"Milne\", \"Matchless\", \"Meteor\" a \"Marne\". Sloužily jako \"Alp Arslam\", \"Kilicali Pasha\", \"Mareşal Fevzi Çakmak\" a \"Piyale Pasha\".\n"}
{"id": "843946", "url": "https://cs.wikipedia.org/wiki?curid=843946", "title": "Alice Castello", "text": "Alice Castello\n\nAlice Castello je italská obec v provincii Vercelli v oblasti Piemont.\n\nK 31. prosinci 2011 zde žilo 2 749 obyvatel.\n\nBorgo d'Ale, Cavaglià (BI), Roppolo (BI), Santhià, Tronzano Vercellese, Viverone (BI)\n"}
{"id": "843949", "url": "https://cs.wikipedia.org/wiki?curid=843949", "title": "Messenger (firma)", "text": "Messenger (firma)\n\nMESSENGER je kurýrní služba provozovaná českou společností MESSENGER a.s. Služba vznikla v roce 1991, pravděpodobně jako první kurýrní služba na území tehdejšího Československa. V současné době je MESSENGER největším poskytovatelem kurýrních služeb na území Prahy, kde působí 150 jeho kurýrů. V České republice má MESSENGER dalších 10 poboček zajišťujících kurýrní i balíkovou přepravu.\n\nKurýrní služba MESSENGER se objevila ve filmu Jana Svěráka Vratné lahve, kde se hlavní hrdina neúspěšně pokoušel živit se jako kurýr. MESSENGER se rovněž podílí na organizaci dobročinné akce MISSE.\n\n"}
{"id": "843950", "url": "https://cs.wikipedia.org/wiki?curid=843950", "title": "Uruguay na Letních olympijských hrách 2000", "text": "Uruguay na Letních olympijských hrách 2000\n\nUruguay na Letních olympijských hrách 2000 reprezentovalo 15 sportovců (12 mužů a 3 ženy) ve 7 sportech.\n"}
{"id": "843951", "url": "https://cs.wikipedia.org/wiki?curid=843951", "title": "Uruguay na Letních olympijských hrách 1964", "text": "Uruguay na Letních olympijských hrách 1964\n\nUruguay na Letních olympijských hrách 1964 reprezentovalo 23 mužů ve 4 sportech.\n"}
{"id": "843952", "url": "https://cs.wikipedia.org/wiki?curid=843952", "title": "Uruguay na Letních olympijských hrách 1956", "text": "Uruguay na Letních olympijských hrách 1956\n\nUruguay na Letních olympijských hrách 1956 reprezentovalo 21 mužů ve 5 sportech.\n"}
{"id": "843955", "url": "https://cs.wikipedia.org/wiki?curid=843955", "title": "Uruguay na Letních olympijských hrách 1952", "text": "Uruguay na Letních olympijských hrách 1952\n\nUruguay na Letních olympijských hrách 1952 reprezentovalo 32 sportovců (31 mužů a 1 žena) ve 9 sportech.\n"}
{"id": "843956", "url": "https://cs.wikipedia.org/wiki?curid=843956", "title": "Uruguay na Letních olympijských hrách 1948", "text": "Uruguay na Letních olympijských hrách 1948\n\nUruguay na Letních olympijských hrách 1948 reprezentovalo 61 sportovců (60 mužů a 1 žena) ve 11 sportech.\n"}
{"id": "843958", "url": "https://cs.wikipedia.org/wiki?curid=843958", "title": "Uruguay na Letních olympijských hrách 1932", "text": "Uruguay na Letních olympijských hrách 1932\n\nUruguay na Letních olympijských hrách 1932 reprezentovali 2 muži ve 2 sportech.\n"}
{"id": "843960", "url": "https://cs.wikipedia.org/wiki?curid=843960", "title": "Uruguay na Letních olympijských hrách 1924", "text": "Uruguay na Letních olympijských hrách 1924\n\nUruguay na Letních olympijských hrách 1924 reprezentovalo 26 mužů ve 4 sportech.\n"}
{"id": "843961", "url": "https://cs.wikipedia.org/wiki?curid=843961", "title": "Uruguay na Letních olympijských hrách 1928", "text": "Uruguay na Letních olympijských hrách 1928\n\nUruguay na Letních olympijských hrách 1928 reprezentovalo 17 mužů v jednom sportu.\n"}
{"id": "843962", "url": "https://cs.wikipedia.org/wiki?curid=843962", "title": "David Garrett", "text": "David Garrett\n\nDavid Garrett, vlastním jménem David Bongartz (nar. 4. září 1980, Cáchy, SRN) je americkoněmecký houslista.\n\nNa housle hraje už od 4 let. V pěti letech vyhrál první cenu a v sedmi letech už koncertoval. Studoval Lubeckou konzervatoř a Královskou hudební akademii.\nDoposud nahrál 2 DVD a 10 alb, z toho 8 studiových, a získal 7 významných cen.\n\nGarrett se narodil jako prostřední ze tří dětí německého právníka a dražebníka houslí Georga Paula Bongartze a americko-americké baleríny Dove-Marie Garrett. Jeho sestrou je zpěvačka Elena (Bongartz). Ve čtyřech letech se poprvé pokusil o hru na housle. První lekce na housle mu dal jeho otec, který pracoval na částečný úvazek jako učitel houslí. Ve věku pěti let Garrett získal cenu v soutěži Jugend musiziert . Když mu bylo osm, rozhodli se rodiče nechat chlapce hrát pod jménem matky, protože \"Garrett\" zněl povědoměji než \"Bongartz\" . Ve věku devíti let debutoval na festivalu Kissinger Sommer. V dvanácti získal první nahrávací smlouvu a od 13 let byl již smluvně výhradně u společnosti Deutsche Grammophon. Nahrál Mozartovy houslové koncerty u Claudia Abbada. Yehudi Menuhin ho označil za „největšího houslistu své generace“. Garrett tvrdí, že hrál na housle osm hodin každý den. Od roku 1990 do roku 1991 Garretta učí Zakhara Bron. Od roku 1992 studoval Idu Haendel. <br>\nPo maturitě na Aachen Einhard High School ho nechali zapsat rodiče na Royal College of Music v Londýně, i když ve skutečnosti chtěl do New Yorku. Brzy však musel opustit školu, protože se nikdy nezúčastnil přednášek, a ve věku 19 let se přestěhoval ke svému bratrovi, který poté žil a studoval v New Yorku. Garrett v rozhovoru řekl: „Všechno se na mě vždy navalilo: co bych měl hrát, kde bych měl hrát, co bych měl říkat v rozhovorech a neříkat.“ <br>\nV roce 1999 se přestěhoval do New Yorku, kde navštěvoval Juilliard School, kde studoval u Itzhaka Perlmana. V roce 2003 vyhrál kompoziční soutěž školy s fugou ve stylu Johanna Sebastiana Bacha .\n\nV následujících letech se navzdory odporu pokusil o to, aby se znovu stal hudebníkem. Jako jeho nyní vlastní kariérní manažer přišel s konceptem alba crossover, které vytvořil společně s londýnským vydavatelstvím Decca. Album nebylo nikdy vydáno, protože nahrávací společnost nebyla přesvědčena, že to bude mít úspěch. V roce 2006 dosáhl svého průlomu v Německu s berlínským promotérem koncertů DEAG, který se velmi spoléhá na charakter událostí klasických koncertů a převzal Garrettův křížový projekt. Byl pro něj vytvořen nový obraz, obraz \"houslového rebela\". Od roku 2014 pokračoval jeho crossoverový projekt turné po Německu. \n\nV roce 2009 navrhl kolekci triček pro módní dům s.Oliver a 2010 vyšel s vlastním parfémem s odpovídajícím sprchovým gelem s názvem \"Rock Symphonies\" .\n\nV roce 2013 Garrett hrál jako Niccolò Paganini v literární \"adaptaci\" Bernarda Rosese \"Ďáblův houslista\". Garrett byl také zde výkonný producent . \n\nVe věku 13 let byl z Aachen Talbot nadace již několik let jedním z Antonia Stradivariho z housle zpřístupněny \"San Lorenzo\" roku 1718. Od roku 2003, má housle Giovanniho Battisty Guadagnini z roku 1772 (to bylo v Roky 2008 vážně poškozeny na podzim). Od roku 2010 se opět hraje Stradivarius (za předpokladu, s laskavým svolením zbývajících anonymních vlastníků): The \"ex A. Busch\" v roce 1716, 1913-1933 v držení houslisty Adolf Busch byl.\n\nOd konce května 2008 do dubna 2010 byl uveden v Guinessově knize rekordů jako nejrychlejší houslista na světě. V představení britské televizní show \"Blue Peter\" Garrett hrál \"čmeláka\" Rimského-Korsakowa bezchybně za pouhých 66,56 sekund, což je 13 not za sekundu. Svým vlastním rekordem se 20. prosince 2008 podřadil na \"Guinnessově světové\" rekordě o 1,3 sekundy s časem 65,26 sekundy. Dne 7. dubna 2010 ho porazil Ben Lee , který \npotřeboval 64,21 sekund pro stejnou houslovou skladbu. Od roku 2008 do roku 2009 byl Garrett velvyslancem v UNESCO . \n\n17.října 2010 Garrett byl jíst Echo Klassik, proslulý hudební Cenu německé Phono akademie, ocenění za první místo v prodejích záznamu jako \"bestseller roku.\" O několik měsíců později se mu dostalo v 20. hudebních cen Echo dne 24. března 2011 dvě ozvěny jeden \"nejúspěšnější\" v kategorii \"Hudební DVD produkce (národní)\" a další \"rock / pop umělec\" v kategorii \"(národní)\", 26   V říjnu 2014 vyhrál další album Echo Klassik \"Bestseller roku\" pro své album \"Garrett Vs. Paganini\" vynikající.\n\nV tisku, byl považován za „zvláště pronikavý příklad geniálního houslisty. Jeho hudba je kritizována jako \"soft porno pop klasika\". <br>\nGarrett pravidelně odmítá kritiku jako „hudební snobberii “ a zdůrazňuje své tvrzení, že chce oslovit obyvatelstvo pomocí své kombinace elektronické a undergroundové hudby, která by se jinak vyhýbala klasické hudbě.\n\n\n\n\n\n\n\n\n"}
{"id": "843966", "url": "https://cs.wikipedia.org/wiki?curid=843966", "title": "Lubecká hudební akademie", "text": "Lubecká hudební akademie\n\nLubecká hudební akademie ( ) se nachází v historickém Lubeku ve Šlesvicku-Holštýnsku. Ve Šlesvicku-Holštýnsku je jedinou konzervatoří na vysokoškolské úrovni. Škola byla založena roku 1973, ale její tradice sahá až do roku 1911.\n\nKonzervatoř je součástí Baltské asociace hudebních akademií.\n\n"}
{"id": "843972", "url": "https://cs.wikipedia.org/wiki?curid=843972", "title": "Uzbekistán na Letních olympijských hrách 2008", "text": "Uzbekistán na Letních olympijských hrách 2008\n\nUzbekistán na Letních olympijských hrách v roce 2008 reprezentovala výprava 56 sportovců (41 mužů a 15 žen) ve 14 sportech.\n\n"}
{"id": "843976", "url": "https://cs.wikipedia.org/wiki?curid=843976", "title": "Třída O a P", "text": "Třída O a P\n\nTřída O a P byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Za druhé světové války jich bylo pět ztraceno. Tři jednotky této třídy byly v 50. letech přestavěny na fregaty typu 16 Tenacious.\n\nV letech 1940-1942 bylo postaveno celkem 16 jednotek tříd \"O a P\". Postaveny byly ve dvou sériích po osmi kusech, přičemž jména lodí v každé sérii začínají na \"O a P\".\n\nTorpédoborce třídy \"O\" po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořil jeden 102mm kanón, čtyři 40mm kanóny, dva 20mm kanóny a dvě čtyřčata 12,7mm kulometů. Nesly též čtyři 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války bylo ztraceno pět jednotek této třídy, z toho byly tři potopeny (\"Patridge\", \"Pakenham\", \"Panther\") a dvě neopravitelně poškozeny (\"Porcupine\" a \"Pathfinder\").\n\nTorpédoborce \"Onslow\", \"Offa\" a \"Onslaught\" v letech 1949–1951 zakoupil Pákistán. Torpédoborec \"Oribi\" v roce 1946 koupilo Turecko.\n"}
{"id": "843978", "url": "https://cs.wikipedia.org/wiki?curid=843978", "title": "Uzbekistán na Letních olympijských hrách 2004", "text": "Uzbekistán na Letních olympijských hrách 2004\n\nUzbekistán na Letních olympijských hrách v roce 2004 reprezentovala výprava 69 sportovců (51 mužů a 18 žen) ve 14 sportech.\n\n"}
{"id": "843984", "url": "https://cs.wikipedia.org/wiki?curid=843984", "title": "2,3,3,3-tetrafluorpropen", "text": "2,3,3,3-tetrafluorpropen\n\n2,3,3,3-tetrafluorpropen (též R-1234yf nebo HFO-1234yf) je fluorovaný derivát alkenu se vzorcem CH=CFCF. Používá se jako náhrada za chladivo R-134a ve automobilových klimatizačních systémech.\n\nJe prvním z nové třídy chladiv majících potenciál globálního oteplování (PGO) 335x nižší než dosud běžně používané chladivo R-134a (ovšem stále čtyřikrát vyšší než alternativní substitut R-744, tedy oxid uhličitý) a jeho životnost v atmosféře je 400krát kratší. Byl vyvinut pro splnění evropské směrnice 2006/40/EC, která vstoupila v účinnost v roce 2011 a požaduje, aby všechny nové automobily uváděné na trh v EU používaly chladiva s PGO nižším než 150.\n\nR-1234yf, se stoletým PGO rovným 4, lze použít jako „téměř přímou náhradu“ chladiva R-134, které se dosud v automobilových klimatizacích používalo a jeho PGO je 1430. To znamená, že výrobci automobilů nemusejí pro jeho použití nijak významně upravovat své výrobní linky ani konstrukci vozidel. R-1234yf má ze všech alternativ R-134a nejnižší náklady na změnu chladiva, byť jsou počáteční náklady mnohem vyšší než u R-134a. S novým chladivem lze při opravách nakládat stejně jako s tím původním, potřebuje však jiné plnicí zařízení. Jedním z důvodů je hořlavost R-1234yf. Na kompatibilitu chladiv má vliv také volba mazacího oleje. Aktuálně používaný olej poškozuje plasty a hliník, je také zdraví škodlivý (způsobuje mj. sucho v ústech, bolesti v krku a vyrážku).\n\nKrátce po potvrzení automobilek, že začnou R-1234yf používat jako náhradu R-134a v klimatizačních systémech vozidel, ohlásily firmy Honeywell a DuPont, že společně vybudují závod na výrobu nového chladiva; závod je již v provozu. Také jiní výrobci tvrdí, že jsou schopni vyrábět a dodávat R-1234yf, ovšem většinu nebo všechny patenty na jeho výrobu drží uvedené dvě firmy.\n\n23. července 2010 oznámila firma General Motors, že s používáním R-1234yf začne u vozů značek Chevrolet, Buick, GMC a Cadillac v roce 2013.\n\nPřestože je látka klasifikována ASHRAE jako mírně hořlavá, léta testů SAE prokázaly, že se za běžných podmínek ve vozidle nevznítí. Bezpečnost při použití ve vozidle ověřily i další nezávislé autority a některé z nich uvedly, že je R-1234yf stejně bezpečný jako dosud používaný R-134a. V atmosféře R-1234yf degraduje na kyselinu trifluoroctovou, silnou organickou kyselinu, která je mírně fytotoxická. Mechanismus degradace ve vodě není znám. V ohni se může uvolňovat velmi žíravý a toxický fluorovodík.\n\nAutomobilka Mercedes-Benz však chladivo R-1234yf používat nechce a v USA kvůli tomu organizuje svolávací akci, při které bude chladivo vyměněno za starší R-134a. Důvodem jsou extrémní testy, které automobilka provedla a které ukazují na riziko požáru při silných čelních nárazech.\n"}
{"id": "843990", "url": "https://cs.wikipedia.org/wiki?curid=843990", "title": "Uzbekistán na Letních olympijských hrách 2000", "text": "Uzbekistán na Letních olympijských hrách 2000\n\nUzbekistán na Letních olympijských hrách v roce 2000 reprezentovala výprava 70 sportovců (52 mužů a 18 žen) ve 12 sportech.\n\n"}
{"id": "843991", "url": "https://cs.wikipedia.org/wiki?curid=843991", "title": "Uzbekistán na Letních olympijských hrách 1996", "text": "Uzbekistán na Letních olympijských hrách 1996\n\nUzbekistán na Letních olympijských hrách v roce 1996 reprezentovala výprava 71 sportovců (63 mužů a 8 žen) ve 12 sportech.\n\n"}
{"id": "843992", "url": "https://cs.wikipedia.org/wiki?curid=843992", "title": "Uzbekistán na Zimních olympijských hrách 1994", "text": "Uzbekistán na Zimních olympijských hrách 1994\n\nUzbekistán na Zimních olympijských hrách v roce 1994 reprezentovala výprava 7 sportovců (3 mužů a 4 ženy) ve 2 sportech.\n\n"}
{"id": "843997", "url": "https://cs.wikipedia.org/wiki?curid=843997", "title": "Všiváci", "text": "Všiváci\n\nVšiváci (2014) je film v režii Romana Kašparovského. V hlavní roli hrají Ondřej Vetchý a Ondřej Malý, kteří hrají účastníky zahraniční mise. Natáčelo se v Afghánistánu v provincii Lógar pod záštitou tehdejšího ministra obrany Alexandra Vondry.\n\nFilm měl premiéru na přehlídce Czech That Film v USA.\n\nFilm se natáčel od 5. června do 17. července 2012, poté ale ještě probíhaly dotáčky v Afghánistánu. V Česku se natáčelo v Praze a v Havlíčkově Brodě. Původně byla premiéra plánovaná na konec ledna 2013, ale byla přesunuta.\n\n\n"}
{"id": "843999", "url": "https://cs.wikipedia.org/wiki?curid=843999", "title": "Pobřeží Bellinghamu", "text": "Pobřeží Bellinghamu\n\nPobřeží města Bellingham v americkém státě Washington je v poslední době centrem kontroverze týkající se zdejší celulózky a chemičky společnosti Georgia-Pacific, která zabírá 0,55 km² pobřeží a od prosince 2007 je mimo provoz. Konkrétně se celá kontroverze týká otázky přestavby celé oblasti pobřeží a především likvidace zdejší rtutí kontaminované půdy. \n\nTovárna se skládá ze dvou částí, z výrobní budovy a tzv. provzdušněné stabilizační zátoky, jež je částí tovární čističky odpadních vod. Zátoka je uzavřena mezi hliněné hráze, jež byly postaveny na wattovém pobřeží na druhé straně ústí potoka Whatcom Creek od továrny.\n\nKe konci devatenáctého století bylo pobřeží průmyslovým centrem Bellinghamu, na začátku minulého století pak zde produkce celulózy a papíru dostala přednost před konzervací lososového masa. Tehdy továrnu vlastnila společnost Puget Sound Pulp and Timber Company, kterou roku 1963 získala Georgia-Pacific, jež celulózku udržovala v provozu do roku 2001. V roce 1965 však na tomto místě Georgia-Pacific postavila rovněž chlor-alkalickou chemičku, která je mimo provoz od prosince 2007. Přestože během času zdejší průmyslová a chemická výroba upadla, stále se jednalo o důležitý zdroj financí pro mnohé obyvatele Bellinghamu.\n\nKvůli dlouhodobému průmyslovému využití oblasti jsou části pobřeží těžce kontaminované. Většinu kontaminace způsobila výroba chloru a chemikálií v chemičce společnosti Georgia-Pacific, při níž bylo do ústí potoka Whatcom Creek vypuštěno velké množství rtuti. Rtutí jsou kontaminovány i jiné části podniku dále od moře. Na druhou stranu již zmíněná provzdušněná stabilizační zátoka, která byla určena pro odstranění toxinů, je jediným nekontaminovaným úsekem pobřeží v Bellinghamu. Další kontaminaci způsobila například i městská skládka, jejíž činností se navíc zmenšil Bellinghamův záliv.\n\nV červnu 2006 společnost Georgia-Pacific prodala nemovitost a pozemek s cenou stanovenou na 37 milionů dolarů bellinghamskému přístavu za pouhých deset dolarů v případě, že přístavní správa zajistí environmentální vyčištění pozemku a převezme za něj zodpovědnost. Chemičku si pak více než rok Georgia-Pacific od přístavu pronajímala.\n\nMěsto Bellingham a jeho přístav tak vytvořily partnerství, ve kterém bylo dohodnuto, že za společných sil bude pobřeží vyčištěno a přestavěno. Nemovitost pak dostane název „The Waterfront District“ a původní plán byl vytvořen skupinou Waterfront Futures Group před několika lety, jiná skupina, Waterfront Advisory Group, se nyní schází za účelem vytvoření detailnějšího plánu pro pobřeží.\n\nDalším zdrojem kontroverze se stal konflikt mezi dlouhodobým plánem přístavu přeměnit provzdušněnou stabilizační zátoku v přístaviště a zájmem několika advokatur o využití zátoky k rozsáhlejšímu vyčištění vod v ústí potoka. Kvůli konfliktu bylo vytvořeno několik lidových skupin vedených obyvateli města, největší z nich je Bellingham Bay Foundation, která začala svou existenci v roce 2005. Další organizací, která se zajímá o vyčištění Bellinghamova zálivu, je ReSources, která se snaží o odstranění veškeré rtuťové kontaminace na pobřeží zálivu.\n\nV létě roku 2006 se problémem kontaminace rtutí, která je vskutku vážná především pod bývalou chlor-alkalickou chemičkou, začala zabývat i Bellingham Bay Foundation, která založila iniciativu snažící se o záruku od města, že všechna rtuť bude před přestavbou z půdy odstraněna. Přestože iniciativa ve dvaceti dnech získala pro svou petici více jak 6 400 podpisů, městu se podařilo prostřednictvím soudního procesu tuto hrozbu prozatím odstranit. Iniciativa se dále snažila uvést na pozornost fakt, že obyvatele města zajímá daleko více než co bude na pobřeží postaveno to, aby bylo pobřeží čisté.\n\nPřístav uvádí velkou poptávku po rekreačních přístavních kotvištích jako hlavní důvod, proč je potřeba postavit další přístaviště. Většina pozorovatelů situace však souhlasí, že stavba přístaviště na nezastavěné části pobřeží by byla nemožná kvůli nedodržení nových environmentálních standardů, které vznikly po stavbě stávajících přístavišť. Jedinou možnou plochou pro přístaviště by tedy byla ta, kde se nachází provzdušněná stabilizační zátoka, jelikož ta už byla zastavena před vznikem nových standardů.\n\nDalším argumentem ve prospěch přístaviště je fakt, že by se jednalo o finančně soběstačné využití, kdežto jiná využití pobřeží, jako například vytvoření parku, by vyžadovala neustálé dotace od vlády.\n\nNejvětším argumentem proti přístavišti je fakt, že státní dotace na vyčištění zdejší kontaminace by byly spíše použity pro její stavbu místo pro vyčištění vod ústí potoka Whatcom Creek.\n\nDalší argument hovoří o tom, že rozhodnutí postavit přístaviště přišlo aniž by se procesu zúčastnila veřejnost. „Zabavení“ provzdušněné stabilizační zátoky přístav dosáhl právě s podporou několika komunitních skupin, ale až poté rozhodl, jak se zátokou naloží. Přístavní komisaři poté veřejně prohlásili, že právě stavba přístaviště byla hlavním důvodem, proč měli o nemovitost zájem.\n\nMnoho obyvatelům Bellinghamu se pak nelíbí, že by přístaviště sloužilo především bohatší vrstvě obyvatelstva z oblasti mimo Bellingham, takže se nejedná o to nejlepší možné využití zdrojů městského přístavu. Přestože přístav prohlašuje, že jeho hlavním cílem je sloužit městu a okresu Whatcom a jeho obyvatelům, bývá kritizován za své přílišné vyhledávání profitu. Tento případ je jen ukázkou této tendence. Lidem vadí především to, že na úkor zdraví zdejších ekosystémů a obyvatel bude přístav sloužit bohatým majitelům rekreačních lodí.\n\nSoudní smír pro provzdušněnou stabilizační zátoku a ústí potoka Whatcom Creek byl podepsán Ministerstvem ekologie státu Washington, Ministerstvem přírodních zdrojů, městem Bellingham, bellinghamským přístavem a mnoha dalšími agenturami. Město a přístav měly vyvinout finální verzi prohlášení o důsledku na životní prostředí a plán pro pobřežní nemovitost, ale kvůli městské síti ulic, neochotě města podepsat vyhlášku o plánované akci a dalším několika problémům se přístav od procesu distancoval. Město zatím doufá, že se přístav zpět k otázce pobřeží vrátí a zatím přístavu udělilo povolení k postavení přístaviště.\n"}
{"id": "844000", "url": "https://cs.wikipedia.org/wiki?curid=844000", "title": "Jaroslav Handlíř", "text": "Jaroslav Handlíř\n\nJaroslav Handlíř (20. listopadu 1888 – 21. září 1942 Auschwitz-Birkenau) byl československým levicovým politikem.\n\nV první světové válce byl odveden do rakousko-uherské armády a bojoval na východní frontě, kde byl zajat. Po říjnové revoluci se přidal k bolševikům a účastnil se založení československé komunistické skupiny. V březnu 1919 byl mezi delegáty s poradním hlasem na zakladatelském sjezdu Kominterny. Po návratu do Československa pokračoval v politické činnosti, za účast v generální stávce v roce 1920 byl uvězněn, z vězení byl propuštěn v březnu následujícího roku. Po propuštění se účastnil založení KSČ a stranu reprezentoval na třetím sjezdu Kominterny v červnu a červenci 1921, kde byl zvolen členem sekretariátu výkonného výboru Kominterny. Ve straně zastával nejrůznější posty a byl aktivní v lesnickém odborovém svazu. Na třetím sjezdu KSČ podrobil stranické vedení kritice zprava, po vyloučení ze strany v roce 1929 vstoupil do československé strany sociálnědemokratické. Zahynul 21. září 1942 v Osvětimi.\n\n"}
{"id": "844007", "url": "https://cs.wikipedia.org/wiki?curid=844007", "title": "Šácholan velkokvětý", "text": "Šácholan velkokvětý\n\nŠácholan velkokvětý (\"Magnolia grandiflora\"), zvaný též magnólie velkokvětá, je stálezelený strom z čeledi šácholanovitých. Pochází z jihovýchodních oblastí USA. Vyznačuje se tuhými eliptickými listy, podobnými listům fíkovníku pryžodárného. Šácholan velkokvětý je ve Středomoří běžně pěstován jako okrasný strom, pro pěstování v Česku je však příliš teplomilný.\n\nŠácholan velkokvětý je stálezelený strom s jednoduchým kmenem, dorůstající výšky až 30 metrů. Borka je světle hnědá až šedá, hrubá a pukající na jemné pláty. Letorosty jsou silné, hustě bělavě až hnědě chlupaté stejně jako pupeny. Listy jsou střídavé a nejsou výrazně nahloučené na koncích větví. Listy jsou tuhé, tlustě kožovité, eliptické, podlouhle eliptické až obvejčitě podlouhlé, s 10 až 20 cm dlouhou a 4 až 10 cm širokou čepelí, na bázi klínovité, na vrcholu tupé až krátce hrotité. Listy jsou na líci tmavě zelené, lysé a lesklé, na rubu hustě hnědě až šedohnědě krátce chlupaté, případně olysalé. Žilnatina je tvořena 8 až 10 páry postranních žilek.Řapíky jsou 1,5 až 4 cm dlouhé, hluboce žlábkaté, hustě hnědě chlupaté. Květy mají průměr 15 až 30 cm a silně voní po citrónu. Okvětí je složeno z 9 až 12 bílých obvejčitých, dužnatých, 6 až 10 cm dlouhých lístků. Tyčinky jsou asi 2 cm dlouhé, s plochými purpurovými nitkami. Pestíky jsou oválné, dlouze a hustě chlupaté, 1 až 1,5 cm dlouhé. Kvete v květnu až srpnu. Souplodí je 7 až 10 cm dlouhé, hustě hnědě až šedožlutě chlupaté. Měchýřky jsou na vrcholu dlouze zobanité. Semena jsou asi 1,4 cm dlouhá a 0,6 cm široká, obalená červeným míškem.\n\nŠácholan velkokvětý je rozšířen v jihovýchodních oblastech USA. Roste na zalesněných dunách, v korytech řek, na pahorcích a v roklích v nadmořských výškách do 120 metrů.\n\nV současné klasifikaci rodu \"Magnolia\" je šácholan velkokvětý řazen do podrodu \"Magnolia\" a do stejnojmenné sekce. Z druhů pěstovaných v ČR náleží do této sekce pouze šácholan viržinský (\"Magnolia virginiana\").\n\nV roce 1931 byl získán opylením šácholanu viržinského (\"Magnolia virginiana\") pylem z šácholanu velkokvětého nový hybrid magnólie. Tento kříženec nemá botanické jméno a označuje se \"Magnolia virginiana\" x \"M. grandiflora\", případně pouze jmény kultivarů.\n\nŠácholan velkokvětý je státní rostlina Louisiany a Mississippi. Největší exemplář tohoto druhu je znám z okresu Smith v Texasu. Je vysoký 37,2 metru a průměr kmene dosahuje 1,97 metru.\n\nKůra šácholanu velkolistého byla využívána indiánskými kmeny Choctaw a Koasati při léčbě kožních a ledvinových chorob.\nVe Středomoří je to běžně pěstovaná okrasná dřevina a bylo vyšlechtěno množství kultivarů. Mimo okrasných účelů je využíván také jako zdroj dřeva. Strom v plané formě v podmínkách střední Evropy není plně mrazuvzdorný, ale je uváděn v několika kultivarech se sbírek Pražské botanické zahrady v Tróji a z Arboreta Žampach a v posledních letech je již celkem běžně nabízen v zahradnictvích v odolných kultivarech k pěstování v teplejších oblastech Česka.\n\n"}
{"id": "844011", "url": "https://cs.wikipedia.org/wiki?curid=844011", "title": "Kyselina azelaová", "text": "Kyselina azelaová\n\nKyselina azelaová je nasycená (tedy odvozená od alkanu) dikarboxylová kyselina s devíti atomy uhlíku v molekule.\n\nPrůmyslově se tato kyselina vyrábí ozonolýzou kyseliny olejové. Vedlejším produktem je kyselina pelargonová (nonanová).\n\nV přírodě vytváří kyselinu azelaovou kvasinka \"Malassezia furfur\". Také vzniká bakteriálním rozkladem kyseliny pelargonové.\n\nKyselina azelaová se vyskytuje v pšenici, žitu a ječmenu.\n\nV rostlinách kyselina azelaová slouží jako látka způsobující hromadění kyseliny salicylové, což je důležitá složka rostlinných obranných reakcí.\n\nEstery této dikarboxylové kyseliny se používají jako mazadla a plastifikátory. S hexamethylendiaminem vytváří kyselina azelaová plast nylon-6,9.\n\nKyselina azelaová se používá v medicíně k léčbě mírného až středního akné. Účinkuje tak, že zabíjí bakterie v pórech kůže. Také snižuje vytváření keratinu, který je přírodní látkou podporující růst těchto bakterií.<br>\nRovněž se používá jako gel k léčbě růžovky díky schopnosti tlumit zánět.<br>K možným použitím kyseliny azelaové také patří léčba kožních pigmentací, jako jsou například melasma a pozánětová hyperpigmentace, zejména u pacientů s tmavšími kožními typy. Je doporučená jako náhrada hydrochinonu.<br>Jako inhibitor enzymu tyrosinázy snižuje produkci melaninu.\n\nKyselina azelaová se prodává například pod těmito obchodními názvy:<br>Azelex, Finacea, Finevin, Skinoren a Azaclear (obsahuje také niacinamid).\n"}
{"id": "844013", "url": "https://cs.wikipedia.org/wiki?curid=844013", "title": "Venezuela na Letních olympijských hrách 2008", "text": "Venezuela na Letních olympijských hrách 2008\n\nVenezuela se účastnila Letních olympijských her 2008 a zastupovalo ji 108 sportovců (57 mužů a 51 žen) v 21 sportech. Vlajkonošem výpravy během zahajovacího ceremoniálu byl softbalistka María Soto. Během zakončení her byla vlajkonoškou výpravy taekwondistka Dalia Contrerasová. Nejmladší z týmu byla volejbalistka Roslandy Acosta, které v době konání her bylo 16 let. Nejstarší z týmu byl jezdec Pablo Barrios, kterému bylo v době konání her 44 let. Výprava získala jednu bronzovou medaili a to zásluhou Contrerasové.\n\nV atletice Venezuelu reprezentovali čtyři sportovci a to sprinter José Acevedo, běžec Eduar Villanueva, maratonec Luis Fonseca a jako jediná žena oštěpařka María Gonzálezová. Kromě Fonsecy, který se účastnil již her v Athénách v roce 2004 byl pro ostatní venezuelské atlety start na olympijských hrách v Pekingu jejich olympijským debutem.\n\nJako první se na start svého závodu postavil 18. srpna 2008 sprinter José Acevedo. V pátém rozběhu v závodu na 200 m zaběhl čas 21,06 a obsadil 5. místo, které na postup do čtvrtfinále nestačilo. Celkově obsadil 42. místo. 19. srpna 2008 v rámci kvalifikační skupiny A do svého závodu nastoupila María Gonzálezová. V kvalifikaci zaznamenala nejlepší výkon 50,51 m a skončila ve své kvalifikační skupině na 26. místě, kdy překonala pouze italskou oštěpařku Zahru Bani, která nezaznamenala ani jeden platný pokus. Celkově se umístila na 48. místě. Eduard Villanueva startoval v závodu mužů na 800 m, který se konal 20. srpna 2008. Nastoupil do čtvrtého rozběhu a zaběhl čas 1:47,64 a ve svém běhu skončil šestý. Tento výkon na postup do další fáze závodu nestačil a celkově obsadil 33. místo. 24. srpna 2008 nastoupil do svého závodu i maratonský běžec Luis Fonseca, který však závod podobně jako na předchozích olympijských hrách nedokončil.\nV boxu Venezuelu reprezentovalo šest sportovců. Héctor Manzanilla a Alfonso Blanco se na olympijské hry kvalifikovali jako první díky výsledkům z mistrovství světa 2007. Eduard Bermúdez, Jonny Sánchez a Luis Gonzáles se kvalifikovali během prvního amerického kvalifikačního turnaje. Jako poslední se z venezuelských boxerů kvalifikoval José Payares, a to na druhém americkém kvalifikačním turnaji.\n\nNa olympijských hrách ze startujících venezuelských boxerů pouze dva zaznamenali alespoň jedno vítězství. Blanco porazil reprezentanta z Dominikánské republiky Casimira. Manzanilla porazil dva své soupeře, reprezentanta Ghany a Jižní Koreje, ale během třetího zápasu podlehl mauricijskému boxerovi Bruno Juliemu.\nV silniční cyklistice Venezuelu reprezentoval jeden jezdec a dvě jezdkyně. Pro všechny venezuelské silniční cyklisty byl start v Pekingu jejich olympijským debutem. Nejlépe se umístil Jackson Rodríguez, který skončil na 30. místě v mužském závodu s hromadným startem.\nV jachtingu Venezuelu reprezentovali tři muži. Nejlépe se z nich umístil Johnny Bilbao, který skončil v otevřeném závodě třídy Finn na 26. místě.\nV jezdectví reprezentoval Venezuelu nejstarší člen výpravy 44letý Pablo Barrios pro kterého byla účast na hrách v Pekingu jeho první olympijskou účastí. S koněm Sinatrou startoval v závodu v parkurovém skákání jednotlivců. První kolo kvalifikace proběhlo 15. srpna 2008. Dvojice po zisku 9 penalizačních bodů skončila po prvním kole na děleném 52. místě. Ve druhém kvalifikačním kole navýšili počet penalizačních bodů na 23. V průběžné výsledkové listině se posunuli na 50. místo, které jim zajistilo postup do třetího kvalifikačního kola které proběhlo 18. srpna. Ve třetím kole nasbírali 20 trestných bodů a s celkovým ziskem 43 trestných bodů se umístili na děleném 44. místě.\nV judu Venezuelu reprezentovalo sedm sportovců. Nejdále se z nich dostala Flor Velázquezová, která ve třetím kole oprav prohrála s rakouskou reprezentantkou Claudií Heillovou. Z mužů se nejdále probojoval Javier Guédez, který podlehl ve druhém kole oprav kanadskému reprezentantovi Frazeru Willovi.\n\nPro 25letého Albenise Rosalese a stejně starého Javiera Guédeze byl start v Pekingu jejich olympijským debutem. Ostatní tři judisté reprezentovali Venezuelu již na olympijských hrách v Athénách v roce 2004. Z nichž pro Ludwinga Ortize byly hry v Pekingu již jeho třetí olympijskou účastí.\n\nGuédez ve váhové kategorii mužů do 60 kg v prvním kole porazil litevského reprezentanta a dařilo se mu i v dalším kole proti americkému judistovi. Ve čtvrtfinále se postavil nizozemskému reprezentantovi Rubenu Houkesovi, kterého porazit nedokázal a postoupil do druhého kola oprav kde podlehl Frazeru Willovi. Druhým kdo byl schopný vyhrát některý ze svých zápasů byl José Camacho když v prvním kole porazil Ukrajince Valentyna Hrekova. V dalším kole ale podlehl brazilskému judistovi Santosovi. Ludwing Ortiz, Richard León ani Albenis Rosales své úvodní duely vyhrát nedokázali.\nV ženské části soutěže Venezuelu reprezentovaly dvě judistky, 28letá Ysis Barretová pro kterou byl start v Pekingu její první olympijskou účastí a 24letá Flor Velázquezová která startovala již na předchozích olympijských hrách. Barretová ke svému prvnímu olympijskému startu nastoupila 12. srpna 2008 ve váhové kategorii do 63 kg proti senegalské reprezentantce a zápas vyhrála. Druhou její soupeřkou byla Ajumi Tanimotová, která ji porazila a Barretovou poslala do druhého kola oprav. V nich porazila Kong Ča-jong a postoupila do třetího kola oprav kde nestačila na rakouskou judistku Heillovou.\n\nVelázquezová v prvním kole v kategorii do 50 kg neuspěla proti severokorejské reprezentantce a musela zápasit v prvním kole oprav kde porazila Kubánku Yagnelis Mestre. V druhém kole oprav však nestačila na kazachstánskou reprezentantku a soutěž pro ni skončila.\nV kanoistice Venezuelu v Pekingu reprezentovali tři sportovci pro které to byl první start na olympijských hrách. Zulmarys Sánchezová závodila v kategorii K1 a dvojice José Giovani Ramos a Gabriel Rodríguez v kategorii K2. Sánchezová nastoupila 19. srpna do svého závodu na 500 m ve třetí rozjížďce. Zajela čas 1:57,728, který stačil na sedmé místo a umožnil ji postup do semifinále. Semifinálový závod proběhl 21. srpna a Sánchezová zajela čas 2:02,764 který ji zařadil na poslední místo a postup do finále si tak nezajistila.\n\nDvojice Ramos a Rodríguez závodili v K2 jak v závodu na 500 m tak v závodu na 1000 m. První byla na programu rozjížďka závodu na 1000 m která se konala 18. srpna 2008. S časem 3:31,569 si zajistili postup do semifinále z posledního postupového místa. V semifinále svůj rozjížďkový čas sice vylepšili na 3:27,423 ale i tak skončili v semifinále poslední a do finále nepostoupili. V závodu na 500 m nastoupila dvojice do druhé rozjížďky 19. srpna 2008. I přes nejhorší čas ve své rozjížďce 1:34,220 jim postupový klíč umožnil účast v semifinále. V semifinále konaném 21. srpna 2008 se jim dříve zajetý čas vylepšit nepodařilo a s časem 1:37,285 opět skončili poslední.\n\nV lukostřelbě Venezuelu reprezentovala 24letá Leidys Brito, pro kterou byl start na hrách v Pekingu její olympijskou premiérou. První kolo závodu jednotlivkyň se konalo 9. srpna 2008. Brito dosáhla skóre 628 bodů které ji zařadilo na 36. místo. V prvním vyřazovacím kole se 12. srpna postavila Wu Chuej-žu, která se v úvodním kole umístila na 29. místě. Tuto lukostřelkyni dokázala porazit a postoupila do další fáze závodu. Ve stejný den se v druhém vyřazovacím kole postavila gruzínské reprezentantce Chutuně Naraminidze která se v úvodním kole umístila na 4. místě. V tomto kole byla úspěšnější Gruzínka a Brito do další fáze závodu nepostoupila. Celkově se tak umístila na 31. místě.\nV plavání Venezuelu reprezentovalo třináct sportovců v osmnácti disciplínách. Pouze dva z nich postoupili do semifinále z něhož nikdo nepostoupil do finále. Z mužů byl nejlepší Erwin Maldonado, který se umístil na desátém místě ve venkovním závodu na 10 km. Z žen byla nejlepší Andreina Pinto, která v ženském závodu na 10 km skončila devátá.\nVe skocích do vody reprezentoval Venezuelu pouze Ramón Fumadó pro kterého byl start v Pekingu již třetí olympijskou účastí. Do závodu ve skocích do vody z třímetrového prkna nastoupil 18. srpna 2008. I přes vydařený druhý kvalifikační skok, po kterém se nacházel na postupovém 15. místě, svůj výkon neudržel a nakonec skončil na nepostupovém 21. místě.\nVenezuelský ženský softballový tým se na olympijské hry kvalifikoval výhrou panamerického kvalifikačního turnaje ve Valencii ve Venezuele.\n\n\nPro oba venezuelské gymnasty byl start na olympiádě v Pekingu jejich prvním startem pod olympijskými kruhy. 22letá Jessica Lópezová nastoupila 10. srpna 2008 do kvalifikace v ženském víceboji. Celkově získala 56,173 bodu a skončila na 43. místě a do finále nepostoupila. Ani její výkon na jednotlivém nářadí nebyl natolik dobrý, aby ji zajistil postup do finále na daném nářadí.\n\nKvalifikace mužské části soutěže proběhla 9. srpna 2008. José Luis Fuentes celkem získal 90,325 bodů a z 15. místa postoupil do finále. Navíc mu i známka z koně našíř 15,525 zajistila postup do finále na tomto nářadí. Ani v jednom finále se ale Fuentesovi nepodařilo zopakovat výkon z kvalifikace. Ve finále víceboje se ziskem 86,300 bodů skončil na 22. místě. Ve finále koně našíř získal za oba pokusy dohromady 14,650 bodu a skončil na posledním 8. místě.\nJedinou zástupkyní Venezuely ve stolním tenise byla Fabiola Ramosová, která startovala již na svých čtvrtých olympijských hrách. V základní části porazila kanadskou reprezentantku čínského původu Judy Longovou a postoupila tak do prvního kola. V něm se utkala s reprezentantkou Severní Koreji Kim Jong, kterou porazit nedokázala a z turnaje vypadla na děleném 49. místě.\nVe střeleckých soutěžích Venezuelu reprezentovala pouze debutantka Diliana Méndezová která startovala v závodu střelby vzduchovou puškou na 10 m a vzduchovou puškou ze třech pozic na 50 m. V první z jmenovaných soutěží skončila na 43. místě se ziskem 386 bodů. Ve druhé disciplíně skončila se ziskem 568 bodů na 39. místě. \n\nV šermu Venezuelu reprezentovalo sedm sportovců, kteří však celkem zvládli vyhrát pouze dva zápasy a to i přes účast předního venezuelského šermíře Silvia Fernándeze, který zemi reprezentoval již na olympiádě v Athénách. Ten dokázal porazit svého prvního soupeře z Chile, ale v druhém kole podlehl maďarskému reprezentantovi Gáboru Boczkó. Lepšího umístění dosáhl Fernández v rámci týmové soutěže, kdy poté co ve čtvrtfinále nedokázali porazit tým Francie, porazili v zápase o umístění tým Jižní Koreje a v závěrečném souboji o 5. místo prohráli s maďarskou reprezentací, skončil spolu s Franciscem Limardem, Rubénem Limardem a Wolfgangem Mejíasem na celkovém šestém místě.\n\nRubén Limardo pro kterého byla účast v Pekingu jeho olympijskou premiérou podlehl v prvním souboji ukrajinskému reprezentantovi Dmytro Čumakovi. Wolfgang Mejías také prohrál svůj první olympijský souboj v kariéře kdy podlehl norskému reprezentantovi. A lépe si nevedl ani 35letý Carlos Bravo, který reprezentoval Venezuelu již na hrách v Atlantě v roce 1996, když v úvodním duelu nestačil na Poláka Marcina Koniusze.\n\nMaría Martínezová se ve svých 25 letech účastnila v Pekingu své první olympiády. 13. srpna 2008 nastoupila do duelu se švýcarskou kordistkou Sophie Lamonovou, které podlehla výsledkem 9–15. 28letá Mariana Gonzálezová v Pekingu startovala na svých druhých olympijských hrách. Ani ona neuspěla již v prvním duelu kdy výrazným rozdílem 2–15 podlehla maďarské reprezentantce. Ani třetí z venezuelských šermířek si nevedla lépe když v úvodním duelu podlehla Polce Bogně Jóźwiakové.\nSvou první olympijskou medaili v taekwondu získala Venezuela na hrách v Athénách v roce 2004. Touto medailistkou byla Adriana Carmona, která svou bronzovou medaili obhajovala i na hrách v Pekingu, které byly její třetí olympijskou účastí. V prvním kole své váhové kategorie však podlehla čínské taekwondistce Čchen Čung a z turnaje vypadla. Úspěšněji si vedla druhá z venezuelských taekwondistek Dalia Contrerasová, která také nebyla na olympijských hrách nováčkem. Ta v úvodním kole porazila Němku Gülecovou a úspěšně si vedla i ve čtvrtfinále proti Američance Craigové. V semifinále po těsném boji podlehla thajské reprezentantce Buttree Puedpong. V zápasu o bronzovou medaili porazila keňskou sportovkyni Mildred Alango. Stala se tak jedinou venezuelskou medailistkou z olympijských her v Pekingu.\n\nV mužské části soutěže zemi reprezentovali Carlos Vásquez a Juan Díaz pro něž byl start v Pekingu olympijskou premiérou. Do čtvrtfinále se podařilo postoupit pouze Vásquezovi, kde ale prohrál s britským taekwondistou Cookem.\nMilagros Sequera byla jedinou venezuelskou reprezentantkou v tenise. Do tenisového turnaje vstoupila 11. srpna 2008 kdy se postavila ukrajinské soupeřce Aljoně Bondarenkové. Zápas však nedokončila a z turnaje vypadla.\nVe veslování zemi reprezentoval pouze olympijský debutant Dhison Hernández, který startoval v závodu v mužském skifu. V rozjížďce zajel 5. nejlepší čas a postoupil do semifinále F ve kterým zajel lepší čas a postoupil z prvního místa do nemedailového finále E. Toto finále s nejlepším časem 7:05,12 vyhrál a obsadil tak celkově 24. místo.\n\nMužský i ženský volejbalový tým vyhrál jihoamerickou kvalifikaci. Na olympijských hrách tak moc už úspěšní nebyli. Na olympiádě se jim podařilo z deseti zápasů vyhrát jediný kdy mužský tým vyhrál zápas nad Japonskem. Další dva zápasy prohráli až po pětisetové bitvě. Ženskému týmu se nepodařilo vyhrát žádný zápas naopak za celý turnaj vyhrály pouze jeden set a skončily poslední.\n\nVe vzpírání Venezuelu reprezentovalo sedm sportovců a sportovkyň. Nejlépe se umístila Judith Chancónová, která v kategorii do 53 kg skončila na 9. místo, které však v její soutěžní kategorii znamenalo místo poslední. Z mužů se nejlépe umístil Israel José Rubio, který ve váhové kategorii do 69 kg skončil na 13. místě. Tři ze vzpěračů svůj olympijských závod nedokončili.\nV zápasu Venezuelu reprezentovali tři sportovci. \n\n"}
{"id": "844023", "url": "https://cs.wikipedia.org/wiki?curid=844023", "title": "Venezuela na Letních olympijských hrách 2004", "text": "Venezuela na Letních olympijských hrách 2004\n\nVenezuela se účastnila Letní olympiády 2004. Zastupovalo ji 48 sportovců (33 mužů a 15 žen) v 15 sportech.\n\n"}
{"id": "844033", "url": "https://cs.wikipedia.org/wiki?curid=844033", "title": "Venezuela na Letních olympijských hrách 1984", "text": "Venezuela na Letních olympijských hrách 1984\n\nVenezuela se účastnila Letní olympiády 1984. Zastupovalo ji 26 sportovců (25 mužů a 1 žena) v 10 sportech.\n\n"}
{"id": "844038", "url": "https://cs.wikipedia.org/wiki?curid=844038", "title": "Šácholan viržinský", "text": "Šácholan viržinský\n\nŠácholan viržinský (\"Magnolia virginiana\"), též nazývaný magnólie viržinská, je opadavý až stálezelený keř či strom z čeledi šácholanovitých. Pochází z jihovýchodních oblastí USA a vyznačuje se tuhými kožovitými listy. V Česku je zřídka pěstován v teplých oblastech jako okrasná dřevina.\n\nŠácholan viržinský je opadavý, poloopadavý nebo stálezelený keř až malý strom dorůstající obvykle výšky 2 až 9 metrů, výjimečně až přes 20 metrů. Borka je tmavě šedá, hladká. Letorosty jsou tenké, hedvábitě chlupaté až lysé. Listy jsou zřetelně střídavé a nejsou nahloučené na koncích větví. Listy jsou kožovité a poněkud tuhé, podlouhlé, eliptické, vejčité nebo obvejčité, s 6 až 22 cm dlouhou a 2,6 až 7 cm širokou čepelí, na bázi klínovité, na vrcholu špičaté až tupé. Listy jsou na líci zelené a lesklé, na rubu nasivělé, v mládí hedvábitě chlupaté, později olysávající. Řapíky jsou 1 až 2 cm dlouhé. Květy jsou bílé, vonné, 5 až 8 cm široké, polokulovité. Okvětí je složeno ze 12 až 15 okvětních plátků, 3 vnější plátky jsou kratší a odstálé. Tyčinky jsou 5,5 až 11 mm dlouhé, s bílými nitkami. Kvete v červnu až červenci, po olistění. Souplodí jsou tmavě červená, elipsoidní, 4 ař 5 cm dlouhá. Měchýřky jsou oválné až téměř kulovité, s krátkým zobánkem, lysé. Semena jsou asi 5 mm dlouhá, obalená tmavě červeným míškem.\n\nŠácholan viržinský je rozšířen ve východních a jihovýchodních oblastech USA. Roste na bažinách a v v bažinatých lesích, v zálivech a na savanách v nadmořských výškách do 540 metrů.\n\nV současné klasifikaci rodu \"Magnolia\" je šácholan viržinský řazen podobně jako známější šácholan velkokvětý (\"Magnolia grandiflora\") do podrodu \"Magnolia\" a sekce \"Magnolia\".\nŠácholan viržinský se v Severní Americe vyskytuje ve dvou formách, které byly některými autory klasifikovány jako variety nebo i poddruhy. V severní části areálu bývá opadavý a často vícekmenný, zatímco jižní forma je stálezelená a obyčejně s jediným hlavním kmenem. V místě překryvu obou populací existují plynulé přechodové formy, které není možno jasně morfologicky ani geograficky vymezit.\n\nKříženec šácholanu viržinského se šácholanem tříplátečným, nazvaný \"Magnolia\" x \"thompsoniana\", byl vůbec prvním známým křížencem magnólií. Vznikl v Anglii. V roce 1838 byl popsán jako nová varieta šácholanu viržinského (\"Magnolia virginiana\" var. \"thompsoniana\") a teprve později, v roce 1876, popsán jako kříženec nazvaný \"Magnolia\" x \"thompsoniana\". Později byly při pokusném opylení získány další podobné rostliny. V roce 1931 byl získán nový hybrid opylením šácholanu viržinského pylem z šácholanu velkokvětého (\"Magnolia grandiflora\"). Tento kříženec nemá botanické jméno a označuje se \"Magnolia virginiana\" x \"M. grandiflora\", případně pouze jmény kultivarů. Existují také kříženci se šácholanem obvejčitým (\"Magnolia obovata\", syn. \"Magnolia hypoleuca\").\n\nŠácholan viržinský byl první druh šácholanu přivezený do Evropy, a sice roku 1688 do Anglie. Největší exemplář tohoto druhu je znám z okresu Union v Arkansasu. Je 28 metrů vysoký a jeho kmen měří v průměru 1,4 metru.\n\nDomorodá indiáni z kmenů Houma a Rappahannock používali odvar z listů, větévek a kůry při ošetřování nachlazení, k prohřátí krve a jako halucinogen. V Česku je šácholan viržinský zřídka pěstován v teplých oblastech jako okrasná dřevina. Je vysazen v Dendrologické zahradě v Průhonicích, v Pražské botanické zahradě v Tróji a v Arboretu Žampach.\n\n \n"}
{"id": "844040", "url": "https://cs.wikipedia.org/wiki?curid=844040", "title": "Venezuela na Letních olympijských hrách 1980", "text": "Venezuela na Letních olympijských hrách 1980\n\nVenezuela se účastnila Letní olympiády 1980. Zastupovalo ji 37 mužů v 7 sportech.\n\n"}
{"id": "844043", "url": "https://cs.wikipedia.org/wiki?curid=844043", "title": "Strana práce (Slovensko, 1946)", "text": "Strana práce (Slovensko, 1946)\n\nStrana práce byla československá politická strana sociálně demokratického typu vzniklá a působící od roku 1946 na Slovensku jako jedna ze čtyř politických stran povolených na Slovensku v rámci systému Národní fronty (od roku 1947 coby organizační součást ČSSD). Zanikla po únorovém převratu v roce 1948.\n\nV září 1944 se v rámci slovenského národního povstání sloučila slovenská větev Československé sociální demokracie do Komunistické strany Slovenska, čímž dočasně zanikla sociální demokracie jako samostatný proud slovenské politiky. Část slovenských sociálních demokratů ale s fúzí nesouhlasila a rovněž obnovená ČSSD začala po válce uvažovat o rozšíření svých aktivit na Slovensko. V přípravě vzniku nové strany hrály svou roli i taktické důvody, část slovenských politiků předpokládala, že ustavení středolevé politické formace pomůže snížit vliv Demokratické strany na Slovensku.\n\nV říjnu 1945 se ustavil akční výbor ČSSD pro rozšíření stranické činnosti na Slovensko. V jeho čele byl Alexander Bahurinský. Proti vzniku nové strany vystupovala Komunistická strana Československa i její slovenská partnerská Komunistická strana Slovenska, ale v zájmu nenarušování dobrých koaličních vztahů se sociálními demokraty nakonec komunisté dali souhlas. Podmínkou bylo, že nový politický subjekt nebude nést název sociální demokracie a bude organizačně samostatný na ČSSD. 20. ledna 1946 se konala ustavující konference nové strany, která přijala název Strana práce. Čestným předsedou se stal meziválečný sociální demokrat Ivan Dérer, předsedou Ivan Frlička. Generálním tajemníkem strany byl Ján Bečko. 25. ledna 1946 nová strana požádala o vstup do Národní fronty, v březnu 1946 byla žádost vzata na vědomí a koncem března 1946 byl na konferenci vznik strany dokončen.\n\nIdeologicky šlo o stranu sociálně demokratického typu, která kombinovala prvky filozofie T. G. Masaryka a demokratického socialismu. Prosazovala znárodnění větších průmyslových i zemědělských podniků. V květnu 1946 se strana zúčastnila československých parlamentních voleb. Získala ale jen 3 procenta hlasů na Slovensku. Po volbách se jako jeden z důvodů neúspěchu uváděl nečitelný název strany. V září 1946 proto byl přijat název nový - Sociální demokracie na Slovensku. I v následujícím roce strana dále posilovala svou sociálně demokratickou orientaci a v říjnu 1947 se na svém sjezdu usnesla stát se součástí ČSSD. K tomu došlo na 21. sjezdu ČSSD v listopadu 1947. Ivan Frlička se stal 1. místopředsedou celostátní sociální demokracie. V následujících měsících strana vystupovala jako slovenská organizace ČSSD (oficiálně Zemská organizace Československé sociální demokracie na Slovensku).\n\nPočetně šlo o malou politickou stranu. V březnu 1946 se počet jejích členů uvádí na 12 440, k prosinci 1947 měla 18 594 členů. Tiskovým orgánem strany byl \"Hlas práce\".\n\nStrana práce se během své existence zúčastnila jediných voleb a to československých parlamentních voleb v roce 1946. Získala 3, 11 % voličů na Slovensku, přičemž nejvíce uspěla v okresech Košice-město (9,84 %) a Bratislava-venkov (7,34 %). V Ústavodárném Národním shromáždění republiky Československé obdržela dva poslanecké mandáty. Podle Nařízení Slovenské národní rady 91/1946 \"O obnovení Slovenskej národnej rady na podklade výsledku volieb do Ústavodarného národného shromaždenia\" získala tři mandáty v Slovenské národní radě. Ján Bečko zasedl v roce 1947 za Stranu práce v 8. Sboru pověřenců jako pověřenec zdravotnictví.\n\nV zostřujících se poměrech uvnitř Národní fronty v letech 1947-1948 hájila Strana práce v oblasti politické kultury stanoviska nekomunistických stran, naopak v ekonomických otázkách a v názoru na státoprávní uspořádání mezi Čechy a Slováky měla blíže ke KSS (podporovala Pražské dohody omezující vliv Slovenské národní rady a potažmo Demokratické strany). \n\nBěhem únorového převratu v roce 1948 zaujala Strana práce podobné stanovisko jako ČSSD. Nepřipojila se tedy k demisím nekomunistických ministrů, ale zároveň nepřistoupila k bloku KSČ. V polovině dubna 1948 poté, co KSČ v mocenském konfliktu vyhrála, vyhlásilo vedení strany, že existence Strany práce byl omyl, a doporučilo svým členům vstoupit do KSČ. \n"}
{"id": "844045", "url": "https://cs.wikipedia.org/wiki?curid=844045", "title": "Venezuela na Letních olympijských hrách 1976", "text": "Venezuela na Letních olympijských hrách 1976\n\nVenezuela se účastnila Letní olympiády 1976. Zastupovalo ji 32 sportovců (23 mužů a 9 žen) v 6 sportech.\n\n"}
{"id": "844048", "url": "https://cs.wikipedia.org/wiki?curid=844048", "title": "Venezuela na Letních olympijských hrách 1968", "text": "Venezuela na Letních olympijských hrách 1968\n\nVenezuela se účastnila Letní olympiády 1968. Zastupovalo ji 23 mužů v 5 sportech.\n\n"}
{"id": "844049", "url": "https://cs.wikipedia.org/wiki?curid=844049", "title": "Venezuela na Letních olympijských hrách 1960", "text": "Venezuela na Letních olympijských hrách 1960\n\nVenezuela se účastnila Letní olympiády 1960. Zastupovalo ji 36 sportovců (31 mužů a 5 žen) v 9 sportech.\n"}
{"id": "844052", "url": "https://cs.wikipedia.org/wiki?curid=844052", "title": "Heroes (album, David Bowie)", "text": "Heroes (album, David Bowie)\n\nHeroes je dvanácté studiové album britského hudebníka Davida Bowieho z roku 1977. Jeho nahrávání probíhalo v Hansa Tonstudio v Berlíně a jde o druhou část jeho „berlínské trilogie“. Album produkoval Bowie s Tony Viscontim a původně vyšlo u vydavatelství RCA Records.\n\n"}
{"id": "844054", "url": "https://cs.wikipedia.org/wiki?curid=844054", "title": "Venezuela na Letních olympijských hrách 1952", "text": "Venezuela na Letních olympijských hrách 1952\n\nVenezuela se účastnila Letní olympiády 1952. Zastupovalo ji 38 sportovců (36 mužů a 2 ženy) v 8 sportech.\n\n"}
{"id": "844056", "url": "https://cs.wikipedia.org/wiki?curid=844056", "title": "Magnetická levitace", "text": "Magnetická levitace\n\nMagnetická levitace nebo magnetický závěs je metoda, při níž se předmět vznáší bez jakékoliv podpory jiné, než jsou magnetická pole. Magnetické síly je přitom použito ke kompenzaci gravitačního nebo libovolného jiného zrychlení. V magnetické levitaci hrají zásadní roli dvě věci: zvedací síly směřující nahoru musí být právě tak velké, aby potlačily vliv gravitace a stabilita, která zamezí, aby systém spontánně nesklouzl nebo se nepřevrátil do takové konfigurace, která vyloučí zdvihací síly.\n\nMagnetické materiály a systémy se mohou navzájem přitahovat nebo odpuzovat silou, která závisí na magnetickém poli a na ploše magnetů. Pro vyvolání magnetické levitace se v zásadě mohou použít všechny typy magnetů: permanentní magnety, elektromagnety, feromagnetika, diamagnetika, supravodivé magnety i magnetismus vyvolaný indukovanými elektrickými proudy ve vodičích. Pro výpočet síly při magnetickém nadnášení se zavádí pojem magnetického tlaku. Např. pro výpočet magnetického tlaku na supravodič platí\n\nformula_1,\n\nkde formula_2 formula_3] je síla na jednotku plochy, formula_4 formula_5 je magnetická indukce těsně nad povrchem supravodiče a formula_6formula_7 je permeabilita vakua.\n\nEarnshawovo pravidlo ukazuje, že statický systém složený pouze z paramagnetických nebo feromagnetických materiálů nemůže v gravitačním poli stabilně levitovat. Nejjednodušším příkladem odpudivé síly může být dipólový magnet umístěný v magnetickém poli jiného dipólového magnetu tak, že jsou oba magnety orientovány shodnými póly k sobě, takže síla mezi nimi oba magnety odpuzuje. Jejich odpuzování je však vysoce nestabilní. Horní magnet sklouzne na stranu nebo se přetočí, z čehož je zřejmé, že žádné takové uspořádání magnetů ke stabilitě nevede.\n\nStability však lze dosáhnout s použitím servomechanismů, diamagnetických materiálů, supravodičů nebo s takovými systémy, kde hrají roli vířivé proudy. V některých případech magnetická levitace sice dodává zvedací sílu, ale stabilitu zajišťuje nějaký typ mechanické podpory, která nese dodatečnou menší zátěž. V takovém případu mluvíme o pseudolevitaci.\n\nStatická stabilita znamená, že jakékoliv malé vybočení ze stabilní rovnováhy vyvolá takovou výslednou sílu, která vychýlené těleso vrací do rovnovážného bodu. Síly působící v trojrozměrném prostoru na jakékoliv paramagnetické těleso v libovolné kombinaci gravitačních, elektrostatických a magnetických polí způsobí v nejlepším případě to, že poloha tělesa bude nestabilní minimálně podél jedné osy, ale může dojít k nestabilní rovnováze i podél všech os.\n\nExistuje však několik možností, jak dosáhnout stabilní levitace, např. s využitím elektronické stabilizace nebo diamagnetických materiálů (protože jejich relativní magnetická permeabilita je menší než 1). Dá se ukázat, že diamagnetika jsou stabilní minimálně podél jedné osy, a mohou být stabilní i podél všech os. Elektrické vodiče mohou mít relativní permeabilitu v časově proměnných magnetických polích menší než 1, takže některá uspořádání založená na elektromagnetech se střídavým napájením mohou být automaticky stabilní.\n\nO dynamické stabilitě mluvíme, když je levitující systém schopen utlumit všechny vibrační pohyby vedoucí k takovým vibračním módům, které způsobí, že předmět opustí oblast stability. Vibrace lze tlumit např. vnějším mechanickým tlumením (hydraulickým tlumičem, odporem vzduchu), tlumením vířivými proudy v elektricky vodivém materiálu, laděným tlumičem s přídavnou hmotou uvnitř levitujícího tělesa apod.\n\nPro úspěšnou levitaci a ovládání všech 6 os (3 translačních a 3 rotačních stupňů volnosti) lze pracovat jak s přitažlivými, tak s odpudivými silami.\n\nPseudolevitace lze dosáhnout celkem snadno s poměrně subtilní mechanickou zábranou, která zajistí stabilitu. Dva magnety můžeme např. mechanicky omezit tak, aby se mohly pohybovat pouze podél jedné osy a současně je uspořádat tak, aby se navzájem odpuzovaly. Výsledkem bude levitace jednoho magnetu nad druhým. Při jiném geometrickém uspořádání se magnety mohou přitahovat, ale jejich dotyku lze zamezit konstrukčním prvkem namáhaným v tahu (provazem, strunou, lanem). Dalším příkladem je Zippeho odstředivka vyvinutá pro obohacování uranu, jejímž klíčovým prvkem je svislý válec rychle rotující ve vakuu. V jeho horní části je magnetické ložisko a zespodu je válec mechanicky stabilizován jehlovým ložiskem.\n\nPřitažlivá síla uchyceného magnetu klesá s rostoucí vzdáleností a roste v jeho blízkosti, což vede k nestabilitě. Pro stabilizaci systému potřebujeme opak: Odchylky ze stabilní polohy musí vyvolat impulsy k návratu do původní polohy. Stabilní magnetické levitace můžeme dosáhnout tím, že budeme měřit polohu a okamžitou rychlost nadnášeného objektu a pomocí zpětnovazební smyčky vytvoříme servomechanismus, který nepřetržitě reguluje činnost jednoho elektromagnetu nebo více elektromagnetů. Ty potom korigují pohyb nadnášeného objektu požadovaným způsobem.\n\nMnohé systémy využívají přitažlivých magnetických sil, aby zvedaly předměty nahoru proti působení gravitace, jiné jsou založeny na kombinaci přitažlivých a odpudivých magnetických sil a tlačí nadnášený předmět zespodu vzhůru. Pokud se zabýváme paramagnetickými materiály, budeme však stále čelit inherentní nestabilitě takových uspořádání. Jednoduchým příkladem jsou různé stolní demonstrace magnetické levitace, třeba plovoucí glóby. Tyto jednoduché systémy sice nejsou příliš odolné vůči náhodným poruchám, ale princip činnosti elektromagnetického závěsu ilustrují dobře. Magneticky nadnášené vlaky jsou rovněž založeny na elektromagnetickém závěsu. Nosná část vlaku obepíná kolejnici a je nadnášena vzhůru. Řídicí systém udržuje při jízdě vlak bezpečně na konstantní vzdálenosti od koleje.\n\nTyto systémy fungují na základě odpuzování podle Lenzova zákona. Jestliže je vodič vystaven časově proměnnému magnetickému poli, indukují se v něm takové elektrické proudy, které vytvářejí magnetické pole vyvolávající odpuzování. Pro systémy tohoto typu je typická inherentní stabilita, i když v některých případech ještě vyžadují dodatečné tlumení.\n\nRelativní pohyb vodičů vůči magnetům. Jestliže v blízkosti magnetu pohybujeme dobrým elektrickým vodičem (měď, hliník, stříbro, …) napříč siločarám magnetického pole, indukují se ve vodiči vířivé proudy. Tyto vířivé proudy jsou takového druhu, že odporují změnám, které je vyvolaly – to vede ke vzájemnému odpuzování vodiče a magnetu. Při dostatečně vysoké rychlosti pohybu je odpudivá síla tak velká, že dojde k nadnášení vodiče nad magnetem nebo naopak k nadnášení pohybujícího se magnetu nad vodivou podložkou. Vodič ve formě vysokofrekvenčního lanka („licny“) zhotoveného z drátků tenčích než je hloubka proniknutí při skinefektu přitom funguje mnohem lépe než masivní vodiče.\n\nTechnicky zvlášť zajímavé je v tomto případu použití Halbachovy soustavy magnetů místo jednoduchého permanentního magnetu, protože Halbachova soustava téměř zdvojnásobuje intenzitu magnetického pole, což zase téměř zdvojnásobuje intenzitu vířivých proudů. Výsledkem je více než trojnásobná zdvihací síla. Halbachovy soustavy magnetů se také dobře hodí pro magnetickou levitaci a stabilizaci gyroskopů a hřídelí elektrických motorů a generátorů.\n\nČasově proměnná elektromagnetická pole. Vodič se může vznášet nad elektromagnetem (nebo naopak elektromagnet nad vodičem), který je napájen střídavým proudem. To proto, že jakýkoliv běžný vodič se v důsledku vířivých proudů generovaných uvnitř tohoto vodiče chová jako diamagnetický materiál. Vířivé proudy vytvářejí své vlastní magnetické pole, které se snaží zeslabit původní magnetické pole. Většina jeho magnetických siločar do vodiče neproniká a vodič je od elektromagnetu odpuzován. Tento jev vyžaduje dobře vodivý, ale neferomagnetický materiál (např. hliník nebo měď), protože feromagnetika jsou k elektromagnetu současně také silně přitahována, i když vířivé proudy v nich mají odpudivý efekt. I zde lze nejlepších výsledků dosáhnout s vodiči typu vysokofrekvenčního lanka. Využít se toho dá např. pro kouzelnické triky jako je třeba levitace telefonního seznamu, v němž je ukryta hliníková deska. Jinými příklady jsou bezkontaktní tavení kovů nebo aplikace lineárních indukčních motorů pro nadnášení i pohon.\n\nEarnshawovo pravidlo se na diamagnetika nevztahuje. Ta se ve srovnání s běžnými magnety chovají opačně vzhledem ke své relativní permeabilitě \"μ\" < 1 (to znamená ke své záporné magnetické susceptibilitě). Diamagnetická levitace může být inherentně stabilní. Permanentní magnet může být stabilně nadnášen různými konfiguracemi permanentních magnetů a diamagnetických materiálů. Dokonce i slabý diamagnetismus vody obsažené v prstech lidské ruky dokáže stabilizovat permanentní magnet zavěšený v rozptylovém magnetickém poli pod supravodivým magnetem.\n\nDiamagnetické látky magnetická pole vytěsňují. Diamagnetismus je obecnou vlastností všech materiálů, ale jeho projevy jsou obvykle velmi slabé a často bývají překryty mnohem silnějšími paramagnetickými či feromagnetickými charakteristikami materiálů, které se ve vnějším magnetickém poli chovají právě opačně. Pokud však v nějakém materiálu diamagnetismus převládá, pak je takový materiál od magnetu odpuzován.\n\nDiamagnetismus se uplatňuje při nadnášení lehkých kousků pyrolytického grafitu nebo vizmutu nad permanentními magnety. Jelikož je voda převážně diamagnetická, je tato technika použitelná i pro levitaci vodních kapek a rovněž živých zvířat jako např. luční kobylky, žáby nebo myši. Magnetická pole vyžadovaná pro takové experimenty jsou však velmi vysoká, typicky kolem 16 T, což může být problematické v případě výskytu feromagnetických předmětů v blízkosti takového experimentálního zařízení.\n\nKonkurující si síly při diamagnetické levitaci popisuje rovnice\n\nformula_8,\n\nkde formula_9 je magnetická susceptibilita, formula_10 je hustota materiálu, formula_11 je lokální gravitační zrychlení (na Zemi formula_12 formula_13), formula_14 je permeabilita vakua, formula_4 je magnetická indukce, a formula_16 je změna magnetické indukce podél svislé osy z. Předpokládáme-li ideální podmínky pro průběh magnetické indukce podél osy \"z\" solenoidu, bude\n\nvoda levitovat při formula_17 formula_18 formula_19\n\na grafit bude levitovat při formula_17 formula_21 formula_19.\n\nSupravodiče I. druhu jsou perfektními diamagnetiky, která dík Meissnerovu jevu úplně vytěsňují magnetická pole ze svého objemu. Jejich levitaci lze tedy chápat jako zvláštní případ levitace diamagnetika.\n\nDo supravodičů II. druhu však za určitých podmínek magnetické pole částečně proniká podél tzv. vírů, ve kterých je kvantován magnetický tok. Víry jsou vlákna nesupravodivého materiálu obklopeného supravodivou složkou a ve stavu termodynamické rovnováhy zaujímají strukturu hexagonální vírové mřížky. Důležitou roli přitom hraje zachytávání či kotvení vírové mřížky (\"flux pinning\") na různých nehomogenitách materiálu. A právě toto zachytávání vírové mřížky přispívá ke stabilizaci při levitaci magnetu nad podložkou ze supravodiče II. druhu, protože působí proti vzájemnému pohybu mezi supravodičem a magnetickým polem. Totéž ovšem platí i v obráceném případu při levitaci supravodiče nad magnetickou podložkou.\n\nTato pravidla se uplatňují při elektrodynamickém nadnášení v supravodivých ložiskách, setrvačnících apod. Pro nadnášení vlaků je nutné velmi silné magnetické pole. Supravodivý magneticky nadnášený vlak k tomu využívá supravodivé solenoidy uvnitř vozů, ale jeho nadnášení nesouvisí s Meissnerovým jevem.\n\nMagnet (nebo vhodně uspořádané seskupení magnetů) vytvářející toroidní pole může v gravitačním poli stabilně levitovat, když je gyroskopicky stabilizován svou rotací v dalším toroidním poli, které generuje prstencový magnet pod ním. Funguje to však jen když je rychlost precesního pohybu uvnitř intervalu mezi spodní a horní kritickou hranicí. Oblast stability je dost úzká jak prostorově, tak i s ohledem na požadovanou rychlost precese. Tento jev poprvé objevil Roy M. Harrigan a v roce 1983 si na tomto základu patentoval přístroj pro magnetickou levitaci. Následně bylo s odvoláním na tento patent vyvinuto několik přístrojů využívajících rotační stabilizace, jako je např. populární Levitron. Pro nekomerční výzkumné účely dále vzniklo několik takových přístrojů v univerzitních laboratořích. Ty jsou však založeny na magnetech příliš výkonných na to, aby se jimi bezpečně zabývala širší veřejnost.\n\nMagnetické levitace se využívá při bezkontaktním tavení, v magnetických ložiscích, v některých aerodynamických tunelech, v magneticky nadnášených vlacích a pro vystavování některých výrobků.\nTechnika bezkontaktního tavení se rozvíjela po roce 1950. Při frekvencích řádu desítek kHz a výkonech několika kW lze nadnášet menší množství kovu a ohřevem vířivými proudy dosáhnout během levitace tavení bez rizika znečistění taveného kovu tavicím kelímkem. V nejjednodušším uspořádání má indukční cívka tvar kuželu a je zhotovena z kovové trubky, kterou protéká chladicí kapalina. Použít se může i ochranná atmosféra.\n\nV magnetickém ložisku je mechanická zátěž podchycena magnetickou levitací a pohyblivé součásti se proto vzájemně nedotýkají. To vede k velmi nízkému tření, eliminuje se mechanické opotřebení materiálů a ložisku to dovoluje velmi vysoké rychlosti otáčení. Pasívní magnetická ložiska jsou založena na permanentních magnetech, nevyžadují žádný příkon pro stabilizaci, ale jejich konstrukce je obtížná s ohledem na omezení daná Earnshawovým pravidlem.\n\nVětšina magnetických ložisek je proto aktivního typu, používají elektromagnety, při provozu vyžadují trvalý příkon a aktivní řídicí systém s polohovými čidly zabezpečující stabilitu. Magnetická ložiska můžeme najít v některých průmyslových aplikacích jako např. v elektrických generátorech, v ropných rafineriích a při zpracování zemního plynu, v Zippeho odstředivkách pro obohacování uranu nebo v turbomolekulárních vývěvách.\nMagnetická levitace modelů ofukovaných v aerodynamických tunelech je sice atraktivní, ale obecně rozšířena není. I když by magnetický závěs modelu bez mechanické opory usnadnil získat údaje bližší reálnému provozu letadel (nebo i pozemních vozidel), jsou zde i mnohé nedořešené problémy. S ohledem na hmotnost a rozměry modelů je nezbytné generovat intenzivní magnetická pole v poměrně velkém objemu – tedy použít buď supravodivé solenoidy v kryostatech s kapalným héliem, nebo pracovat s klasickými elektromagnety a platit za to enormně vysokou spotřebou elektrické energie. Další potíží může být interference mezi magnetickým polem a vysokofrekvenčními signály při bezkontaktním sběru měřicích údajů.\n\nPro vlaky nadnášené magnetickými silami se ujalo označení Maglev (zkratka: magnetic levitation), i když se aplikace magnetické levitace netýkají pouze vlaků. Magneticky nadnášené vlaky se pohybují podél vodicí dráhy a magnetické systémy přitom zajišťují jak zvedací tak i pohonné síly. Výrazně se tím snižuje tření a tento systém umožňuje dosahovat vysokých přepravních rychlostí. Pohyb vlaku je ve srovnání s klasickou kolejovou dopravou plynulý a tichý. Vlaky Maglev se vyznačují vysokou pořizovací cenou, ale relativně nízkými provozními náklady. Tento typ dopravy je dnes v pravidelném provozu pouze ve třech státech: Japonsko, Čína, Jižní Korea.\n"}
{"id": "844059", "url": "https://cs.wikipedia.org/wiki?curid=844059", "title": "Station to Station", "text": "Station to Station\n\nStation to Station je desáté studiové album britského hudebníka Davida Bowieho. Jeho nahrávání probíhalo v Cherokee Studios v Los Angeles od října do listopadu 1975. Album vyšlo v lednu následujícího roku u vydavatelství RCA Records. Jeho producenty byli David Bowie a Harry Maslin. V žebříčku 500 nejlepších alb všech dob časopisu \"Rolling Stone\" se album umístilo na 324. místě.\n\nAutorem všech skladeb je David Bowie, mimo skladby „Wild Is the Wind“ − tu složili Ned Washington a Dimitri Tiomkin.\n"}
{"id": "844065", "url": "https://cs.wikipedia.org/wiki?curid=844065", "title": "Svišť lesní", "text": "Svišť lesní\n\nSvišť lesní je velký hlodavec žijící v Severní Americe. Na rozdíl od jiných druhů svišťů obývá nížiny a k příslušníkům svého druhu je agresivní. V Severní Americe je široce rozšířen, je hojný na východním pobřeží Spojených států, v Kanadě je jeho výskyt omezen na severu hranicí lesa; nejjižnější části jeho areálu zasahují do Georgie, Alabamy, Louisiany a Arkansasu. Na Velkých pláních nežije, ale vyskytuje se i ve státě Idaho a Aljaška.\n\nSvišť lesní je zvíře dorůstající délky až 52 cm a hmotnosti 3–5 kg. Stavba těla je robustní, končetiny jsou kratší, uši i oči menší. Celé tělo je pokryto srstí šedavé barvy, pesíky mají bílé konce, bílé je také okolí nosu. Ocas je hustě osrstěný, jen kolem 10 cm dlouhý. Výborně šplhá, plave a hrabe: svišť lesní si vyhrabává rozsáhlé nory, ve kterých se rodí mláďata a ve kterých přečkávají zimu.\n\nZe všech svišťů je nejvíc samotářský, i když potravu si hledá v rozvolněné skupině a několik jedinců může sdílet jedno doupě. Nejvíce kontaktů s jedinci svého druhu má během období páření. Zvláště samci jsou vůči sobě agresivní a bojují spolu o právo se pářit. Období páření trvá od března do dubna, po měsíc trvající březosti samice rodí průměrně čtyři mláďata, která sexuální dospívají v jednom roce věku.\n\nSvišť lesní se běžně vyskytuje v blízkosti člověka, obývá kulturní krajinu, žije na loukách, pastvinách, podél cest a polí či v sadech. Nory pro přezimování si buduje v hájích, v živých plotech, v kamenitých svazích nebo ve stozích. Opuštěné nory jsou využívané jinými druhy zvířat.\n\nJe to především býložravec, živí se semeny, trávami, vojtěškou, jetelem, bobulemi i kulturními plodinami, nepohrdne ani hmyzem nebo měkkýši.\n\n"}
{"id": "844072", "url": "https://cs.wikipedia.org/wiki?curid=844072", "title": "Poprvé", "text": "Poprvé\n\nPoprvé (v americkém originále The First Time) je pátá epizoda třetí série amerického hudebního seriálu \"Glee\" a v celkovém pořadí čtyřicátá devátá epizoda tohoto seriálu. Scenáristou epizody je Roberto Aguirre-Sacasa a režisérem a výkonným producentem je Bradley Buecker. Epizoda se poprvé objevila na obrazovkách ve Spojených státech dne 8. listopadu 2011 na televizním kanálu Fox. V této epizodě vidíme přípravy na nadcházející školní uvedení muzikálu West Side Story a i následnou premiéru muzikálu a mnoho událostí, které vedou k rozhodnutí dvou studentských párů—Rachel (Lea Michele) a Finna (Cory Monteith) a Kurta (Chris Colfer) a Blaina (Darren Criss)—mít první sex.\n\nZatímco rozšířená kopie této epizody byla poslána několika recenzentům a byla jimi vysoce chválená, recenzenti po odvysílání epizody nebyli tak obecně nadšení. Zejména vykreslení a ukončení některých postav vyvolalo kritiku. Nicméně hudební vystoupení s písní \"America\" bylo široce chváleno a zvláště to, že Santana (Naya Rivera) ztvárnila roli Anity. Zatímco rozšířená publicita o událostech \"poprvé\" přinesla některé odsuzování ještě před vysíláním epizody, mnoho kritiků bylo nadšeno z faktu, že homosexuálnímu páru byl dán takový děj.\n\nVšech šest písní bylo vydáno v pěti singlech a jsou dostupné ke stažení. Píseň \"Uptown Girl\", kterou zpívali vracející se Warblers (Slavíci) z Daltonovy akademie, se umístila v žebříčku Billboard Hot 100 a také v Canadian Hot 100. Zbývající skladby, všechny z \"West Side Story\", se neumístily. V původním vysílání epizodu sledovalo celkem 6,91 milionů amerických diváků, čímž se epizoda stala nejméně sledovanou z celé série. Získala také 3,1/10 Nielsenova ratingu/podílu ve věkové skupině od osmnácti do čtyřiceti devíti let. Celková sledovanost epizody klesla v porovnání s předchozí epizodou s názvem Hrnec zlata, ačkoliv ratingy byly nepatrně vyšší.\n\nArtie Abrams (Kevin McHale) se ujal režírování školního muzikálu, \"West Side Story\", a řekne dvěma představitelům hlavních rolí—Rachel (Lea Michele), která hraje Mariu a Blainovi (Darren Criss), jenž hraje Tonyho—že do jejich ztvárnění duetu \"Tonight\" nevkládají dostatečné emoce. Zeptá se jich, jak můžou věrohodně ztvárnit své role, když ani jeden z nich neměl pohlavní styk. Později, jedna z dalších režisérek muzikálu, trenérka Beiste (Dot-Marie Jones) se Artiemu přizná, že ji přitahuje fotbalový náborář Cooter Menkins (Eric Bruskotter), který je na McKinleyově střední, aby vyhledal potenciální hráče pro Ohio State, i když si je jistá, že by na ni Cooter ani nikdy nepomyslel. Artie má na to jiný názor a na jeho radu nakonec pozve Cooter trenérku na schůzku.\n\nBlaine a Kurt (Chris Colfer) diskutují o jejich rozhodnutí o odložení sexu. Blaine vyráží na Daltonovu akademii, svou bývalou školu, aby pozval Slavíky na představení \"West Side Story\", kde hraje hlavní roli. Přichází zrovna ve chvíli, kdy Slavíci vystupují se svým ztvárněním písně \"Uptown Girl\". Poté se nový člen sboru, Sebastian Smythe (Grant Gustin) snaží povídat a flirtovat s Blainem, což je proloženo střihy se Santanou (Naya Rivera) a Rachel, které zpívají \"A Boy Like That\" z muzikálu. Později se potkávají v kavárně a Kurt přichází zrovna ve chvíli, kdy Blaine Sebastianovi sděluje, že má již přítele. Sebastian je přesvědčí, aby s ním šli do místního gay baru a dodává jim falešné občanské průkazy. Zatímco spolu Blaine a Sebastian v klubu tancují, Kurt je překvapen, protože zde potká Dava Karofskeho (Max Adler), který přestoupil na jinou školu. Když Kurt a Blaine odcházejí, je Blaine opilý a vzrušený a naléhavě žádá Kurta, aby s ním měl sex na zadní sedačce auta. Kurt to odmítá a Blaine rozzlobeně odchází domů.\n\nRachel dovolí Finnovi (Cory Monteith) vědět, že by s ním chtěla mít sex, ale on se zalekne, když mu Rachel přizná, že je to kvůli tomu, aby věrohodněji ztvárnila roli Marii. Později se zeptá na radu ostatních dívek, které budou v muzikálu také vystupovat. Zatímco Santana a Quinn (Dianna Agron) ji radí, aby se s Finnem nevyspala, tak Tina (Jenna Ushkowitz) prozrazuje, že ona a Mike (Harry Shum mladší) měli svůj první sex minulé léto a řekne, jak úžasné to bylo s člověkem, kterého milovala—její slova jsou proložena písní \"I Have a Love\", kterou Rachel a Santana zpívají na zkoušce muzikálu. Mika Changa jeho otec (Keong Sim) konfrontuje ohledně jeho účasti v muzikálu a Mike mu řekne, že se chce stát profesionálním tanečníkem a ne lékařem. Jeho otec ho sice zpočátku zavrhne, ale později se objeví na premiéře, je dojat z výkonu svého syna a omlouvá se mu a slibuje mu, že ho bude podporovat v jeho snu.\n\nCooter najme Shana (LaMarcus Tinker) pro Ohio State, ale ne Finna, který je sklíčený ohledně své budoucnosti. rachel ho uklidňuje a slibuje mu, že mu pomůže najít jeho novou budoucnost. Ve škole se Blaine omlouvá Kurtovi za to, že se opil a řekne, že mu na Sebastianovi vůbec nezáleží. Kurt navrhuje, že by na noc měli jít k Blainovi domů.\n\nNa premiéře je Artie napadán vlastními pochybnostmi, ale herci mu poděkují za jeho vedeění a on jim poděkuje za to, že mu věřili. Zpívají píseň \"America\", která si vyslouží potlesk vestoje. Blaine a Rachel, kteří čekají na svůj výstup a stále ani jeden z nich nemá žádnou sexuální zkušenost, se bojí, že ve svém výstupu nesdělí potřebné emoce, ale Rachel připomíná Blainovi, že oba našli své spřízněné duše ve Finnoci a Kurtovi, stejně jako Tony a Maria v tom druhém. Jejich vystoupení na jevišti s duetem \"One Hand, One Heart\" je proloženo záběry obsahující jejich následné první sexuální zážitků s jejich pravými spřízněnými dušemi.\n\nEpizoda se začala natáčet dne 23. září 2011 a filmování skončilo dne 14. října 2011. Posledních devět dní bylo natáčeno paralelně s šestou epizodou, která se začala natáčet 6. října 2011 a také krátce se sedmou epizodou, jejíž natáčení začalo dne 13. října 2011.\n\nGrant Gustin se poprvé objevuje v této epizodě a hraje novou \"hlavní\" vedlejší postavu, Sebastiana Smytha, \"homosexuálního člena Slavíků (Warblers) z Daltonovy akademie, který svůj zrak namíří na Blaina\". Gustin roli vyhrál po \"vyčerpávajícím, týdny dlouhém castingovém hledání\" a postava je referována jako \"promiskuitní\" a \"intrikánská\". Gustinův první den na natáčení \"Glee\" bylo 26. září 2011. Hrál roli Baby Johna v broadwayském revivalu muzikálu \"West Side Story\" od premiéry, která proběhla 30. září 2010 a z muzikálu odešel dne 23. září 2011, aby se mohl zúčastnit svého prvního dne natáčení \"Glee\".\n\nAčkoliv se v této epizodě také vrací sbor z Daltonovy akademie, Slavíci (Warblers), nezpívá s nimi sbor Tufts Beelzebubs, který zpíval ve druhé sérii doprovodné zpěvy. Podle Curta Megy, který zpívá v této epizodě sólo v písničce zpívanou Slavíky, doprovodné zpěvy zpívali \"Jon Hall, Brock Baker a Luke Edgemon a někteří další\", s tím, že tři jmenovaní muži hráli členy Slavíků v druhé sérii. Někteří z herců, kteří hráli Slavíky ve druhé sérii, včetně Halla a Megy, se vrátili i do třetí série. Po natáčení Slavíků, které se uskutečnilo 3. října 2011, tak Dominic Barnes, který hrál v druhé sérii roli Trenta, vzkázal Gustinovi přes sociální síť Twitter: \"velmi působivé pohyby dnes, pane\", na což Gustin odpověděl, \"Děkuji brácho! Zábavné věci!\"\n\nV epizodě se také objevuje další \"hlavní vedlejší role\": Eric Bruskotter se připojuje k obsazení jako Cooter Menkins, \"fotbalový náborář, který přijde na McKinleyovu střední hledat nové fotbalové talenty, ale zjistí, že nemůže odtrhnout oči od jejich sice drsné trenérky, ale s velkým srdcem\". Mezi další hostující vedlejší postavy, které se v epizodě objevily, patří fotbalová trenérka Shannon Beiste (Dot Jones), objekt zaměření Cooterových očí, dále bývalý král plesu Dave Karofsky (Max Adler), výměnný student a nový člen sboru Rory Flanagan (Damian McGinty) a Mikovi rodiče Julia Chang a Mike Chang starší (Tamlyn Tomita a Keong Sim).\n\nTato epizoda obsahuje šest cover verzí, z toho pět je z muzikálu \"West Side Story\", jevištním muzikálu, který se v této epizodě zkouší a má i premiéru. Písně \"A Boy Like That\" a \"I Have a Love\" zpívají Naya Rivera (Santana) a Lea Michele (Rachel) jako Anita a Maria. \"Tonight\" a \"One Hand, One Heart\" zpívají Lea Michele (Rachel) a Darren Criss jako Maria a Tony. Poslední písní z \"West Side Story\" je skladba \"America\", kde zpívá sólo Naya Rivera jako Anita. Šestý cover, skladba \"Uptown Girl\", zpívá sbor na Daltonově akademii, Slavíci, a hlavní vokály zpívá Curt Mega.\n\nTato epizoda se poprvé vysílala ve Spojených státech dne 8. listopadu 2011 na televizní stanici Fox. Získala 3,1/8 Nielsenova ratingu/podílu na trhu ve věkovém rozpětí od osmnácti do čtyřiceti devíti let a v původním vysílání získala sledovanost 6,91 milionů amerických diváků, nejmenší sledovanost nové epizody tohoto seriálu během celé třetí sétie. Zatímco sledovanost seriálu klesla o 7% ze 7,47 milionů diváků, kteří sledovali předchozí epizodu, Hrnec zlata, která se vysílala 1. listopadu 2011, tak rating a odíl ve věkovém okruhu 18-49 let se z 3,0/8 nepatrně zvýšil na 3,1/10 v této epizodě.\n\nSledovanost této epizody také klesla v dalších zemích a ve Spojeném království a Austrálii se stala taktéž nejméně sledovanou epizodou celé série. Ve Spojeném království ji na kanálu Sky1 sledovalo celkem 973 000 diváků, o sedm procent méně v porovnání z předchozí epizodou Hrnec zlata, kterou zde v původním vysílání sledovalo 1,05 milionů diváků. V Austrálii epizodu sledovalo 660 000 diváků, z čehož se \"Glee\" stalo čtrnáctým nejsledovanějším pořadem večera. Sledovanost klesla téměř o 9%, protože předchozí epizodu Hrnec zlata zde sledovalo 724 000 diváků. Nicméně v Kanadě sledovanost mírně vzrostla a epizodu v původním vysílání sledovalo 1,66 milionů diváků, což ji učinilo patnáctým nejsledovanějším pořadem týdne a sledovanost se zvýšila o 2% v porovnání z předchozí epizodou Hrnec zlata, kterou v Kanadě sledovalo 1,62 milionů diváků a vysílala se o týden dříve.\n\nStejně jako předtím u epizody Asijská pětka, tak i u této byly kopie této epizody poslány několika kritikům ještě před vysíláním epizody. Michael Ausiello z \"TVLine\" ji nazval \"hvězdnou\" a \"výbornou epizodou\" a Tim Stack z \"Entertainment Weekly\" napsal, že to byla \"jedna z nejlepších epizod \"Glee\"\" a \"výjimečná epizoda\". Hlavním tématem obou článků bylo sexuální téma epizody a měli prominentní zmínku, že oba páry \"budou mít svůj první sex\".\n\nPřed vysíláním, Colfer očekával, že sexuální témata v epizodě a obsah dokážou kontroverzi mezi televizními cenzory. Řekl, \"Úplně jsem čekal, že o nich uslyším, ale myslím si, že je to udělané velmi sladce a velmi emocionálně. Oni očekávají to velké, vzrušující, sugestivní, zápletku vymývající mozek, zatímco, opravdu, je to velice sladké\". Před vysíláním epizody, konzervativní Rada rodičů televize (Parents Television Council) nazvala seriál \"hanebným\" a vysílání Foxu bezohledné za \"oslavování sexu teenagerů\".\n\n"}
{"id": "844074", "url": "https://cs.wikipedia.org/wiki?curid=844074", "title": "Daniel Bryan", "text": "Daniel Bryan\n\nBryan Lloyd Danielson (* 22. května 1981) je americký profesionální wrestler, který působí ve WWE pod jménem Daniel Bryan. Byl také známý pod ringovým jménem, později přezdívkou, American Dragon. \n\nDanielson je bývalý dvojnásobný Světový šampion, Světový šampion v těžké váze ve WWE a Světový šampion Ring of Honor.\n\nV nezávislých organizacích držel několik hlavních titulů, je dvojnásobný Pro Wrestling Guerrilla (PWG) šampion, Westside Xtreme Wrestling šampion v těžké váze a FIP šampion v těžké váze.\n\nMimo tyto světové šampionáty Danielson také jednou držel GHC Junior šampionát v těžké váze v Pro Wrestling Noah a stal se posledním ROH Pure šampionem, dokud nebyl tento titul zrušen. Danielson ho v roce 2006 vyměnil za ROH titul. Také držel IWGP Junior Tag Team šampionát v těžké váze v organizaci New Japan Pro Wrestling společně s Curry Manem. Do roku 2010 se Danielson především účastnil zápasů v ROH a na nezávislé scéně.\n\nV červnu 2010 bylo krátce poté, co skončila soutěž \"WWE NXT\", které se Danielson účastnil, oznámeno, že byl ze svého WWE kontraktu propuštěn. Do WWE se vrátil v srpnu na show \"SummerSlam\" a následující měsíc získal Titul Spojených států. 17. července 2011 vyhrál žebříkový zápas Money in the Bank pro \"SmackDown\". 18. prosince 2011 Bryan využil svůj Money in the Bank kontrakt za zápas o titul s Big Showem a stal se Světovým šampionem v těžké váze.\n\nV roce 1999 začal Danielson navštěvovat wrestlingovou školu Deana Malenka. Poté debutoval ve wrestlingové organizaci Shawna Michaelse, Texas Wrestling Alliance (TWA) a 21. března 2000 získal svůj první wrestlingový titul, když se spojil se Spankym, a společně vyhráli TWA Tag Teamový šampionát poražením Jeromyho Sagea a Rubena Cruze. Později podepsal vývojovou smlouvu s World Wrestling Federation (WWF) a začal působit v jejich vývojovém středisku Memphis Championship Wrestling (MCW). Trénoval ho bývalý wrestler William Regal. V roce 2001 byl Danielson ze svého WWF kontraktu propuštěn, předtím se mu zde podařilo získat MCW šampionát v lehké váze a MCW Tag Teamový šampionát se Spankym.\n\nV roce 2002 se připojil k nezávislé scéně Ring of Honor a stal se \"událostí večera\" v show \"The Era of Honor Begins\" v trojitém zápase proti Low Ki a Christopheru Danielsovi. 15. září 2005 porazil na show \"Glory by Honor IV\" Jamese Gibsona pro ROH Světový šampionát. Po zbytek tohoto roku svůj titul úspěšně obhajoval. Na začátku roku 2006 začal mít Chris Hero, reprezentant Combat Zone Wrestling (CZW), feud s Danielsonem a předtím, než nastal jejich zápas, si tito dva vyměnili pár ostrých slov na internetu. Tento jejich feud vedl k tomu, že Danielson zaútočil na polovinu wrestlerů CZW, kteří mu později jeho akci oplatili. Poté si Danielson zranil rameno a byl na delší dobu vyřazen z ringu.\n\n11. května 2007 se do společnosti ROH vrátil a ve svém prvním zápase porazil Shanea Hagadorna a Adama Pearceho. 12. května pořádala ROH svou první pay-per-view show, \"Respect is Earned\", kde se Danielson spojil s ROH Světovým šampionem Takeshim Morishimou proti Nigelovi McGuinness a Kentovi. Danielsův tým vyhrál poté, co Danielson aplikoval svůj chvat Cattle Mutilation na Kentovi. 23. srpna bylo oznámeno, že Danielson podepsal vývojovou smlouvu s World Wrestling Entertainment (WWE). 28. září ve svém posledním ROH zápase na show \"Glory by Honor VIII: The Final Countdown\" porazil v zápase Nigela McGuinness, který zde měl také svůj poslední zápas.\n\n23. srpna 2009 ROH oznámila, že Danielson podepsal vývojovou smlouvu s World Wrestling Entertainment. Svůj debut měl Danielson 4. ledna 2009 v dark zápase (viděli ho jen diváci v aréně) na show \"Raw\" kde porazil Chava Guerrera. Později bylo oznámeno, že Danielson putuje do vývojového střediska WWE, Florida Championship Wrestling (FCW). Svůj FCW ringový debut si odzápasil 14. ledna kde byl poražen Kavalem. 11. února byl Bryan Danielson přejmenován na Daniela Bryana. Poté uvedl, že mu byl dán list deseti možných jmen ze kterých si bude muset vybrat jedno, které bude používat v ringu a Daniel Bryan bylo jedno z nich, zatímco Bryan Danielson tam nebylo.\n\n16. února bylo oznámeno, že se bude účastnit natáčení první sezóny show \"WWE NXT\" pod jménem Daniel Bryan s The Mizem jako jeho mentorem. Debutoval v zahajovací epizodě \"NXT\" 23. února kde prohrál v zápase proti Světovému šampionu v těžké váze, Chrisu Jerichovi. Po zápase byl napaden The Mizem za to, že mu odmítal ukázat svůj respekt k němu. 10. května poprvé vyhrál svůj WWE zápas, a to na \"Raw\" po odpinování Santino Marelly. Následující týden byl eliminován z show \"NXT\". Později ten večer, při rozhovoru uvedl, že je to sice konec pro Daniela Bryana ale pro Bryana Danielsona nikoliv. I přes své vyloučení ještě několikrát v \"NXT\" vystupoval. 31. května na \"Raw\" porazil The Mize v zápase. 11. června 2010 bylo oznámeno, že byl Daniel Bryan z WWE vyhozen. Na webu Wrestling Observer bylo informováno, že byl Danielson vyhozen za to, že škrtil Justina Robertse jeho vlastní kravatou v segmentu na \"Raw\" a že to je až moc pro TV-PG programování WWE. Danielson později řekl, že se WWE omluvila za to, že ho vyhodila.\n\nPoté byl Danielson kontaktován několika Japonskými organizacemi a Total Nonstop Action Wrestling. 26. června 2010 se však vrátil na nezávislou scénu. V Tayloru v Michiganu na show \"We Must Eat Michigan's Brain\" od Chikary porazil v zápase Eddieho Kingstona.\n\n15. srpna 2010 se Daniel Bryan do WWE vrátil na pay-per-view show \"SummerSlam\" kde se objevil jako sedmý člen Týmu WWE proti týmu Nexus, který byl složen ze členů \"NXT\". Byl ale eliminován Wadeem Barrettem. Na show \"Night Of Champions\" Bryan porazil svého bývalého mentora, The Mize, pro WWE Šampionát Spojených států, a získal tak svůj první titul ve WWE. Následně titul úspěšně obhajoval. 30. listopadu bylo v epizodě \"NXT\" oznámeno, že se Bryan do této show vrací jako mentor pro \"NXT\" Rookie 4. sezóny Derricka Batemana. Později, v roce 2010, začaly The Bella Twins vyjadřovat svou lásku Danielovi Bryanovi, doprovázely ho k ringu a společně se účastnili mixovaných týmových zápasů. 24. ledna 2011 bylo v epizodě \"Raw\" odhaleno, že Bryan měl tajný romantický vztah s Gail Kimovou, která ho později doprovázela k ringu. 14. března na \"Raw\" ztratil Bryan svůj titul WWE šampiona Spojených států se Sheamusem. Nejdříve s ním měl mít rematch na \"WrestleManii XXVII\" , ale nakonec skončil jako dark zápas.\n\n26. dubna byl Bryan draftován do \"SmackDownu\". Debutoval zde 6. května v zápase, kde prohrál s Sheamusem. Poté se spojil se Sin Carou začal mít feud s Cody Rhodesem a Tedem DiBiase. 28. července se vrátil ještě jednou do \"NXT\" aby se stal manažerem Derricka Batemana. 17. července na show \"Money in the Bank\" vyhrál stejnojmenný zápas určený pro členy rosteru \"SmackDown\". Tento kufřík inkasoval na show \"TLC: Tables, Ladders and Chairs\" do zápasu o Světový šampionát v těžké váze proti Big Showovi poté, co Big Show porazil Marka Henryho o tento titul a držel ho necelou minutu. V listopadu také Bryan začal románek s AJ Lee. Během držení tohoto titulu se z Bryana stal arogantní charakter a vždy po vítězství v zápase nadměrně vyjadřoval svou radost. Když AJ prohlásila, že Bryana miluje, on se vyhnul tím, že řekl, že jí na oplátku má rád. V lednu 2012 Bryan svůj titul třikrát úspěšně obhájil; proti Big Showovi, proti Big Showovi v zápase bez diskvalifikace kde Show zakopl o AJ a zranil ji a proti Marku Henrymu v Lumberjack zápase.\n\nNa show \"Elimination Chamber\" Bryan porazil v zápase Big Showa, Wadea Barretta, Codyho Rhodese, The Great Khaliho a Santino Marellu pro obhájení svého Světového titulu v těžké váze. Bryanovo panování jako šampion skončilo na akci \"WrestleMania XXVIII\" kde byl Bryan poražen Sheamusem v zápase o titul v pouhých 18 sekundách jelikož byl Bryan \"zaněprázdněný\" polibkem na štěstí od své přítelkyně AJ. V březnu začal Bryan s AJ špatně zacházet, veřejně po ní nárokoval, aby mlčela a dával jí na vinu ztrátu svého titulu a nechal ji jako emocionální trosku. Na show \"Extreme Rules\" měl opět šanci zápasit o titul Světového šampiona v těžké váze proti Sheamusovi, nepodařilo se mu ale zápas vyhrát.\n\nNásledující show \"Raw\" si získal zápas o WWE titul s CM Punkem v Beat The Clock zápase, kde porazil Jerryho \"The King\" Lawlera do 3 minut. Svůj titulový zápas získal na show \"Over the Limit\", zápas ale nevyhrál. Před svým zápase na \"Over the Limit\" napadl Kanea a CM Punka židlí, což vedlo ke trojitému feudu. Do tohoto feudu se připletla i jeho bývalá přítelkyně, AJ, která projevila zájem o CM Punka i Kanea. 1. června v epizodě \"SmackDownu\" Bryan přerušil zápas o WWE titul mezi Punkem a Kanem, to vedlo ke trojitému zápasu mezi těmito třemi na show \"No Way Out\". CM Punk svůj titul zde obhájil. 25. června na \"Raw\" porazil Bryan CM Punka a Kanea v trojitém zápase kde nešlo o titul ale získal si tak další šampionát o WWE titul. Ten se konal na \"Money in the Bank\" s AJ jako speciální rozhodčí, Punk svůj titul obhájil. Následující týden na \"Raw\" AJ přijala Bryanovu nabídku o sňatek. Další týden, na \"Raw 1000\", se jejich svatba zkazila, když ho AJ, která přijala nabídku Vince McMahona aby se stala generální ředitelkou \"Raw\", u oltáře odmítla a nechala ho zde rozzlobeného a opuštěného. Bryan následně začal ničit svatební vybavení v ringu, byl napadený The Rockem a uražený Charliem Sheenem.\n\nNa \"SummerSlamu\" začal mít feud s Kanem. Následně byli oba posláni do psychologické ordinace doktora Shelbyho a museli se společně účastnit \"Hug It Out\" zápasu ve kterém šlo o to, aby se uprostřed v ringu objali. 10. září na show \"Raw\" porazil tým ve složení Bryana a Kanea tým Prime Time Players (Titus O'Neil a Darren Young) a stali se tak účastníky číslo 1 pro WWE Tag Teamový šampionát. Na \"Night Of Champions\" Bryan a Kane porazili v zápase Kofiho Kingstona a R-Trutha a stali se tak novými WWE Tag Teamovými šampiony. Následující týden na \"Raw\" svůj titul obhájili proti těm samým soupeřům. Další týden bylo na \"Raw\" zvoleno prostřednictví ankety na sociální síti Twitter oficiální jméno pro tento tým, které zní \"Team Hell No\".Team Hell No se nakonec rozpadl.\n\nDaniel Bryan měl zápas s Johnem Cenou o WWE titul který Daniel vyhrál, ale poté se objevil Randy Orton s kufříkem Money In The Bank který Orton zpeněžil a zápas vyhrál.Daniel vyzval Tripla H aby s ním zápasil na Wrestlemanii XXX, Bryan nakonec zápas vyhrál a byl zařazen do zápasu Orton vs Batista vs Bryan o WWE World Heavyweight tituly které vyhrál. V Raw po Wrestlemanii musel v hlavní taháku obhajovat svůj titul proti Triple H. Ještě než tento zápas začal byl Bryan napaden a zmasakrován trojicí Batista, Orton a Kane. Do ringu přišel Triple H zazněl gong a Triple H měl jednoduchou cestu k zisku hlavního titulu společnosti, ale jakmile chtěl Bryana odpočítat, tak mu na pomoc přišel The Shield. Raw poté oznámila Stephanie McMahon kdo bude jeho soupeř na Extreme Rules. The Big Red Monster, Kane, který se vymkl kontrole Authority. Když Daniel oslavoval svatbu, přišel Kane a třemi <nowiki>\"</nowiki>tombstone piledriverama<nowiki>\"</nowiki> zničil Bryana, ten ale nakonec na Extreme Rules vyhrál a obhájil svůj titul. V Raw po Extreme Rules pak napadl Kane Brie Bellu a Daniel Bryana v autě. Kaneův a Bryanův spor o WWEWH titul měl pokračovat i na Paybacku, ale Daniel se během sporu zranil a musel na operaci s klíční kostí. Rehabilitace bude trvala déle než se očekávalo, takže Daniel musel přijít o titul. Na placené akci Money in the bank se poté rozhodlo o novém WWEWH championovi, Johnu Cenovi, který následně titul prohrál na PPV SummerSlamu proti Brocku Lesnarovi.\n\nDne 8.2.2016 oficiálně oznámil ukončení své úspěšné kariéry wrestlera kvůli přetrvávajícím problémům se zdravím. Ve své výpovědi poznamenal, že za 16 let v ringu měl velké množství otřesů. I když se původně zdálo, že jeho mozek je v pořádku, poslední vyšetření odhalilo otok a poškození, které způsobuje záchvaty. Přiznal, že měl po otřesu záchvaty, které držel v tajnosti dlouhou dobu, aby se mohl do ringu ještě vrátit, ale po tomto zjištění se rozhodl pro jistotu svou aktivní kariéru ukončit.\n\nDne 20.3.2018 mu bylo umožněno doktory vrátit se do ringu a první zápas po návratu se uskutečnil na Wrestlemanii 34, kde se spolu se Shanem Mcmahonem postavil proti dvojici Sami Zayn a Kevin Owens. Tento zápas vyhrála dvojice Mcmahon a Bryan\n\nDanielson jmenoval několik wrestlerů, kteří mají vliv na jeho styl zápasení: Toshiaki Kawada, Mitsuharu Misawa a William Regal. V roce 2009 se přestěhoval do Las Vegas v Nevadě a začal trénovat v posilovně Randyho Coutureho, Xtreme Couture. Jeho spolubydlícím byl trenér v této posilovně, Neil Melanson.\n\nV roce 2009 se z Danielsona stal vegan. V roce 2012 byl zvolen cenou Libby Award od organizace PETA za \"Nejvíce k zvířatům přátelského sportovce\". Na počet Danielsona jmenoval Mayor Micah Cawley z Yakimy, Washingtonu den 13. ledna jako Den Daniela Bryana. V září 2012 Danielson odhalil, že nebyl vegan moc dlouhou dobu kvůli skutečnosti, že si vypěstoval nesnášenlivost k sóje a na cestách podle jeho vyjádření bylo obtížné sehnat veganskou stravu nezaloženou na sóje.\n\nDanielson je velký fanoušek indie rock a nahrál singl s Kimyou Dawsonovou jako úctu pro wrestlingovou legendu \"Kapitána\" Lou Albano.\n\nOd března 2012 je Danielson ve vztahu s bývalou WWE Divou Brie Bellou. V dubnu 2014 se s ní i oženil.\n\n\n\n"}
{"id": "844077", "url": "https://cs.wikipedia.org/wiki?curid=844077", "title": "Seznam členů Slovenské národní rady po volbách v roce 1981", "text": "Seznam členů Slovenské národní rady po volbách v roce 1981\n\nToto je seznam členů Slovenské národní rady po volbách v roce 1981, kteří zasedali v tomto nejvyšším zákonodárném sboru Slovenska. Celkem bylo zvoleno 150 poslanců.\n\nV závorce stranická příslušnost (pokud je známa).\n\n\n\n\n\"* Poznámka: Jen poslanci zvolení do SNR ve volbách 1981, náhradníci a poslanci zvolení do SNR v doplňovacích volbách v následujících letech nejsou v seznamu zahrnuti.\" \n\n"}
{"id": "844078", "url": "https://cs.wikipedia.org/wiki?curid=844078", "title": "Groove Coverage", "text": "Groove Coverage\n\nGroove Coverage je německá dance-popová a eurotrancová hudební skupina, jejímiž členy jsou Axel Konrad, DJ Novus, Melanie Munchová (hlavní zpěvačka, známá více jako Mell) a Verena Rehmová (příležitostní hlavní zpěvačka). Producenty kapely jsou Ole Wierk a Lou Bega, kteří se podíleli jen na několika textech k písním. Skupinu založil v roce 2001 DJ Novus ve spolupráci s vydavatelstvím Suprime Music (kde působil Alex Konrad). Celkem 11 jejich hitů se umístilo do první 50 německé hitparády. Celosvětově kapela Groove Coverage prodala přes 5 milionů alb a stala se jednou z nejúspěšnějších tanečních skupin v Německu. Za svou dosavadní kariéru vydali celkem čtyři studiová alba, 17 singlů a pět kompilací největších hitů.\n\n"}
{"id": "844080", "url": "https://cs.wikipedia.org/wiki?curid=844080", "title": "Tampa Bay Buccaneers", "text": "Tampa Bay Buccaneers\n\nTampa Bay Buccaneers (často zkráceně Bucs) je profesionální klub amerického fotbalu, který sídlí v Tampě ve státě Florida. V současné době je členem South Division (Jižní divize) National Football Conference (NFC, Národní fotbalové konference) National Football League (NFL, Národní fotbalové ligy). Buccaneers rozšířili řady NFL spolu se Seattle Seahawks v roce 1976. První sezónu odehráli v divizi AFC West, ale pak si se Seahawks prohodili divize, a odešli do NFC Central. Klub vlastní Malcolm Glazer a domácí utkání hraje na Raymond James Stadium v Tampě.\n\nOd historicky prvního startu v září 1976 do prosince 1977 si Tampa připsala 26 utkání za sebou bez vítězství. Po krátkém úspěšném období na konci 70. a začátku 80. let následovalo 14 za sebou jdoucích sezón se zápornou bilancí. Poté se Buccaneers zvedli a 10 let byli častými účastníky play-off, přičemž v sezóně 2002 vybojovali Super Bowl proti Oakland Raiders. Také se stali prvním expanzním týmem po sloučení NFL a AFL, který získal divizní titul, vyhrál utkání play-off, a hostil a hrál finále konference, to všem v sezóně 1979. V roce 2010 se stali prvním týmem, který zaznamenal aktivní bilanci vítězství a porážek s deseti a více startujícími nováčky.\n\n\n\n\nHráči draftovaní v prvním kole za posledních deset sezón:\n\n"}
{"id": "844082", "url": "https://cs.wikipedia.org/wiki?curid=844082", "title": "Oldřich Med", "text": "Oldřich Med\n\nOldřich Med (31. červenec 1914 Jihlava, Rakousko-Uhersko – 23. září 1991 Rosice, Československo) byl římskokatolický kněz, salesián, spisovatel a překladatel.\n\nVzdělával se v salesiánském noviciátu v jugoslávském Radně. Po návratu do vlasti pracoval jako vychovatel v salesiánském domě ve Fryštáku u Zlína. Vystudoval Arcibiskupské gymnázium v Kroměříži a na doporučení Ignáce Stuchlého dále studoval v italském Turíně, kde byl posléze vysvěcen na kněze. \nPo ukončení studií působil jako vychovatel v ostravském salesiánském ústavu. Ten však byl za protektorátu Čechy a Morava rozpuštěn. Navzdory nebezpečí, které z toho plynulo, pokračoval tajně ve výuce svých svěřenců ve Dvorku. Po osvobození od okupantů se vrátil do Fryštáku, kde se stal ředitelem Salesiánského ústavu. \nPo roce 1948 byl komunistickým režimem uvězněn. Po propuštění působil v Hodoňovicích u Frýdku-Místku. Dne 13. dubna 1950 byl zatčen a internován v klášteře v Oseku u Duchcova. Odtud byl přemístěn do kláštera v Želivě a šest let zde byl internován.\n\nPo skončení věznění pracoval nejprve jako kaplan v Měříně a Jihlavě, posléze jako farář ve Slavonicích a naposledy v Rosicích. Při své činnosti byl sledován StB. Zájem o jeho osobu ze strany StB pominul teprve po jeho přeložení do Rosic, kde měla KSČ tradičně silnou podporu obyvatelstva. Přes své přeložení do nepříznivého prostředí ve své funkci obstál. Vedl výuku náboženství, organizoval přednášky a vzdělávací kurzy. Pro mládež založil oratoř Dona Boska. Podílel se na přípravě podkladů pro blahořečení salesiána Ignáce Stuchlého. Započatým, ale už nedokončeným úkolem, kterého se ujal, byla organizace výstavby kostela Panny Marie Pomocnice v Brně-Žabovřeskách. Naposledy působil ve farnosti Rosice u Brna.\n\nJeho mladším bratrem byl salesiánský misionář v Indii Jan Med (1916–2011).\n\n\n"}
{"id": "844089", "url": "https://cs.wikipedia.org/wiki?curid=844089", "title": "Asociace finančních zprostředkovatelů a finančních poradců České republiky", "text": "Asociace finančních zprostředkovatelů a finančních poradců České republiky\n\nAsociace finančních zprostředkovatelů a finančních poradců České republiky (ve zkratce AFIZ) je uskupení sdružující jak fyzické, tak právnické osoby, které nabízejí investiční poradenství. Je označována za nejvýznamnější profesní asociaci pro oblast finančního poradenství v České republice. Asociace byla založena v roce 2002 pod názvem Asociace registrovaných investičních zprostředkovatelů (ve zkratce ARIZ ČR) a v roce 2004 byla přejmenována na současný název. Svým členům poskytuje odborné konzultace a též hájí jejich zájmy při přípravě nových zákonů věnujících se oblasti finančnictví. Jejím nejvyšším představitelem – prezidentem – je bývalý ministr Tomáš Ježek. Ke konci roku 2009 bylo sdružovala asociace celkem 13 společností, které nabízejí finanční poradenství.\n\nPod záštitou asociace se uskutečnil projekt zaměřený na podporu finanční gramotnosti, v jehož rámci byly uspořádány série přednášek či seminářů určených studentům středních a vysokých škol.\n\n"}
{"id": "844092", "url": "https://cs.wikipedia.org/wiki?curid=844092", "title": "Klášter Ebrach", "text": "Klášter Ebrach\n\nKlášter Ebrach ( \"Kloster Ebrach\") je cisterciácký klášter v bavorském Ebrachu, spadající pod bamberské arcibiskupství. Byl založen okolo roku 1126 franskými šlechtici a prvotní konvent byl povolán z burgundského Morimondu a prvním opatem se stal mnich Adam. Spoluzakladatelem byl také král Konrád III. s manželkou Gertrudou, která byla roku 1146 v konventním kostele pohřbena. Roku 1167 byly do kláštera převezeny také ostatky králova syna Fridricha. Již během 12. století bylo z Ebrachu založeno několik dceřiných klášterů, což svědčí o vlivném postavení a bohatých donacích místní šlechty. Ke zrušení kláštera došlo roku 1803 během sekularizace.\n\n\n"}
{"id": "844094", "url": "https://cs.wikipedia.org/wiki?curid=844094", "title": "Šácholan velkolistý", "text": "Šácholan velkolistý\n\nŠácholan velkolistý (\"Magnolia macrophylla\") je opadavý strom z čeledi šácholanovitých. Pochází z jihovýchodu Spojených států. Vyznačuje se největšími listy i květy ze všech druhů magnólií. Šácholan velkolistý je v Česku vzácně pěstován jako zajímavá okrasná a sbírková dřevina.\n\nŠácholan velkolistý je opadavý strom, dorůstající výšky 15, výjimečně až 32 metrů. Borka je hladká, žlutavá až šedá. Větve jsou strnule rostoucí, tlusté. Letorosty a listové pupeny jsou vlnatě chlupaté. Koncové pupeny jsou 35 až 75 mm dlouhé. Listy jsou nahloučené na koncích větví. Palisty jsou 11 až 17 mm dlouhé. Listy jsou široce eliptické až obvejčitě podlouhlé, 50 až 110 cm dlouhé a 15 až 30 cm široké, na bázi uťaté až srdčité či ouškaté, na vrcholu spičaté nebo krátce zašpičatělé či tupé. Listy jsou na líci tmavě zelené a lysé, na rubu bělavé až nasivělé a jemně chlupaté. Řapíky jsou 4 až 10 cm dlouhé. Květy jsou vonné, 35 až 40 cm široké. Okvětí je složeno z 9 plátků. Vnitřní plátky jsou dužnaté, krémově bílé, nejvnitřnější na bázi purpurové, vnější 3 plátky jsou tenké, zelenavé a nazpět otočené, nahrazující kalich. Tyčinky jsou 12 až 25 mm dlouhé, s bílými nitkami. Kvete v červnu a červenci, po olistění. Souplodí jsou růžová, vejcovitá, 5 až 8 cm dlouhá, s krátce zobanitými chlupatými měchýřky. Semena jsou 10 až 12 mm dlouhá, pokrytá červenooranžovým míškem.\n\nŠácholan velkolistý se vyskytuje v jihovýchodních oblastech USA. Roste v lužních lesích a chráněných údolích v nadmořských výškách 150 až 300 metrů. Nejhojněji se vyskytuje v některých oblastech Alabamy, Mississippi a Kentucky.\n\nŠácholan velkolistý je blízce příbuzný se šácholanem \"Magnolia ashei\", který je někdy pojímán pouze jako poddruh šácholanu velkolistého (\"Magnolia macrophylla\" subsp. \"ashei\"). Vyskytuje se na Floridě. V nekvetoucím či neplodném stavu jsou tyto dva taxony těžko odlišitelné. Jedním z rozlišovacích znaků je i vůně květů. Další blízce příbuzný druh, \"Magnolia dealbata\", pochází z Mexika a náleží k silně ohroženým druhům.\n\nV současné klasifikaci rodu \"Magnolia\" je šácholan velkolistý řazen spolu se šácholanem \"Magnolia ashei\" a \"M. dealbata\" do podrodu \"Magnolia\" a sekce \"Macrophylla\".\n\nŠácholan velkolistý má největší listy a také největší květy ze všech magnólií. Listy dosahují délky až 110 cm, jsou to také nejdelší jednoduché listy ze všech ve střední Evropě volně pěstovatelných dřevin. Podobné je to i s květy, jejichž šířka dosahuje výjimečně až 50 cm.\nNejvětší známý exemplář tohoto druhu roste v Daniel Boone National Forest v Kentucky. Na výšku měří 32 metrů, průměr kmene dosahuje 53 cm.\n\nČerokíjové využívali kůru šácholanu velkolistého jako analgetikum, proti průjmům, na střevní a plicní choroby a při bolestech zubů. V Česku je tento druh šácholanu celkem vzácně pěstován v teplých oblastech. Vyžaduje chráněnou polohu. Je vysazen v Průhonickém parku v části zvané Na Mlynářce a v Pražské botanické zahradě v Tróji.\n"}
{"id": "844101", "url": "https://cs.wikipedia.org/wiki?curid=844101", "title": "Písečská zmole", "text": "Písečská zmole\n\nPísečská zmole je název motokrosové tratě u obce Písečné, nedaleko Dalečína, na Bystřicku.\n\nPrvopočátky trati se datují do roku 1959 a hlavní podíl na něm měl průkopník motokrosu na Dalečínsku Miroslav Hakl. V této době spadala pod AMK Dalečín a jezdily se zde především závody krajského přeboru (od roku 1962). V roce 1974 přibyla administrativní budova a v roce 1978 se na trati poprvé konal závod mistrovství světa a to v kubatuře do 125 ccm. V roce 1982 se do čela AMK dostal dr. Vratislav Daniel a od té doby až do roku 1991 se zde jezdily závody mistrovství světa do 250 ccm. Teto závod se měl původně konat v Holicích, ovšem na poslední chvíli byl přesunut do Dalečína a následně se ukázal jako prodělečný. AMK se dostala do úpadku a následně nebyla trať využívána, ačkoliv se vedla jednání s různými subjekty. V roce 1994 se pak dostala do majetku MSK Praha, v jejímž čele stál Jan Šefl. K tomuto kroku výrazně napomohl Karel Štaud. Na trať se vrátily závody krajského přeboru a později také mistrovství Evropy amatérů. V zimě se tu také konaly závody mistrovství ČR v motoskijöringu.\n\nPůvodní délka tratě činila 3 450 metrů a hodila spíše na Cross Country. Po roce 1994 došlo k jejímu rozdělení na horní a dolní trať, které od sebe oddělovala silnice. Závody se dnes konají hlavně na té horní. Její délka měří 1 600 metrů, převýšení činí 35 metrů a její povrch je hlinitopísčitý.\n\n"}
{"id": "844108", "url": "https://cs.wikipedia.org/wiki?curid=844108", "title": "Ivan Dias", "text": "Ivan Dias\n\nIvan kardinál Dias (14. dubna 1936 Bombaj – 19. června 2017 Řím) byl indický římskokatolický kněz, arcibiskup Bombaje, vatikánský diplomat, vysoký úředník římské kurie.\n\nStudoval v semináři v Bombaji a zde také přijal 8. prosince 1958 kněžské svěcení z rukou kardinála Valeriana Graciase, tehdejšího arcibiskupa Bombaje. Pracoval jako kněz v rodné arcidiecézi, v letech 1961 až 1964 studoval v Římě. Na Papežské lateránské univerzitě získal doktorát z kanonického práva a vystudoval také Papežskou církevní akademii. V roce 1964 začal pracovat v diplomatických službách Svatého stolce. Jako člen personálu státního sekretariátu připravoval návštěvu papeže Pavla VI. na Mezinárodním Eucharistickém kongresu v Bombaji. V letech 1965 až 1973 působil jako sekretář na několika nunciaturách - v Dánsku, Norsku, Švédsku, Finsku, na Islandu, v Indonésii, Madagaskaru, Komorách a Mauretánii. Následujících devět let byl vedoucím sekce státního sekretariátu pro SSSR a další socialistické státy.\n\nDne 8. května 1982 ho papež Jan Pavel II. jmenoval pro-nunciem v Ghaně, Togu a Beninu a titulárním arcibiskupem, biskupské svěcení mu udělil kardinál Agostino Casaroli 19. června téhož roku. V červnu 1987 se stal nunciem v Jižní Koreji, v říjnu 1991 nunciem v Albánii. V této zemi plnil v letech 1992 až 1996 funkci apoštolského administrátora jižní Albánie. 8. listopadu 1997 byl jmenován arcibiskupem Bombaje.\n\nPři konsistoři 21. února 2001 ho papež Jan Pavel II. jmenoval kardinálem. O pět let později, v květnu 2006, se stal prefektem Kongregace pro evangelizaci národů. Jeho jméno bylo při konkláve v roce 2005 zahrnováno mezi tzv. papabile, tedy možné nástupce zemřelého papeže Jana Pavla II. Kromě rodného jazyka hovořil anglicky, francouzsky, italsky a španělsky. Dne 10. května 2011 při dosažení kanonického věku rezignoval na funkci, jeho nástupcem v čele Kongregace pro evangelizaci národů se stal kardinál Fernando Filoni. Dne 19. června 2017 zemřel v Římě.\n\n\n"}
{"id": "844109", "url": "https://cs.wikipedia.org/wiki?curid=844109", "title": "Seznam členů Slovenské národní rady po volbách v roce 1990", "text": "Seznam členů Slovenské národní rady po volbách v roce 1990\n\nToto je seznam členů Slovenské národní rady po volbách v roce 1990, kteří zasedali v tomto nejvyšším zákonodárném sboru Slovenska. Celkem bylo zvoleno 150 poslanců.\n\nV závorce stranická příslušnost (pokud je známa).\n\n\n\n\n\n"}
{"id": "844110", "url": "https://cs.wikipedia.org/wiki?curid=844110", "title": "E-band", "text": "E-band\n\nE-band (psáno též jako €-band, původně U nás se svítí) je česká rocková skupina. Fungovala od roku 1984, v roce 2005 se jejím lídrem stal zpěvák a klávesista Oldřich Veselý, který zemřel v roce 2018, čímž kapela ukončila svoji činnost.\n\nSkupina U nás se svítí byla založena v Mikulově v roce 1984 výtvarníkem Liborem Lípou. V roce 1999 vydala album \"Zelená modrá…\". Roku 2002 začal na jejich koncertech hostovat jako zpěvák Oldřich Veselý, první vystoupení absolvoval 2. února 2002 v Mikulově, kde zazpíval svoji píseň „Malý princ“ ze stejnojmenné divadelní hry, kterou napsal se Zbyňkem Srbou pro Národní divadlo Brno. Postupně však svůj repertoár, tvořený novými ale i předělanými staršími skladbami, rozšiřoval, takže v létě 2002 již měl jeho blok délku přibližně půl hodiny. Na konci srpna 2003 hrála skupina na několika letních festivalech v Bretani.\n\nV roce 2005 se skupina přejmenovala na E-band, přičemž na konci léta téhož roku z ní odešel Libor Lípa. Oldřich Veselý, který se stal plnohodnotným členem kapely, se s ostatními hudebníky dohodl na dalším používání názvu E-band. Nahrávky skupiny z let 2003–2007, včetně nových verzí některých starších Veselého skladeb, vyšly jako části kompilačních alb \"Samá voda, přihořívá…\" (2003) a \"The Best of Oldřich Veselý 1967–2007\". Po několika personálních změnách nahrál E-band v roce 2011 studiové album \"Restart\", jehož vydání předcházelo české turné se skupinou Čechomor. Skupina dále příležitostně koncertovala. Veselý zemřel v roce 2018, čímž E-band ukončil svoji činnost.\n\n\n\nBývalí členové:\n"}
{"id": "844112", "url": "https://cs.wikipedia.org/wiki?curid=844112", "title": "George Alencherry", "text": "George Alencherry\n\nGeorge kardinál Alencherry (19. dubna 1945 Thuruthy) je indický arcibiskup katolické církve syrsko-malabarského ritu, kardinál.\n\nKněžské svěcení přijal 19. listopadu 1972. V roce 1996 byl zvolený biskupem diecéze Thuckalay. Dne 24. května 2011 ho synod Syrsko-malabarské katolické církve zvolil vyšším (vrchním) arcibiskupem ernakulamsko-angamalským (jeho předchůdce, kardinál Varkey Vithayathil byl ještě jmenován papežem; od roku 2004 však dal Jan Pavel II. Syrsko-malabarské kat.církvi právo si svého vrchního arcibiskupa volit – papež pak zvoleného pouze potvrdí).\nDne 6. ledna 2012 byla ohlášena jeho kardinálská nominace, kardinálské insignie převzal na konzistoři 18. února téhož roku. Jeho titulárním kostelem je chrám svatého Bernarda v Diokleciánových lázních. \n\nK Syrsko-malabarské katolické církvi se celkem (hlavně v indickém státě Kerala) hlásí 4 miliony,120 tisíc věřících-2015 (2009-3.813.000, 2010-3.828.590, 2013-3.893.330, 2014-3.899.580), kterým slouží 51 biskupů a 7076 kněží v 5 metropolitních arcidiecézích a 24 eparchiích, tj.diecézích v Indii+další je diecéze sv.Tomáše Apoštola v Chicagu,v USA a další je diecéze sv.Tomáše Apoštola v Austrálii /26/. Od 16. století je v plném společenství s Římem. Svůj původ odvozuje od hlásání apoštola sv.Tomáše na asijském kontinentě. Jméno církve se odvozuje od regionu Malabar na západním pobřeží Indie a od jejího východosyrského bohoslužebného ritu. \n\n\n"}
{"id": "844113", "url": "https://cs.wikipedia.org/wiki?curid=844113", "title": "Odsouzený z Pinktownu", "text": "Odsouzený z Pinktownu\n\nOdsouzený z Pinktownu je československý krátkometrážní černobílý televizní film režiséra Martina Friče z roku 1965 natočený podle námětu André-Paula Antoina. Film vyrobila ČST (Televizní filmová tvorba Praha 1965). Anglický titul filmu zní \"Condemned from Pinktown\", německý \"Der Verurteilte von Pinktown\".\n\nJedná se o satiru, odsouzený Grigori Battisti se má podrobit popravě na nově zakoupeném elektrickém křesle v malém městečku Pinktown.\n\nV úvodu filmu se objevuje záběr na úvodní stránku novin \"The New York Times\", kde divák čte:\n\nNásledují reklamní inzeráty na výrobky firmy Smith & Smith - ledničky, fény, žehličky, vysavače a také elektrická křesla.\nV popravčí místnosti spí na lavičce kat Will (Vlastimil Brodský). Budí ho šerif (Jiří Sovák) a říká mu, že se má nachystat na popravu odsouzeného Grigori Battisty (Rudolf Hrušínský), kterému bylo zamítnuto omilostnění. Katovi to není po chuti, má to být první poprava na elektrickém křesle a on by raději popravu po staru (oběšením). Šerif zdůrazňuje, že z toho má být velká událost, po otevření nového vězení a zakoupení el. křesla na splátky (stálo 2 756 US$) bude popravě přítomen i novinář. Kat se tedy jde připravit. Zatím se do místnosti dostaví soudce (Čestmír Řanda) v doprovodu novináře (Miloš Kopecký), pastora (Josef Kemr) a lékaře (Ilja Prachař). Soudce vysvětluje, že soud býval donedávna v 320 km vzdáleném Crosstownu, což bylo zejména v zimě velmi nepraktické. Novinář se zajímá o místní kriminalitu a pánové mu potvrdí, že nemají mnoho obviněných. Místní živly jsou zvyklé vyřídit si účty samy mezi sebou. Čerstvý adept na popravu je darebák, protože není zdejší. Pastor podotkne, že je i obětí - hříšného chtíče. Je totiž obviněn ze znásilnění. Novinář se ptá dál a pochopí to tak, že obviněnému Battistovi byla zvýšena sazba, aby se mohlo vyzkoušet elektrické křeslo. Pastor podotkne, že to pro něj bude úleva. Lékař objasní, že zadržený trpí „reumatismem“. Novinář se táže, zda už někdo z přítomných gentlemanů byl přítomen u popravy na elektrickém křesle. Když zjistí, že nikdo z nich, prohlásí, že je to otřesná věc, nic pro slabé žaludky, načež vytáhne láhev kořalky a všem nabídne. Podrobně popíše své zkušenosti u předchozích tří exekucí elektrickým proudem a pánům z Pinktownu se dělá špatně při této představě.\n\nDo popravčí sině je přiveden odsouzený Grigorio Battisti. Stěžuje si na revma a na vlhké zdi věznice. Když se dozví, že bude popraven, bere to jako běžnou věc. Hrne se do křesla, ale soudce žádá dostát formalitám. Ptá se na vězňovo prohlášení. Ten zopakuje, že je nevinný, znásilnila ho údajně Mary (Stella Zázvorková). Když je připoután v křesle, někdo se dobývá do místnosti. Je to Mary, přišla vězně zachránit. Tvrdí, že u soudu lhala. Chce si ho vzít domů a starat se o něj. Mary má čistě zištné důvody, Battisti totiž vyhrál v sázkách 70 000 US$. Soudce chce přesto dál pokračovat v popravě, ale pod tíhou argumentů rozhodne o odvázání. Seznamuje Grigoriho o nových faktech, ale když se ten dozví, že s ním chce Mary žít, trvá dál na popravě. Mary omdlí a je posléze vynešena ze síně. Pánové se zajímají o Battistiho výhru, ten už chce mít všechno z krku a odkáže ji na výzkum revmatismu. Gentlemani jsou nadšeni, hodlají založit cenu Gregori Battistiho na jeho počest. Kat dostane svolení přistoupit opět k exekuci. Po stisknutí červené páčky se nic nestane mimo to, že sám dostane lehký zásah el. proudem. Je rozčilený a nadává na nefunkční modernu. Elektrikář není k dispozici, je na cestách a má se vrátit až příští den. Vězeň je zase odvázán a nabídne se, že se na poruchu podívá. Do třetice už funguje, Battisti se na křesle třepe, ale stále je při vědomí. Když už to trvá moc dlouho, rozhodne soudce o odročení popravy. Po odvázání se vězeň směje, křeslo ho zbavilo revmatismu. Pastor si myslí, že se stal zázrak, ale šerif si všimne přehozené fáze, Battisti dostal místo 20 000 voltů sotva padesát. Teď už se cítí dobře a do křesla se mu zpátky nechce. Do debaty vstoupí příchozí novinář, který upozorní na fakt, že trest smrti byl již ve státě zrušen guvernérem. Gentlemani se dohadují, co teď bude s nákladným křeslem. Battisti navrhne, že se může založit společnost na léčbu revmatismu elektrickým proudem. Všichni nadšeně souhlasí a novinář chce pořídit první snímek správní rady kliniky v Pinktownu. Vyzve kata, aby šel na své místo a hlásí, že bude fotit. \"„Pozor... teď!“\" Kat to automaticky bere jako povel k popravě a stlačí červenou páčku. Teprve teď křeslo funguje, jak má a Battisti z něj vyskočí (už byl naštěstí pro něj odvázán) a utíká pryč.\n\n"}
{"id": "844121", "url": "https://cs.wikipedia.org/wiki?curid=844121", "title": "Pan Am (seriál)", "text": "Pan Am (seriál)\n\nPan Am je americký dobový televizní seriál, jehož tvůrcem je Jack Orman. Pojmenovaný po kultovní společnosti Pan American World Airways, seriál sleduje letušky a piloty právě z této společnosti a jejího působení v roce 1960 na začátku roku proudových letadel.\n\n\"Pan Am\" měl premiéru na americké televizní stanici ABC 25. září 2011 a poslední epizoda byla odvysílána 19. února 2012. Dne 11. května 2012 byl seriál ukončen.\n\nV květnu 2012 se snažilo Sony Pictures Television dohodnout se společností Amazon na znovu obnovení seriálu a natočení další série, kterou podporoval velký mezinárodní ohlas na tento seriál. \"Pan Am\" vyhrál \"Nejlepší seriál\" na Rose d'Or TV awards (evropský ekvivalent Emmy). Jednání však zkrachovala a seriál byl oficiálně ukončen 20. června 2012.\n\nČeskou premiéru si seriál \"Pan Am\" zažil na TV Nova 6. července 2013 a dovysílán byl na Nova Cinema dne 9. října 2013, kam ho televize Nova přesunula po odvysílání desáté epizody.\n\nTelevize Nova premiérově odvysílala epizodu „Románské jazyky“ jako sedmou v pořadí, tak jak bylo dříve plánováno i v USA, ale televize ABC ji uvedla jako třináctou.\n"}
{"id": "844123", "url": "https://cs.wikipedia.org/wiki?curid=844123", "title": "Restart (album, E-band)", "text": "Restart (album, E-band)\n\nRestart je studiové album české rockové skupiny E-band pod vedením zpěváka a klávesisty Oldřicha Veselého. Vydáno bylo v srpnu 2011 ve vydavatelství FT Records (katalogové číslo FT0122).\n\nPráci na albu zahájil Oldřich Veselý na podzim 2010, kdy začal upravovat písně, které již E-band hrál na koncertech, i skladby, které zatím měl z předchozích let přichystány „v šuplíku“. Kvůli požadované různorodosti písní napsali texty tři textaři. Kromě nově složených skladeb album obsahuje i dvě přepracované starší Veselého písně, „Blues pro můj den“, která vyšla již v roce 1986 na desce \"Zrcadla\" skupiny Synkopy, a jako bonus „Malého prince“ ze stejnojmenné divadelní hry, kterou v roce 1998 napsal Veselý se Zbyňkem Srbou pro Národní divadlo Brno.\n\n"}
{"id": "844124", "url": "https://cs.wikipedia.org/wiki?curid=844124", "title": "Klášter Santa Maria das Júnias", "text": "Klášter Santa Maria das Júnias\n\nKlášter Santa Maria das Júnias (pt. \"Mosteiro de Santa Maria das Júnias\") se nachází v hornaté krajině okresu Montalegre v severním Portugalsku, téměř u hranice se Španělskem. Původně náležel benediktinskému, později cisterciáckému řádu. Dnes z něj zbývá osamělá romantická ruina.\n\nJiž od 9. století bylo místo využíváno k poustevnickému životu, k jehož askezi se jevilo jako vhodné kvůli své opuštěnosti a poloze uprostřed divoké horské přírody dnešního národního parku Peneda-Gerês.\n\nKlášter s kostelem zde vznikal od roku 1147, kdy zde začali žít mniši benediktinského řádu. V polovině 13. století komplex přešel pod cisterciácký řád a spadal pod mateřský klášter Oseira v severně položené Galicii.\n\nV první polovině 18. století byl částečně restaurován kostel, později v témže století však začaly budovy chátrat a klášter přicházel o své obyvatele i příjmy.\nS rozpuštěním mužských církevních řádů v Portugalsku v roce 1834 se poslední mnich stal knězem blízké farnosti Pitões. V 2. pol. 19. století klášterní budovy významně poničil požár.\n\nOd roku 1950 jsou pozůstatky kláštera portugalskou národní památkou. Stovky let od jeho vzniku nezměnily téměř nic na jeho izolaci od okolního světa – i dnes zůstává zcela osamocenou stavbou uprostřed neporušené přírody pohoří Serra do Gerês. Leží asi kilometr od odlehlé horské vsi Pitões das Júnias, která je díky své nadmořské výšce 1100 m jednou z nejvýše položených v Portugalsku.\n\n"}
{"id": "844125", "url": "https://cs.wikipedia.org/wiki?curid=844125", "title": "Tomislav Volek", "text": "Tomislav Volek\n\nTomislav Volek (* 11. října 1931, Praha) je český muzikolog a vysokoškolský pedagog, zabývající se převážně dílem W. A. Mozarta, italskou operou 18. století, jakož i hudební ikonografií a antropologií.\n\nVystudoval gymnázium na Vinohradech a v letech 1950–1955 hudební vědu na filozofické fakultě Karlovy univerzity u prof. Mirko Očadlíka, jehož byl později asistentem. Od 1. ledna 1960 pracoval v nově zřízeném Očadlíkově Ústavu pro dějiny hudby na FF UK. Po jeho reorganizaci byl převeden do Ústavu pro hudební vědu ČSAV. Stal se členem autorského kolektivu 1. svazku akademických \"Dějin českého divadla\", vydaných v roce 1968. Několik let vedl archivní průzkum hudebních pramenů, jehož výsledky byly publikovány v příručce \"Průvodce po pramenech k dějinám hudby\". V době normalizace byl z politických důvodů z ústavu vyloučen, 13 let působil jako muzikolog ve svobodném povolání. V roce 1990 byl rehabilitován a mohl se do ústavu vrátit a znovu začal přednášet na katedře hudební vědy FF UK. V roce 1996 předložil habilitační práci, docentem jmenován 1998. \n\nPublikoval stati v odborných muzikologických časopisech a mezinárodních konferenčních sbornících. \n\nOd roku 1989 je předsedou Mozartovy obce v ČR. Byl vládním zmocněncem pro pořádání oslav 200. Mozartova výročí v Praze roku 1991. Roku 2010 byl zvolen čestným členem Mozart Society of America. A za zásluhy na poli mozartovského výzkumu byl v roce 2017 zvolen čestným členem Akademie für Mozart-Forschung při Stiftung Mozarteum Salzburg.\n\n\n"}
{"id": "844126", "url": "https://cs.wikipedia.org/wiki?curid=844126", "title": "Reálná mzda", "text": "Reálná mzda\n\nReálná mzda je ekonomický termín, který vypovídá o skutečné hodnotě výdělků (mezd). Zatímco \"nominální mzda\" vyjadřuje peněžitou odměnu, \"reálná mzda\" vyjadřuje, co je možné si za takovou odměnu koupit. Vyjadřuje kupní sílu mezd.\n\nReálná mzda oproti nominální poskytuje lepší možnost mezinárodního nebo časového srovnání. Z hlediska časového totiž očišťuje nominální mzdu o vlivy inflace, tedy o změny životních nákladů v čase. Z hlediska geografického očišťuje nominální mzdu o rozdílnost životních nákladů ve srovnávaných zemích.\n\nKu příkladu při prostém přepočtu průměrných mezd v Německu podle měnového kurzu na koruny zjistíme, že jsou vyšší než české mzdy. Abychom ale mohli mzdy skutečně poměřovat z pohledu obyvatel, je zapotřebí se podívat na to, co si Češi a Němci za své mzdy mohou koupit. Peníze totiž nejsou cílem práce, nýbrž jen prostředkem směny. Lidé pracují proto, aby si mohli koupit zboží a služby k uspokojení svých potřeb. Lépe tedy vypovídá o životní úrovni obyvatel např. to, kolik základních potravin si mohou za jednu měsíční mzdu koupit, jakou část mzdy dají za bydlení nebo za kolik měsíčních výdělků si pořídí automobil. Podobně i o změnách životní úrovně v čase vypovídá lépe srovnání toho, co si např. za celoroční výdělek mohli koupit lidé před dvaceti lety a co dnes, než kolik korun si vydělali.\n\nŽivotní náklady jsou vyjádřeny pomocí cen zboží a služeb v tzv. spotřebním koši. To představuje i hlavní nedostatek reálných mezd oproti nominálním, neboť spotřební koš je sestaven uměle, pouze s předpokladem reprezentativního zastoupení skutečných životních nákladů. Vypovídací hodnota reálných mezd tedy závisí na tom, jak věrně se při konstrukci spotřebního koše daří vyjádřit skutečné náklady obyvatel.\n\nSrovnáním časových řad reálných mezd s dalšími makroekonomickými ukazateli jako jsou hrubý domácí produkt (HDP), míra nezaměstnanosti nebo produktivita práce lze dovozovat hlubší souvislosti ve vývoji hospodářství a trhu práce. Reálná mzda má pro tyto potřeby mnohdy lepší vypovídací hodnotu než nominální. Např. i když nominální mzdy rostou, má-li jejich růst stejné tempo jako růst cen spotřebních statků (spotřebitelských cen), zaměstnanci si za ně mohou koupit jen stále stejné množství statků a takovýto růst se neprojeví změnou jejich kupního chování nebo jejich chování na trhu práce. Ke změně naopak může dojít i při stagnujících nominálních mzdách, pokud vlivem snižování cen (deflace) rostou reálné mzdy.\n\nVztah reálných mezd k nominálním lze vyjádřit pomocí vzorce formula_1, kde W jsou mzdy ('), P spotřebitelské ceny (') a R reálné mzdy (\"\").\n\nSrovnání reálných mezd v čase lze provádět pomocí indexu, který vyjadřuje změnu hodnoty za určité časové období oproti adekvátnímu předchozímu období. Typicky se srovnává průměr měsíčních mezd za rok s průměrem předchozího roku. Nebo průměrná mzda za určité období se stejným obdobím předchozího roku (zkr. SOPR), tedy např. za třetí čtvrtletí roku 2012 s třetím čtvrtletím roku 2011.\n\n\"Index reálných mezd\" je definován jako index nominálních mezd dělený indexem spotřebitelských cen (životních nákladů). Uvádí se obvykle vyjádřen desetinným číslem jako např. 1,048 nebo procentně jako 104,8.\n\nPříklad: Pokud vzrostly nominální mzdy meziročně o 30 % a spotřebitelské ceny o 25 %, pak je index nominálních mezd 1,30 a index spotřebitelských cen 1,25. Index reálných mezd je pak roven 1,30 : 1,25 = 1,04 a reálné mzdy tedy vzrostly o 4 %.\n\nZ mikroekonomického pohledu se na trhu práce potkává nabídka práce (lidé) s poptávkou po práci (firmy). Na straně nabídky probíhá rozhodování mezi prací a volným časem nebo také mezi volným časem a jinými statky, které by si člověk mohl pořídit za mzdu. Růst mzdy zvýší zájem o práci s vidinou vyššího výdělku na úkor volného času (dochází k tzv. substitučnímu efektu, kdy s vyšší mzdou člověk nahrazuje volný čas prací). Růst mzdy však zvýší i zájem o volný čas, neboť s vyšší mzdou si člověk může dovolit více statků a více možností trávení volného času (dochází k tzv. důchodovému efektu, kdy s vyšší mzdou člověk nahrazuje práci volným časem). Tyto dva efekty tedy působí proti sobě a záleží na tom, který efekt právě převládá. Podle empirických pozorování převládá při celkově nižších mzdách substituční efekt, zatímco při celkově vyšších mzdách začíná převládat efekt důchodový.\n\nZ předchozího je patrné, že člověk poměřuje výši mzdy nejen podle její nominální hodnoty, ale zejména podle množství statků, které si za ni může pořídit. Pokud by mzda rostla stejným tempem jako ceny spotřetních statků, člověk by si za vyšší mzdu mohl koupit jen stejné množství statků a na takový růst by nabídka na trhu práce nereagovala zvýšením nabízené práce. Jen v případě, že si člověk za svůj výdělek koupí více statků, je motivován k většímu zájmu o práci. Funkce nabídky práce je proto závislá na reálné, nikoli nominální mzdě.\n\nPodobně se strana poptávky rozhoduje, zdali jí zvýšené mzdy přinesou vyšší výnosy z prodaných výrobků nebo služeb. Pokud by spolu se zvýšením cen (které tvoří pro firmy výnos) došlo ke stejnému zvýšení mezd (které jsou pro firmy nákladem), nic by se z pohledu firem nezměnilo. Jedině pokud by zvýšení cen bylo výraznější než zvýšení mezd, tedy pokud by reálné mzdy klesly, pak by firmy měly zájem zaměstnávat více práce.\n\nEkonomií uchopený vztah mezi mírou nezaměstnanosti a tempem růstu mezd graficky znázorňuje Phillipsova křivka. Původní verze křivky vychází z práce A. W. Phillipse, který roku 1958 studoval vývoj těchto veličin v hospodářství Velké Británie za předchozích sto let. V roce 1967 zpochybnil platnost původní Phillipsovy křivky Milton Friedman, který do konceptu zakomponoval adaptivní inflační očekávání a peněžní iluzi.\n\n\"Peněžní iluze\" je dle Friedmana krátkodobé nerozlišení mezi nominálními a reálnými mzdami ze strany zaměstnanců a mezi nominálními a reálnými cenami ze strany firem. Pokud centrální banka zvýší nabídku peněz v ekonomice, projeví se to v růstu nominálních mezd. Tento růst si zaměstnanci mylně vyloží jako růst reálných mezd a zvyšují svou nabídku práce. Firmy zase nedokáží rozlišit inflační růst cenové hladiny od růstu relativní ceny svých produktů v důsledku zvýšené poptávky po nich, reagují zvýšením produkce a náborem nových pracovníků, což v důsledku sníží nezaměstnanost. K pohybu po Phillipsově křivce tedy skutečně dojde, ale jen krátkodobě, než si ekonomické subjekty na obou stranách trhu uvědomí své omyly a vrátí se do předchozího rovnovážného stavu. Ten Friedman označuje za \"přirozenou míru nezaměstnanosti\", která je dlouhodobě stabilní.\n\n\"Adaptivní inflační očekávání\" ve Friedmanově pojetí znamenají, že subjekty na základě předchozích zkušeností a chyb utvářejí svá očekávání ohledně budoucího vývoje. Pokud inflace už nějakou dobu trvá, začnou ji zahrnovat i do nově podepisovaných smluv a pouhá očekávání se tak stávají realitou. Očekávaná inflace se přetváří ve skutečnou inflaci. Takto i po návratu nezaměstnanosti na svou přirozenou míru přetrvává inflace zabudovaná v očekáváních.\n\nTakový vliv má tedy rozdíl mezi nominální a reálnou mzdou a (ne)schopnost jeho rozpoznání ekonomickými subjekty.\n\nV roce 1991 proběhlo v tehdejším Československu uvolnění cen a obchodu a v následujících letech dále pokračovala deregulace cen spolu s privatizací a stabilizací trhu. Došlo tak k prudkému uvolnění inflace, uměle potlačované v předchozích obdobích plánovaného hospodářství. Kumulativní růst spotřebitelských cen během let 1990–1993 činil celkem 126 %. Tento růst cen výrazně převýšil růst nominálních mezd, a došlo tak k poklesu reálných mezd. Tím se vytvořil tzv. mzdový transformační polštář, který se v následujících letech postupně vyprazdňoval v závislosti na tempu růstu reálných mezd.\n\nV prvních třech letech samostatné České republiky byl předchozí skokový pokles vystřídán růstem reálných mezd, v důsledku toho i růstem spotřeby domácností a celkové poptávky na trhu. Začalo docházet k „přehřátí“ ekonomiky, což spolu s nadměrnými či špatnými investicemi zapříčinilo recesi od roku 1997 a spolu s ní i zastavení růstu až mírný pokles reálných mezd. Od roku 1999 se ekonomika opět stabilizovala a nastalo osmileté období vytrvalého růstu, podpořeného otevřením evropského trhu, zahraničními investicemi, růstem produktivity práce a relativně nízkým růstem cen (v roce 2003 téměř nulovým). K dalšímu výraznému zbrzdění rostoucích reálných mezd došlo znovu v roce 2008 v souvislosti s novou ekonomickou recesí.\n\n\n"}
{"id": "844127", "url": "https://cs.wikipedia.org/wiki?curid=844127", "title": "Zambie na Letních olympijských hrách 1996", "text": "Zambie na Letních olympijských hrách 1996\n\nZambie se účastnila Letní olympiády 1996. Zastupovalo ji 8 sportovců (7 mužů a 1 žena) v 15 sportech.\n\n"}
{"id": "844128", "url": "https://cs.wikipedia.org/wiki?curid=844128", "title": "Zambie na Letních olympijských hrách 1984", "text": "Zambie na Letních olympijských hrách 1984\n\nZambie se účastnila Letní olympiády 1984. Zastupovalo ji 16 mužů v 3 sportech.\n\n"}
{"id": "844129", "url": "https://cs.wikipedia.org/wiki?curid=844129", "title": "Zimbabwe na Letních olympijských hrách 1980", "text": "Zimbabwe na Letních olympijských hrách 1980\n\nZimbabwe se účastnila Letní olympiády 1980. Zastupovalo ji 42 sportovců (23 mužů a 19 žen) v 10 sportech.\n\n"}
{"id": "844130", "url": "https://cs.wikipedia.org/wiki?curid=844130", "title": "Zimbabwe na Letních olympijských hrách 2004", "text": "Zimbabwe na Letních olympijských hrách 2004\n\nZimbabwe se účastnila Letní olympiády 2004. Zastupovalo ji 12 sportovců (9 mužů a 3 ženy) v 4 sportech.\n\n"}
{"id": "844131", "url": "https://cs.wikipedia.org/wiki?curid=844131", "title": "Radek Petrák", "text": "Radek Petrák\n\nRadek Petrák (* 8. ledna 1975) je bývalý český fotbalista, záložník.\n\nV lize hrál za AC Sparta Praha FK Teplice. V lize nastoupil ve 13 utkáních. Se Spartou získal v letech 1995 a 1998 dvakrát mistrovský titul. V nižších soutěžích hrál i za AC Sparta Praha B, SC Xaverov Horní Počernice, Dresdner SC, FK Dukla Praha a FSC Libuš.\n\n"}
{"id": "844132", "url": "https://cs.wikipedia.org/wiki?curid=844132", "title": "Zimbabwe na Letních olympijských hrách 2008", "text": "Zimbabwe na Letních olympijských hrách 2008\n\nZimbabwe se účastnila Letní olympiády 2008. Zastupovalo ji 13 sportovců (8 mužů a 5 ženy) v 6 sportech.\n\n"}
{"id": "844134", "url": "https://cs.wikipedia.org/wiki?curid=844134", "title": "Nizozemské Antily na Letních olympijských hrách 1988", "text": "Nizozemské Antily na Letních olympijských hrách 1988\n\nNizozemské Antily se účastnily Letní olympiády 1988. Bylo zastoupeno 3 sportovci (2 muži a 1 žena) v 3 sportech.\n\n"}
{"id": "844141", "url": "https://cs.wikipedia.org/wiki?curid=844141", "title": "Jaroslav Karel", "text": "Jaroslav Karel\n\nJaroslav Karel (* 26. ledna 1970) je bývalý český fotbalista, brankář.\n\nV české lize hrál za SK Hradec Králové a SK Dynamo České Budějovice. V československé lize nastoupil ve 4 zápasech. V české lize nastoupil ve 20 utkáních. V nižších soutěžích hrál za SK Chrudim, SK Spolana Neratovice a SC Xaverov Horní Počernice.\n\n"}
{"id": "844144", "url": "https://cs.wikipedia.org/wiki?curid=844144", "title": "Křižanovská vrchovina", "text": "Křižanovská vrchovina\n\nKřižanovská vrchovina je geomorfologický celek ve střední části České republiky v Českomoravské vrchovině. Jejím nejvyšším vrcholem je Harusův kopec (741 m). Jedná se o plochou vrchovinu z krystalických břidlic moldanubika, s typickými zalesněnými hřbety. Hlubokými údolími protékají například řeky Oslava a Jihlava.\n\nPodcelky a okrsky\n\n"}
{"id": "844145", "url": "https://cs.wikipedia.org/wiki?curid=844145", "title": "Jonaguni", "text": "Jonaguni\n\nJonaguni ( , jonagunsky , okinawsky ) je ostrov v souostroví Jaejama. Celková rozloha ostrova je 28,88 čtverečních kilometrů a žije zde zhruba 1700 obyvatel. Patří Japonsku a administrativně je zařazen do prefektury Okinawa.\n\nOstrov se nachází jen 108 kilometrů daleko od východního pobřeží Tchaj-wanu a jedná se tak o nejzápadnější obydlený ostrov Japonska (mys \"Irizaki\" ). Nejbližší japonský ostrov je Iriomote ve vzdálenosti 63 km. Teče tu říčka \"Tahara\".\n\nKlima na ostrově je oceánické, tropické. Průměrná roční teplota vzduchu je 23.9 °C a roční úrhn srážek činí 3 000 mm.\n\nPřevážná část obyvatel žije v městečku \"Jonaguni\". Kromě něj jsou tu vesnice \"Sonai\", \"Kubura\" a \"Higawa\". Většina obyvatel hovoří jonagunsky (与那国語), což je jeden z japonsko-rjúkjúských jazyků. Japonština je rozšířena jako druhý jazyk.\n\nNa ostrově je letiště místního významu. Existuje trajektové spojení s ostrovem Išigaki. Místní doprava je provozována autobusy.\n\nOstrov byl r. 1522 obsazen vojsky království Rjúkjú a v r. 1610 se stal jeho součástí. Koncem 19. století ho Japonsko anektovalo spolu s celým královstvím. Po porážce Japonska ve druhé světové válce podléhal americké správě. Japonsku byl navrácen 17. června 1971.\n\n\n \n"}
{"id": "844146", "url": "https://cs.wikipedia.org/wiki?curid=844146", "title": "Radek Cimbál", "text": "Radek Cimbál\n\nRadek Cimbál (* 29. dubna 1971) je bývalý český fotbalista, brankář.\n\nV československé a české lize hrál za Bohemians Praha. V československé a české lize nastoupil ve 36 utkáních. V nižších soutěžích hrál za FK Mladá Boleslav a FK Turnov-Pěnčín.\n\n"}
{"id": "844147", "url": "https://cs.wikipedia.org/wiki?curid=844147", "title": "Elektromobilita", "text": "Elektromobilita\n\nElektromobilita je zjednodušeně pohyb (vozidel) pomocí elektrické energie nebo provoz dopravních prostředků s elektrickým pohonem.\n\nPod tento pojem patří provoz elektrických aut (elektromobilů), elektrokol, elektrických motocyklů a také hromadných dopravních prostředků, jako jsou elektrické vlaky, tramvaje, metro, trolejbusy, elektrické autobusy, elektrické lodě, elektrická letadla.\n\nČástečně pod tento pojem patří i provoz hybridních vozidel, tedy vozidel využívajících více pohonných systémů, pokud alespoň jeden z nich je elektrický. Elektrická energie může být během provozu odebírána ze sítě či ze zásobníku umístěném na vozidle.\n\nElektromobilita je spolu se obnovitelnou energií součástí dopravní infrastruktury jenž pomáhá zmírnit změny klimatu způsobené vlivem člověka, což je nezbytným předpokladem pro udržitelný rozvoj.\n\nTrakce (=pohon) může být napájená průběžně, např. z trolejí (tramvaje, trolejbusy, vlaky) – jde o závislou trakci, která potřebuje poměrně nákladnou infrastrukturu – trolejové vedení, měnírny atd.\nNezávislá trakce – dopravní prostředek ja napojen na síť pouze po dobu nabíjení trakčního (pohonného) akumulátoru (a/nebo superkondenzátoru).\n\nHlavním důvodem pro zavádění elektromobility je nulová produkce lokálních emisí a tím snížení lokální ekologické zátěže. Tento fakt má význam především ve městech.\nPodíl na globálních emisích a tím i uhlíková stopa (vliv na změnu klimatu) odpovídá spektru napájení elektrické rozvodové sítě, ze které elektricky poháněný dopravní prostředek čerpá energii. Uhlíková stopa může být u elektricky poháněného dopravního prostředku nižší (na člověko-kilometr), ale i vyšší, než u dopravního prostředku se spalovacím motorem.\nDalší výhodou elektromobility může být zvýšení energetické bezpečnosti (a nezávislosti) území; to je však opět závislé na struktuře napájení elektrické rozvodové sítě.\nElektromobily mají také nižší provozní náklady . Podle českých řidičů elektromobilů mají také nižší poruchovost než auta na spalovací motor. To je dáno tím, že elektromotor má mnohem méně součástek než spalovací motor. \n\nZavádění elektromobility je z výše zmiňovaných důvodů rovněž podporováno různými nástroji, např. systém bonus-malus, který je zpravidla koncipován jako kombinace daně či poplatku spojené s pořízením či registrací vozidla (malus) méně čistého (konvenčního) a přímé dotace či daňového kreditu (bonus) poskytnutého čistší technologii. Celkově nejvýznamnějšími politickými nástroji z hlediska rozšíření elektrických vozidel jsou daně a podpora budování dobíjecích stanic společně s finančními podporami na nákup elektromobilů. V České republice je zatím podíl elektromobilů nízký (0,27 %), avšak můžeme pozorovat vzrůstající počet nabíjecích stanic, čímž se snižuje problém omezeného dojezdu některých elektromobilů. V současnosti je v ČR podle databáze MPO 131 veřejných stanic, ale celkem je okolo 470 stanic. Celkový počet 470 stanic zahrnuje všechny dobíjecí stanice pro elektromobily, které jsou veřejně přístupné (veřejné dobíjecí stanice) a stanice, které jsou přístupné za určitých podmínek širšímu okruhu uživatelů (např. hotely, restaurace, sportoviště). Nejsou zahrnuty však dobíjecí stanice, které jsou určeny jen pro firemní zaměstnance.\n\nNevýhodné jsou vyšší pořizovací náklady a stále omezený dojezd. Nejvýkonnější elektromobily současnosti se mohou pochlubit dojezdem kolem 500 km. Problém může také působit nedostatečná infrastruktura dobíjecích stanic v různých částech světa. Navíc tato infrastruktura není unifikovaná, jelikož automobilky či energetické společnosti staví stanice podle svých vlastních standardů. Vlastní nabíjecí infrastrukturu má třeba americká automobilka Tesla.\n"}
{"id": "844148", "url": "https://cs.wikipedia.org/wiki?curid=844148", "title": "Bican", "text": "Bican\n\nPříjmení Bican nosí více různých osobností:\n\n"}
{"id": "844150", "url": "https://cs.wikipedia.org/wiki?curid=844150", "title": "Vraštil", "text": "Vraštil\n\nPříjmení Vraštil nosí či nosilo více různých osobností:\n\n"}
{"id": "844177", "url": "https://cs.wikipedia.org/wiki?curid=844177", "title": "Michal Horák", "text": "Michal Horák\n\nMichal Horák (* 10. září 1987 v Kolíně, Československo) je český zápasník – judista a olympionik. Členem seniorské judistické reprezentace je s přestávkami od roku 2008.\n\nJe zaměstnancem Ministerstvo školství, mládeže a tělovýchovy. Po celou sportovní kariéru reprezentuje klub USK Praha. Jako student vysoké školy PALESTRA se dvakrát účastnil univerziády.\n\nS judem začínal v 6 letech v rodném Kolíně pod vedením Josefa Musila a sambisty Igora Šašurina, který nejvíce ovlivnil jeho zápasnickou techniku. Se studiem střední školy se přesunul do Nového Bydžova, kde se připravoval pod vedením Jaroslava Hnáta. Od roku 2008 působí v Praze v klubu USK Praha, odkud se dostal do seniorské reprezentace. Jeho osobním trenérem je Jaromír Lauer. V reprezentaci spolupracuje s Petrem Lacinou. Jeho osobní technikou (tokui-waza) je sumi-gaeši a tani-otoši. Jeho předností je boj na zemi (ne-waza).\n\nPrvní roky své sportovní kariéry se pohyboval v nižším evropském poháru, ve kterém stál několikrát na stupních vítězů. Výkonnostní progres zaznamenal v roce 2011 jako sparringpartner Lukáše Krpálka. V olympijském roce 2012 byl členem české olympijské výpravy jako Krpálkův sparringpartner. V roce 2013 prožil životní sezonu, kdy si v polotěžké váze připsal skalp velkých jmen a především vyhrál turnaj grand prix v mongolském Ulánbátaru. Od roku 2014 s vidinou startu na olympijských hrách zápasil (pral se) v těžké váze, ve které patřil k širší evropské špičce. V roce 2015 poctivě sbíral body na slabě obsazených turnajích a do olympijského roku 2016 šel s reálnou šancí kvalifikovat se na olympijské hry v Riu. Olympijská sezona ho však nezastihla v optimální formě, na žádném turnaji výrazně nebodoval a na olympijské hry se přímo nekvalifikoval.\n\n\n"}
{"id": "844179", "url": "https://cs.wikipedia.org/wiki?curid=844179", "title": "Mart Laar", "text": "Mart Laar\n\nMart Laar (* 22. dubna 1960) je estonský politik a historik. V letech 1992–1994 a 1999–2002 byl premiérem Estonska. V letech 2011–2012 byl ministrem obrany (ve vládě Andruse Ansipa). Je představitelem konzervativně-liberální strany \"Isamaa ja Res Publica Liit\".\n\nBývá mu připisována zásluha na ekonomickém rozvoji Estonska v 90. letech, jeho reformy patřily v post-sovětském bloku k nejrazantnějším, jejich součástí byl mimo jiné i český model kupónové privatizace. Je první vláda nicméně musela odstoupit po sérii skandálů. Měl zásadní podíl na prozápadní geopolitické orientaci Estonska po pádu SSSR.\n\nMédia a veřejnost mu přidělily přezdívku \"mõmmibeebi\" (medvídek), pro jeho menší, zavalitou postavu.\n\n"}
{"id": "844180", "url": "https://cs.wikipedia.org/wiki?curid=844180", "title": "Josef Münzberger", "text": "Josef Münzberger\n\nJosef Münzberger (* 2. března 1968) je bývalý český fotbalista, obránce.\n\nV české lize hrál za FK Dukla Praha. V české lize nastoupil ke 26 utkáním. V československé lize nastoupil v 9 utkáních a dal 1 gól.\n\n"}
{"id": "844184", "url": "https://cs.wikipedia.org/wiki?curid=844184", "title": "Tiit Vähi", "text": "Tiit Vähi\n\nTiit Vähi (* 10. ledna 1947, Valga) je estonský politik. V letech 1995-1997 byl premiérem Estonska, řízením tohoto úřadu byl pověřen již roku 1992, tehdy ještě jako nestraník. V letech 1989-1992 byl ministrem dopravy a komunikací, navíc byl odpovědný za severní regiony země se silnou ruskou menšinou. Jeho první vláda zavedla estonskou měnu, korunu. Podruhé se role premiéra ujal již jako lídr liberálně orientované Estonské koaliční strany (\"Eesti Koonderakond\"). Strana zanikla roku 2001.\n\n"}
{"id": "844185", "url": "https://cs.wikipedia.org/wiki?curid=844185", "title": "Imrich Miklós", "text": "Imrich Miklós\n\nImrich Miklós (* 18. února 1974) je bývalý slovenský fotbalista, útočník.\n\nV československé a slovenské lize hrál za DAC Dunajská Streda, Inter Bratislava, Artmedii Petržalka a MŠK Žilina. V československé lize nastoupil ve 3 utkáních. Ve slovenské lize nastoupil ve 46 utkáních a dal 10 gólů. V sezóně 1996–1997 byl nejlepším střelcem 2. slovenské ligy s 26 góly. Kariéru pokračoval v nižších soutěžích v Rakousku. Stále aktivní hráč v 5. slovenské ligy.\n\n"}
{"id": "844190", "url": "https://cs.wikipedia.org/wiki?curid=844190", "title": "Markéta Holandská", "text": "Markéta Holandská\n\nMarkéta Holandská (1311 – 23. června 1356) byla hraběnka henegavská a holandská v letech 1345 až 1356, respektive 1354. Jejím otcem byl Vilém III. Holandský a matkou jeho manželka Johana z Valois. V letech 1324 až 1347 byla německou královnou a od roku 1328 císařovnou jako druhá manželka Ludvíka IV.\n\nZa Ludvíka Bavora se vdala 26. února 1324 v Kolíně nad Rýnem. Manželovi poté porodila deset dětí. V roce 1345 zemřel v bitvě její bratr Vilém II. Henegavský. Z manželství s Johanou Brabantskou se mu narodil pouze syn Vilém, který zemřel ještě v dětství, a tak se po Vilémově nečekaném skonu strhl spor o dědictví. Švagr Ludvík Bavor využil svého císařského postavení, prohlásil Vilémovy země za uprázdněné léno spadlé na říši, pominul nároky svých dvou švagrových (včetně anglické královny Filipy) a přiřkl je své choti Markétě. Markéta se v roce 1346 odebrala do Holandska, aby tam zajistila své postavení\n\nKdyž Ludvík IV. 11. října 1347 zemřel, zůstalo po něm šest synů. Ti si rozdělili dědictví, včetně Holandska a Henegavska. Do roku 1353 bratři přenechali Holandsko a Henegavsko Vilémovi. Markéta sice rezignovala ve jeho prospěch, roku 1350 ji holandští šlechtici povolali zpět. Vilém ji nevyplatil, a tak s ním několik let bojovala o moc. V roce 1351 ji podpořil švagr Eduard III. Anglický, ale Vilém její stranu rozhodně porazil u Vlaardingenu o několik týdnů později. Eduard III. změnil strany a Markéta byla nucena v roce 1354 se synem uzavřít mír. Vilém se stal hrabětem holandským a ze Zeelandu, Markéta měla do konce života zůstat henegavskou hraběnkou.\n\nMarkéta zemřela o dva roky později, v roce 1356, a jejím dědicem se stal Vilém.\n\n"}
{"id": "844193", "url": "https://cs.wikipedia.org/wiki?curid=844193", "title": "Michel (příjmení)", "text": "Michel (příjmení)\n\nPříjmení Michel nosí více různých osobností:\n\n\n"}
{"id": "844196", "url": "https://cs.wikipedia.org/wiki?curid=844196", "title": "Michel", "text": "Michel\n\nMichel může být:\n\n\n"}
{"id": "844200", "url": "https://cs.wikipedia.org/wiki?curid=844200", "title": "Radek Tejml", "text": "Radek Tejml\n\nRadek Tejml (* 30. září 1967) je bývalý český fotbalista, obránce.\n\nHrál za SK Dynamo České Budějovice, FC Slovan Liberec a AFK Atlantic Lázně Bohdaneč. V československé a české fotbalové lize nastoupil ve 181 utkáních a dal 4 góly.\n\n"}
{"id": "844201", "url": "https://cs.wikipedia.org/wiki?curid=844201", "title": "Vinko Puljić", "text": "Vinko Puljić\n\nVinko kardinál Puljić (* 8. září 1945 Prijecani) je bosenský římskokatolický kněz, arcibiskup Sarajeva, kardinál.\n\nStudoval v seminářích v Záhřebu a Dakově. Po kněžském svěcení (29. června 1970 v Dakově) byl inkardinovaný do diecéze Banja Luka, kromě služby kaplana pracoval také v biskupské kurii. Od roku 1978 přednášel v semináři v Zadaru, od roku 1987 také v diecézi Banja Luka. V roce 1990 začal působit v Sarajevu - zde byl vicerektorem semináře, členem kněžské rady, na starost měl také formaci budoucích kněží.\n\nDne 19. listopadu 1990 ho papež Jan Pavel II. jmenoval arcibiskupem Sarajeva, a udělil mu také biskupské svěcení 6. ledna 1991. Kardinálem byl jmenován na konzistoři 26. listopadu 1994. Čestné funkce zastává v Maltézském řádu.\n\n\n"}
{"id": "844203", "url": "https://cs.wikipedia.org/wiki?curid=844203", "title": "David (příjmení)", "text": "David (příjmení)\n\nPříjmení David nosí více různých osobností:\n\n\n"}
{"id": "844206", "url": "https://cs.wikipedia.org/wiki?curid=844206", "title": "Živnostenský rejstřík", "text": "Živnostenský rejstřík\n\nŽivnostenský rejstřík je informační systém veřejné správy, který spravuje odbor živností Ministerstva průmyslu a obchodu ČR. Tvůrci živnostenského rejstříku je 205 živnostenských úřadů obcí s rozšířenou působností a 22 živnostenských úřadů některých městských částí Hlavního města Prahy. Do živnostenského rejstříku se zapisují údaje související s provozováním živností. Úprava živnostenského rejstříku je obsažena v § 60 zákona č. 455/1991 Sb., o živnostenském podnikání. \n\nV živnostenském rejstříku jsou údaje o podnikajících fyzických a právnických osobách, které vlastní nebo vlastnily živnostenské oprávnění. Jsou zde údaje nejen o tuzemských osobách, ale i o zahraničních osobách, podnikajících na území ČR. \n\nŽivnostenský rejstřík obsahuje u jednotlivých subjektů hlavičkové údaje (jméno, příjmení resp. název, datum narození, identifikační číslo osoby, adresa sídla, údaje o konkurzu) a dále údaje o jednotlivých živnostenských oprávněních (předmět podnikání, datum vzniku, provozovna, odpovědný zástupce, přerušení provozování živnosti, překážky provozování živnosti). Neveřejná část živnostenského rejstříku obsahuje i rodná čísla a trvalá bydliště fyzických osob a uložené pokuty.\n\nVe veřejné části živnostenského rejstříku jsou nejen podnikatelé s platným živnostenským oprávněním, ale i ti podnikatelé, kterým zaniklo nebo bylo zrušeno poslední živnostenské oprávnění před méně než 4 lety.\n\nDo živnostenského rejstříku zapisují živnostenské úřady údaje do 5 dnů ode dne, kdy je podnikatel oznámil nebo kdy se je živnostenský úřad dozvěděl.\n\nK poslednímu dni roku 2017 bylo v živnostenském rejstříku zapsáno cca 2 miliony fyzických osob s platnou živností a 450 tisíc právnických osob s platnou živností. \n\nŽivnostenský rejstřík je spolu s obchodním rejstříkem hlavním dodavatelem údajů do Základního registru osob (ROS). \n\n"}
{"id": "844207", "url": "https://cs.wikipedia.org/wiki?curid=844207", "title": "Roland Corporation", "text": "Roland Corporation\n\nRoland Corporation je japonská firma specializující se na výrobu hudebních nástrojů. Vznikla v roce 1972 v Ósace, od roku 2005 sídlí v Hamamacu. Jejím hlavním produktem jsou elektronické hudební nástroje, například syntezátory, bicí automaty nebo i zesilovače.\n\n"}
{"id": "844209", "url": "https://cs.wikipedia.org/wiki?curid=844209", "title": "Michael Garrett", "text": "Michael Garrett\n\nMichael Garrett může být:\n\n"}
{"id": "844210", "url": "https://cs.wikipedia.org/wiki?curid=844210", "title": "Symfonie č. 7 (Šostakovič)", "text": "Symfonie č. 7 (Šostakovič)\n\nSymfonie č. 7 C Dur, op. 60, sovětského hudebního skladatele Dmitrije Šostakoviče (často nazývaná též Leningradská) je jedna z nejsymboličtějších a nejslavnějších kompozic 20. století. \n\nByla dokončena 27. prosince 1941 a její provedení trvá asi hodinu a čtvrt. Okamžitě se stala symbolem boje proti fašismu a byla velmi populární jak v Sovětském svazu, tak i ve Spojených státech, což symbolicky vyjadřovalo rusko-americké spojenectví v boji proti hitlerovskému Německu.\n\nV roce 1941, krátce po zahájení útoku na tehdejší Sovětský svaz, se německá vojska přiblížila k Leningradu (dnešní Petrohrad), který neprodyšně obklíčila. Šostakovič měl být jako většina významných osobností z města evakuován, ale na svou žádost zůstal a v obléhaném městě začal komponovat svou už sedmou symfonii. Šostakovičova práce byla celou zemí sledována, sám skladatel informoval v pravidelných rozhlasových vystoupeních o postupu své práce. I když byla symfonie provedena o něco dříve ve Spojených státech, kde ji řídil slavný dirigent Arturo Toscanini, za skutečnou premiéru se považuje uvedení symfonie 9. srpna 1942 v samotném Leningradě. Pro toto provedení byli hudebníci sháněni z nejrůznějších míst, někteří byli staženi i z válečné fronty. Rozhlasový přenos znamenal velkou morální podporu nejen obléhanému městu, ale i celé zemi.\n\n„Hudba monumentálního díla je poměrně prostá, skladateli šlo v dané situaci jistě o to, oslovit co nejširší okruh posluchačů. Navenek dodržuje obvyklé čtyřvěté schéma. Okolnosti vzniku skladby líčí nejvýrazněji velká epizoda uprostřed 1. věty: nad zvukem opakujícího se rytmu bubínku je třináctkrát beze změny opakováno v postupné zvukové gradaci téma, což má znázorňovat zemi zaplavující armádu. Následující epizoda se sólem fagotu líčí válkou poničenou zemi. Jinak je na řadě míst vyznění symfonie překvapivě lyrické. Tato místa působí buďto jako snové vize, anebo jako bolestné vzpomínky na dobu míru.”\n"}
{"id": "844211", "url": "https://cs.wikipedia.org/wiki?curid=844211", "title": "Retard", "text": "Retard\n\nRetard je slovo s více významy:\n\n\n\n"}
{"id": "844218", "url": "https://cs.wikipedia.org/wiki?curid=844218", "title": "Buronzo", "text": "Buronzo\n\nBuronzo je italská obec v provincii Vercelli v oblasti Piemont.\n\nK 31. prosinci 2011 zde žilo 908 obyvatel.\n\nBalocco, Carisio, Castelletto Cervo (BI), Gifflenga (BI), Masserano (BI), Mottalciata (BI), Rovasenda, San Giacomo Vercellese, Villanova Biellese (BI)\n"}
{"id": "844219", "url": "https://cs.wikipedia.org/wiki?curid=844219", "title": "Mart Siimann", "text": "Mart Siimann\n\nMart Siimann (* 21. září 1946) je estonský politik. V letech 1997-1999 byl premiérem Estonska. Od roku 2001 je předsedou Estonského olympijského výboru. V letech 1989-1992 byl ředitel estonské státní televize. Poslancem estonského parlamentu byl v letech 1995–1997 a 1999-2003. Byl představitelem liberálně orientované Estonské koaliční strany (\"Eesti Koonderakond\"), která zanikla roku 2001.\n\n"}
{"id": "844220", "url": "https://cs.wikipedia.org/wiki?curid=844220", "title": "Pomazánkové máslo", "text": "Pomazánkové máslo\n\nPomazánkové máslo, od roku 2014 oficiálně prodávané jako tradiční pomazánkové, je tradiční československý mlékárenský výrobek. Jedná se o pomazánku vyráběnou ze zakysané smetany obohacené sušeným mlékem nebo sušeným podmáslím a dále také například solemi, kulturami a škroby, a to tak, že obsahuje z hlediska hmotnosti nejméně 31 % mléčného tuku a 42 % sušiny. \n\nV České republice jeho obsah právně upravuje vyhláška č. 77/2003. Nemělo by se skládat z rostlinných tuků, proto když deník \"MF Dnes\" v roce 2008 odhalil na trhu pomazánková másla s vysokým obsahem rostlinného tuku, udělila veterinární správa výrobci pokutu v řádu sta tisíc korun. \n\nKromě základní varianty pomazánkového másla se na trhu také objevují varianty z výroby ochucené (například česnekové, paprikové, šunkové, …).\n\nPomazánkové máslo vzniklo v roce 1977 v Liberecké mlékárně (s nápadem přišel tamní inženýr Ladislav Forman), stalo se oblíbeným a začaly jej vyrábět i další mlékárny. V roce 2012 byly největšími výrobci Madeta a Choceňská mlékárna, přičemž celkově se vyrobilo ročně zhruba 8000 tun. \n\nPoužití slova \"máslo\" neodpovídá evropskému nařízení č. 1234/2007, které jako máslo označuje výrobek s obsahem mléčného tuku 80 až 90 %, respektive 60 až 62 % pro \"třičtvrtětučné máslo\" a 39 až 41 % pro \"polotučné máslo\". Zatímco na Slovensku se od názvu \"natierkové maslo\" upustilo a pomazánkové máslo je tam dlouhodobě prodáváno například pod názvy \"smotanová natierka\" nebo \"roztierateľný tuk\", Česká republika podala v roce 2004 žádost o výjimku s odůvodněním, že se jedná o tradiční výrobek. Evropská komise ovšem žádost o výjimku zamítla a v roce 2006 přišla ze Slovenska stížnost, že čeští výrobci unijní pravidlo porušují. Případ se nakonec dostal až k Soudnímu dvoru Evropské unie, ke kterému podala Evropská komise žalobu 25. ledna 2011 a který 18. října 2012 potvrdil, že Česká republika tolerováním pomazánkového másla pod jeho historickým názvem porušuje pravidla. Postižené mlékárny i ministerstvo zemědělství České republiky vyjádřily záměr dále hledat cesty, jak výrobek prodávat pod stávajícím, nebo alespoň hodně podobným jménem, a jak zachovat jeho standardizaci. \n\nVedení Madety dávalo různými způsoby najevo nespokojenost s verdiktem soudního dvora. Například v říjnu 2012 nechalo na protest proti zákazu v závodě Světového poháru v cyklokrosu v Táboře startovat svého jezdce Petra Dlaska v černém dresu, což odporovalo pravidlům závodu určujícím vzhled dresů jednotlivých týmů. Původně byl upozorněn, že záležitost bude řešena pokutou, ale nakonec byl v druhém kole rozhodčími odvolán z trati a diskvalifikován.\n\nPodle průzkumu agentury STEM/MARK nesouhlasily začátkem listopadu 2012 s přejmenováním pomazánkového másla bezmála dvě třetiny Čechů.\n\nNa Slovensku bylo přitom naopak dlouhodobě i po rozhodnutí Soudního dvora Evropské unie (například v květnu 2014) používání českého názvu \"pomazánkové máslo\" tolerováno s tím, že se jedná o cizojazyčný název, na který se slovenské regulace nevztahují.\n\nNa počátku roku 2013 ministerstvo zemědělství oznámilo, že v připravované novele vyhlášky se počítá s novým názvem \"tradiční pomazánkové\".\n\nJihočeská Madeta vyrobila poslední pomazánková másla s tradičním názvem v únoru 2014, přičemž poslední kelímek dostal darem český prezident Miloš Zeman. Choceňská mlékárna přešla na nový název v dubnu 2014, poslední paletu 1800 krabiček dostaly Klokánky – zařízení pro dočasnou péči o děti potřebující bezodkladnou pomoc.\n\nChoceňská mlékárna v souvislosti se změnou názvu zaplatila poměrně rozsáhlou kampaň „Názvy se mění, kvalita zůstává“ a v prvních deseti měsících roku 2014 zvýšila prodej pomazánkového másla meziročně přibližně o desetinu. Výroba pomazánkového másla vzrostla v roce 2014 i celkově a mezi jeho české výrobce přibyla nově také mlékárna Olma.\n\n"}
{"id": "844221", "url": "https://cs.wikipedia.org/wiki?curid=844221", "title": "Animal Boy", "text": "Animal Boy\n\nAnimal Boy je deváté studiové album americké punk rockové skupiny Ramones. Jeho nahrávání probíhalo v prosinci 1985 a vyšlo v květnu následujícího roku u vydavatelství Sire Records. Album produkoval Jean Beauvoir.\n\n"}
{"id": "844229", "url": "https://cs.wikipedia.org/wiki?curid=844229", "title": "Juhan Parts", "text": "Juhan Parts\n\nJuhan Parts (* 27. srpna 1966 Tallinn) je estonský politik. V letech 2003–2005 byl premiérem Estonska. Od roku 2007 je ministrem ekonomických záležitostí a komunikací. Je představitelem strany \"Isamaa ja Res Publica Liit\", v letech 2003–2005 byl předsedou strany Erakond Res Publica, která byla roku 2006 jedním ze základajících subjektů \"Isamaa ja Res Publica Liit\".\n\n"}
{"id": "844232", "url": "https://cs.wikipedia.org/wiki?curid=844232", "title": "Japonská škola v Praze", "text": "Japonská škola v Praze\n\nJaponská škola v Praze (japonsky プラハ日本人学校) je základní škola s japonským vyučovacím jazykem. Nachází se v Praze-Řepích (\"Skuteckého 1388/18\"). Zřízena byla již v roce 1980, avšak několikrát se její areál přesouval (v roce 1985 ze Suchdola do Krče, v roce 1996 na Prahu 6, v roce 2003 na Petřiny a od roku 2004 do Řep). Původně na místě dnešní japonské školy sídlila Německá škola v Praze. Zřizovatelem je Nadace japonské společnosti v ČR.\n\n"}
{"id": "844233", "url": "https://cs.wikipedia.org/wiki?curid=844233", "title": "Andres Tarand", "text": "Andres Tarand\n\nAndres Tarand (* 11. ledna 1940 Tallinn) je estonský politik. V letech 1994–1995 byl jakožto nestraník premiérem Estonska. Později se stal členem Sociálnědemokratické strany (\"Sotsiaaldemokraatlik Erakond\"). V letech 1992–1995 byl ministrem životního prostředí. V letech 1988–1990 ředitelem botanické zahrady v Tallinu. Poslancem estonského parlamentu byl v období 1992–2004. V letech 2004–2009 byl europoslancem.\n\n"}
{"id": "844235", "url": "https://cs.wikipedia.org/wiki?curid=844235", "title": "Halfway to Sanity", "text": "Halfway to Sanity\n\nHalfway to Sanity je desáté studiové album americké punk rockové skupiny Ramones. Jeho nahrávání probíhalo v dubnu a vyšlo v září 1987 u vydavatelství Sire Records. Jde o poslední album, na kterém se podílel bubeník Richie Ramone, kterého nahradil Marky Ramone (ten ve skupině již dříve působil).\n\n"}
{"id": "844240", "url": "https://cs.wikipedia.org/wiki?curid=844240", "title": "Kubrychtova bouda", "text": "Kubrychtova bouda\n\nKubrychtova bouda (též slangově Kubrichťárna, nebo také U Bábinky) se nachází nedaleko Srbska v okrese Beroun a Bubovických vodopádů. Vybudována byla jako přírodní restaurace v roce 1921. V dobách rozvoje trampingu sloužila hospoda také jako příležitostní noclehárna. Uzavřena byla v první polovině 80. let. Na přelomu 80. a 90. let 20. století shořela, následně byla vybudována nová. Dnes slouží jako výzkumná terénní stanice CHKO. V jejím okolí se kříží několik hojně navštěvovaných turistických tras.\n"}
{"id": "844244", "url": "https://cs.wikipedia.org/wiki?curid=844244", "title": "Brain Drain", "text": "Brain Drain\n\nBrain Drain je jedenácté studiové album americké punk rockové skupiny Ramones. Jeho nahrávání probíhalo v prosinci 1988 a vyšlo v květnu následujícího roku u vydavatelství Sire Records (US) a Chrysalis Records (UK). Jde o jejich poslední řadové album, vydané u Sire. Album produkovali Jean Beauvoir, Bill Laswell a Daniel Rey. Jde o poslední album skupiny, na kterém hrál Dee Dee Ramone a zároveň první, vydané po návratu Markyho Ramonea.\n\n"}
{"id": "844247", "url": "https://cs.wikipedia.org/wiki?curid=844247", "title": "Edgar Savisaar", "text": "Edgar Savisaar\n\nEdgar Savisaar (* 31. května 1950) je estonský politik.\n\nByl jedním ze zakladatelů hnutí \"Rahvarinne\" (Lidová fronta), které vzniklo již v 80. letech jako hnutí, které mělo podporovat Gorbačovovu perestrojku, ovšem nakonec sehrálo klíčovou roli spíše při získávání estonské nezávislosti a nastolování demokratického režimu, a které se nakonec ztransformovalo v politickou stranu \"Eesti Keskerakond\".\n\nJako reprezentant Lidové fronty byl v letech 1991-1992 pověřen řízením úřadu premiéra a byl tak prvním premiérem novodobého samostatného Estonska. Již předtím byl také předsedou předsedou rady ministrů Estonské sovětské socialistické republiky (1990–1991).\n\nRoku 1995 byl ministrem vnitra, 2005–2007 ministrem ekonomických záležitostí a komunikací. Dvakrát byl starostou Tallinu, poprvé od prosince 2001 do října 2004, podruhé od dubna 2007 do srpna 2015. V současnosti je premiérem Estonské strany středu.\n\n"}
{"id": "844250", "url": "https://cs.wikipedia.org/wiki?curid=844250", "title": "Římskokatolická farnost Luleč", "text": "Římskokatolická farnost Luleč\n\nŘímskokatolická farnost Luleč je územní společenství římských katolíků v Lulči, Nemojanech a Tučapech v děkanátu Slavkov.\n\n\nDne 3. června 2016 rozhodl brněnský biskup Vojtěch Cikrle o přičlenění obce Pístovice z lulečské farnosti a jejím přifaření k farnosti Drnovice.\n\nDalší změnou byla k 1. listopadu 2019 změna statutu kostelů ve farnosti. Dosavadní filiální kostel sv. Izidora se stal farním kostelem a dosavadní farní kostel sv. Martina naopak filiálním kostelem.\nPůvodní kostel sv. Martina se v pramenech objevuje již na počátku 15. století. Roku 1672 v něm byly tři oltáře,dvanáct obrazů a tři zvony, roku 1719 byly nainstalovány i první varhany. V roce 1751 na vlastí náklady lulečský farář P. Martin Dvořanský začal se stavbou nového chrámu sv. Martina. Věnoval na stavbu všechny zděděné peníze po bohatých rodičích. Nechal původní gotickou stavbu kostela zbourat, s využitím zbytků středověkého hradu a bývalého kostelíka. V letech 1751–1753 byl postaven dnešní pozdně barokní chrám. Vysvěcen byl v roce 1756. \n\nOd srpna 2009 je administrátorem excurrendo R. D. ThLic. Mikuláš Wawrowski.\nDnem vzájemných modliteb farností za bohoslovce a bohoslovců za farnosti brněnské diecéze je 21. září. Adorační den připadá na 18. ledna.\n\nNa lulečské faře sídlí též svaz Vojenská duchovní služba, jeden ze dvou svazů církví a náboženských společností registrovaných v České republice, a jím provozované Pastorační centrum Duchovní služby Armády ČR.\n\nVe farnosti se pořádá tříkrálová sbírka. V roce 2016 se při sbírce vybralo v Lulči 17 131 korun, v Nemojanech 20 957 korun a v Tučapech 10 059 korun. V roce 2017 činil její výtěžek v Lulči 17 695 korun, v Nemojanech 17 858 korun a v Tučapech 13 531 korun.\n\n"}
{"id": "844253", "url": "https://cs.wikipedia.org/wiki?curid=844253", "title": "Mondo Bizarro", "text": "Mondo Bizarro\n\nMondo Bizarro je dvanácté studiové album americké punk rockové skupiny Ramones. Jeho nahrávání probíhalo v únoru 1992 a vyšlo v září téhož roku u vydavatelství Radioactive Records (US) a Chrysalis Records (UK). Album produkoval Ed Stasium a jde o první album skupiny, na kterém hraje baskytarista C. J. Ramone.\n\n"}
{"id": "844257", "url": "https://cs.wikipedia.org/wiki?curid=844257", "title": "Maruschka Detmers", "text": "Maruschka Detmers\n\nMaruschka Detmers (* 16. prosince 1962, Schoonebeek) je nizozemská herečka. Jako dospívající dívka se přestěhovala do Francie, kde upoutala pozornost režiséra Jeana-Luca Godarda. V roce 1983 debutovala v jeho snímku \"Křestní jméno Carmen\". Mezi další filmy, v nichž hrála, patří například snímky \"Hanna's War\" (1988) a \"Králové mamba\" (1992). Nejznámější je však pro roli, kterou ztvárnila ve filmu \"Ďábel v těle\" z roku 1986.\n\n"}
{"id": "844259", "url": "https://cs.wikipedia.org/wiki?curid=844259", "title": "Acid Eaters", "text": "Acid Eaters\n\nAcid Eaters je třinácté studiové album americké punk rockové skupiny Ramones. Jeho nahrávání probíhalo v srpnu 1993 a vyšlo v prosinci téhož roku u vydavatelství Radioactive Records (US) a Chrysalis Records (UK). Album obsahuje coververze a jeho producentem byl Scott Hackwith.\n\n"}
{"id": "844279", "url": "https://cs.wikipedia.org/wiki?curid=844279", "title": "¡Adios Amigos!", "text": "¡Adios Amigos!\n\n¡Adiós Amigos! je čtrnácté a poslední studiové album americké punk rockové skupiny Ramones. Jeho nahrávání probíhalo od ledna do února 1995 a vyšlo v červenci téhož roku u vydavatelství Radioactive Records (US) a Chrysalis Records (UK). Album produkoval Daniel Rey.\n\n"}
{"id": "844288", "url": "https://cs.wikipedia.org/wiki?curid=844288", "title": "Katedrála Panny Marie Kazaňské (Petrohrad)", "text": "Katedrála Panny Marie Kazaňské (Petrohrad)\n\nKazanská katedrála ( ), také Katedrála Panny Marie Kazaňské, patří mezi pravoslavné katedrály v Ruském Petrohradě. Odlišuje se od většiny jiných pravoslavných chrámů v celém Rusku, jelikož je postavena v klasicistickém empíru.\n\nRuský car Pavel I. toužil po spojení pravoslaví s katolickou církví, a proto si přál v hlavním městě postavit chrám, který by tuto jednotu reprezentoval. Proto katedrála připomíná i se svou kolonádou Baziliku svatého Petra v Římě. Katedrála je vybudována na Něvském prospektu v klasicistním architektonickém stylu. Začala se budovat v roce 1801 za vlády cara Alexandra I. a jejím hlavním architektem byl Andrej Voronichin. Stavba byla dokončena v roce 1811. Stala se i symbolem vítězství ruské armády nad Napoleonovou armádou a v interiéru se nachází mohyla slavného ruského vojevůdce Kutuzova. Před chrámem jsou umístěny i sochy velkých ruských vojevůdců. První patří M. I. Kutuzovovi a druhá Barclay de Tollymu. Jejich autorem je Boris Orlovský. V interiéru se nachází vzácná ikona Matky Boží Kazaňské, která se do Petrohradu dostala z Moskvy v roce 1712 a do chrámu se dostala v roce 1811. Během komunistické diktatury se v chrámu nacházelo Muzeum dějin ateismu.\n\n25. května 1991 se v ní opět konala první pravoslavná bohoslužba a roku 1996 byla navrácena Ruské pravoslavné církvi. Od 31. prosince 2000 získal chrám status katedrálního chrámu Petrohradské eparchie.\n\n"}
{"id": "844291", "url": "https://cs.wikipedia.org/wiki?curid=844291", "title": "Třináct měsíců", "text": "Třináct měsíců\n\nTřináct měsíců (v anglickém originále Black Swan Green) je čtvrtý semi-autobiografický bildungsroman od Davida Mitchella vydaný roku 2006, v roce 2007 pak s českým překladem Petry Diestlerové a doslovem Petra Matouška. Ve třinácti kapitolách sledujeme jeden rok (1982) v životě třináctiletého Angličana Jasona Taylora, který žije ve fiktivním městečku Black Swan Green a mimo tradičních problémů puberty se potýká i se zadrháváním a s ním spojenou šikanou. Kniha je protkána množstvím dobových odkazů, reflektuje anglická 80. léta a Mitchellovo dospívání coby nadaného básníka potýkajícího se s vadou řeči, rodinnými rozkoly a dopady hospodářské recese.\n\nLednový muž\n\nV první kapitole začínající lednem 1982 se seznamujeme s třináctiletým chlapcem Jasonem Taylorem, jeho movitější rodinou, která sestává z matky Heleny, otce Michaela a sestry Julie. Jsou nám představeni Jasonovi přátelé i nepřátelé, jeho potíže se zadrháváním a typické klukovské problémy. Jason se vydává s jediným skutečnějším kamarádem Deanem na čerstvě zamrzlé jezero, kde se oba účastní zimních her se spolužáky. Když se sem Jason později vypraví sám, nešikovně upadne, podvrtne si kotník, rozbije ceněné hodinky po dědečkovi a musí hledat pomoc v nedaleké lesní chatce, kterou obývá podivná stařenka.\n\nKat\n\nVe druhé kapitole se blíže seznamujeme s Jasonovou vadou řeči, kterou zpodobňuje takzvaný Kat (v originále Hangman), který mu neumožňuje plynně vyslovovat slova většinou začínající na písmena \"N\" nebo \"S\". Jason navštěvuje logopedku paní de Roovou, která se po únorové návštěvě přimluví ve škole a zajistí tak Jasonovi, aby byl omluven z veřejného předčítání.\n\nPříbuzní\n\nVe třetí březnové kapitole navštíví rodinu Taylorových setra Jasonovy matky Alice s manželem Brianem a syny Alexem, Nigelem a Hugem. Jason Huga obdivuje pro jeho výřečnost a sebejistotu. Společně nejprve navštíví hospodu Černá labuť, kde se Hugo předvede před Jasonovými spolužáky v arkádové hře, a poté ukradne majiteli místního obchůdků cigarety, aby naučil Jasona kouřit.\n\nKoňská stezka\n\nVe čtvrté kapitole má Jason dům pro sebe, přesto se ale vydává na procházku po koňské stezce, aby se pokusil nalézt její konec. Nejprve je svědkem rvačky dvou jeho spolužáků, s Deanem pak putují dál a oba nezávisle na sobě potkávají Jasonovu platonickou lásku Dawn Maddenovou. Jason následně vyleze na strom, ze kterého vidí pohlavní styk námořníka Toma Yewa s jeho dívkou. Jasonovo a Deanovo putování pak končí u psychiatrické léčebny.\nSkaliska\n\nV páté kapitole zažívá Jason několik útrap. Nejenomže se rozpoutala válka of Falklandy, ale taktéž se vyhrotil vztah obou jeho rodičů a jejich vzájemné hádky. Jasonova matka Helena si chce totiž pořídit na zahradu přírodní skalku, s čímž otec Michael nesouhlasí, jelikož je jediným, kdo v domácnosti vydělává. Vzájemně se tedy obviňují a vynáší na světlo kauzy, které jsou Jasonovi neznámé. Skalka je nakonec postavena, ale celý proces se neobejde bez množství malicherných problémů. Jason se taktéž seznamuje s přítelem sestry Julie a celá škola zjišťuje, že byl zabit Tom Jew, bratr jednoho ze spolužáků, který sloužil na britské bitevní lodi.\n\nPřízraky\n\nV šesté červnové kapitole si Jason vyslouží obdiv, když pomůže zinscenovat společně se svými vrstevníky vtípek na pana Blakea, zatrpklého obyvatele obce. Následně je pozván do tajného chlapeckého sdružení s názvem \"Přízraky\". Společně s Deanem musí vykonat vstupní zkoušku, která zahrnuje tajné přeběhnutí pěti dvorků v časovém limitu. Jason zkouškou těsně projde, avšak Dean se propadne skleníkem pana Blakea a přestože Jason ví, že své členství může ztratit, rozhodne se vrátit a zjistit, zda se kamarádovi nic nestalo.\n\nSolárium\n\nV sedmé kapitole je Jason pozván, na základě svých pod pseudonymem psaných básnických příspěvků, do vikářství, kde ho očekává paní Crommelyncková. Společně s Jasonem diskutují v jedné z místností, soláriu (prosluněná místnost), o kráse, o jeho tvorbě a oblíbených autorech. Paní Crommelyncková ho seznamuje s tvorbou jejího otce a Roberta Frobishera. Na druhé schůzce Jasonovi zadá, aby do příště přeložil část francouzské knihy. Když se však Jason vrací, zjistí, že byla paní Crommelyncková společně se svým manželem vydána kvůli kriminální činnosti do Německa.\n\nSuvenýry\n\nV osmé kapitole se Jason vydává na dva výlety. V prvním výletu doprovází svého otce na služební cestě do Lyme Regis, odkud si přiváží několik suvenýrů, například draka nebo zkamenělinu. Také však zjišťuje otcovo postavení v práci a jeho neustálou přetvářku před svým šéfem, majitelem obchodního řetězce. Druhý výlet do Cheltenhamu absolvuje Jason se svou matkou, která zde nově pracuje jako prodavačka v renomovaném butiku. Jason se snaží nalézt náhradu za rozbité dědečkovy hodinky, pomůže v matčině obchodu odhalit krádež a společně s matkou se vydávají do kina.\n\nČerv\n\nV deváté kapitole si Jason na vlastní kůži vyzkouší odpornost šikany, když si ho spolužáci začnou dobírat kvůli návštěvě kina v doprovodu maminky a jeho zadrhávání. Jason se propadá na žebříčku popularity níže a níže, přesto se ale rozhodne vše v tichu přetrpět.\n\nBrusič nožů\n\nV desáté kapitole pokračuje Jasonovo trápení se šikanou. V Black Swan Green se navíc vzedmula vlna odporu proti městské radě, která chce v blízkosti obce vytvořit trvalé místo pro maringotky kočujících cikánů. Když se chce Jason vyhnout svým nevraživým spolužákům, pes mu v lese sebere batoh a Jason náhodou spadne do místního lomu, kde cikáni přebývají. Má možnost nahlédnout na problém i z druhé strany a vytváří si tak přátele.\n\nHusí trh\n\nV jedenácté listopadové kapitole probíhá v Black Swan Green Husí trh a s ním spojená pouť, na které nalezne Jason u jedné z atrakcí peněženku Rosse Wilcoxe, jednoho ze svých největších nepřátel. Někteří chlapci se chtějí do Jasona navážet, ale za chlapce se postaví jeden z chlapcových cikánských kamarádů. Jason se rozhoduje, zda velký obnos peněz Wilcoxovi vracet nebo si za něj koupit nové hodinky. Pokud 600 liber nevrátí, Wilcoxův otec by mohl svého syna nebezpečně potrestat, a proto se Jason rozhodne peněženku svému majiteli odnést. Wilcox s ní okamžitě běží za Dawn Maddenovou, se kterou se pár chvil před tím bouřlivě rozešel, nalézá ji však s jiným chlapcem. Wilcox tedy vezme z rozhořčení chlapcovu motorku, v rychlosti však nabourá a přijde o nohu.\n\nDisko\n\nVe dvanácté kapitole dojde již Jasonovi trpělivost a rozhodne se posledním surovcům postavit. Zničí jednomu z nich kalkulačku, načež je sice zavolán do ředitelny, má však možnost oznámit všechno násilí přímo řediteli, který jednoho z chlapců dokonce vyloučí. Sebejistější Jason se vydává na vánoční diskotéku a konečně se může obejít bez posměšných pokřiků. Poprvé zde políbí dívku a doma sdělí otci, který přišel o práci, že zničil dědečkovy hodinky. Ten mu odpouští.\n\nLednový muž\n\nV poslední třinácté kapitole, taktéž nazvané \"Lednový muž\", se Jason připravuje na odchod z Black Swan Green. U otce Michaela se totiž provalil jeho románek, který několik let udržoval v místě svého pracoviště, a proto dochází k rozvodu a Jason se stěhuje se svou matkou do Cheltenhamu. Před odjezdem ještě navštěvuje jezero, domek v lese i stařenu, která ho před rokem ošetřila. Sestra Julia ho nakonec povzbuzuje, aby nepřestával s psaním básní.\n\n"}
{"id": "844300", "url": "https://cs.wikipedia.org/wiki?curid=844300", "title": "WWE Tough Enough", "text": "WWE Tough Enough\n\nWWE Tough Enough (dříve známé jako WWF Tough Enough) je profesionální wrestlingový reality televizní pořad od WWE, kde účastníci absolvují školení v profesionálním wrestlingu a soutěží o smlouvy s WWE. První tři sezóny, které se odvysílaly na MTV, vyhrály dva vítězové. Čtvrtá sezóna byla odvysílána v roce 2004 s pouze jedním vítězem který byl poté integrovaný do \"SmackDownu!\". V říjnu 2010 televizní stanice USA Network, která vysílá \"WWE Raw\", oznámila, že WWE pořad Tough Enough obnovuje. Byla vysílána vždy před \"Raw\". První sezóna po obnovení byla odvysílána 4. dubna 2011, den po \"WrestleManii XXVII\". První tři sezóny byly v koprodukci s MTV, zatímco ta obnovující s Shed Media. Nynější sezóny se oficiálně vysílají na Universal HD a také na Oxygen a G4.\n\nOd roku 2012 zde nejsou žádní vítězové \"Tough Enough\" kteří by stále byly v hlavním rosteru WWE. Nejvíce úspěšný byl však John Hennigan, který zápasil pod jménem John Morrison v \"Raw\" a to předtím, než byl ze svého WWE kontraktu 28. listopadu 2011 propuštěn. Hennigan a Maven Huffman, vítěz 1. sezóny, byli jediní, kteří z \"Tough Enough\" získali ve WWE nějaký titul. Hennigan držel ECW šampionát, WWE Mezinárodní šampionát a WWE Tag Teamový šampionát již několikrát. Huffman jednou držel WWE Hardcore šampionát. Christopher Nowinski, který \"Tough Enough\" sice nevyhrál, držel WWE Hardcore šampionát také. Mike Mizanin, který skončil na druhém místě v \"$1,000,000 Tough Enough\" a je lépe známý jako The Miz, držel jednou WWE šampionát a Mezinárodní šampionát a dvakrát šampionát Spojených států. The Miz a John Morrison také společně drželi WWE Tag Teamový šampionát, Světové Tag Teamové tituly a jsou dvounásobnými vítězi Slammy Awards. Josh Lomberger, lépe známý jako Josh Matthews, je v současné době zaměstnanec, který je z \"Tough Enough\" ve WWE nejdéle, v roce 2002 podepsal s WWE kontrakt a stal se ringovým hlasatelem a reportérem.\n\nMaven Huffman a Nidia Guenardová vyhráli první sezónu \"Tough Enough\". Pouze dva účastníci byli ze show eliminováni; ostatní odešli dobrovolně. Z finálních pěti soutěžících podepsali s WWE kontrakt čtyři z nich. Nidia byla z WWE propuštěna 3. listopadu 2003, zatímco Maven byl propuštěn 5. července 2005.\n\nPřestože obě postoupili přes počáteční vyřazování z 230 soutěžících na pouhých 25, eventuální vítězka 2. sezóny Jackie Gaydaová a bývalá TNA Women's Knockout šampionka ODB (Jessica Kresaová) nebyly vybrány mezi finálních 13 soutěžících kteří v první sezóně vystupovali. Současný WWE ringový hlasatel Justin Roberts, který se objevil na konkurzu a 25. ledna 2001 debutoval na \"SmackDownu!\".\n\nDVD první sezóny \"Tough Enough\" bylo vydáno v roce 2002, stejně jako soundtrack.\n\n\n\nVítězkami druhé sezóny se staly Linda Milesová a Jackie Gaydaová. Po oznámení, kdo show vyhrál, byli mužští finalisté uraženi, jelikož jim bylo údajně řečeno, že show vyhraje jedna žena jeden muž. Nicméně Linda byla propuštěna 12. listopadu 2004 a Jackie 5. července 2005. Gaydaová se později vzala s wrestlerem Charliem Haasem. \n\nBývalý WWE wrestler, Shad Gaspard, bývalý člen týmu Cryme Tyme, byl vybrán mezi 13 posledních soutěžících, ale údajně se psychicky zhroutil (doopravdy selhal v drogovém testu) a byl nahrazen Dannym. Vítěz třetí sezóny, John Hennigan (který ve WWE vystupoval jako John Morrison), byl vyřazen mezi 25 soutěžícím jelikož byla porota znechucena jeho arogancí. Také zde bylo několik známých tváří, kteří se sice nedostaly ani do finální 25, ale udělaly si jméno v tomto byznysu včetně modelky a bývalé WWE Divy Shelly Martinezové (ve WWE známa jako Ariel a jako Salinas v TNA), bývalá TNA Knockout a WWE Diva Kia Stevensová (dříve známa jako Awesome Kong; nyní jako Kharma), bývalá fitness modelka a WWE a TNA manažerka/wrestlerka Kim Nielsonová (ve WWE známa pod svým pravým jménem a jako Desire v TNA a soutěžící 13. sezóny reality show od NBC, \"The Biggest Loser\") a současná TNA hvězda Gunner.\n\n\n\nTřetí sezónu vyhrál John Hennigan a Matt Cappotelli. Hennigan, který dva roky zápasil pod jménem Johnny Nitro a později jako John Morrison, je nejvíce úspěšný vítěz \"Tough Enough\". Je bývalý ECW šampion, třínásobný Mezinárodní šampion a držel oba tituly, WWE Světový Tag Teamový i WWE Tag Teamový titul. Cappotelli zápasil ve vývojovém středisku WWE, Ohio Valley Wrestling (OVW) ale v prosinci 2005 měl diagnózu otřesu mozku což vedlo k celkovému odchodu z wrestlingu a vzdání se OVW šampionátu. Jeho diagnóza zmizela v roce 2007, je ale nejasné, zda se Cappotelli k profesionálnímu wrestlingu vrátí.\n\nWWE Diva, Melina, zkusila své štěstí v \"Tough Enough III\" a dostala se až do finální 25, poté byla ale vyřazena. Během zkoušek s WWE se setkala s Johnem Henniganem a začala s ním mít romantický vztah. Později získala WWE kontrakt a začala pro společnost pracovat, byla ale 5. srpna 2011 propuštěna. Zápasila pod jménem Melina v \"Raw\" a stala se první soutěžící z \"Tough Enough\" která držela WWE Women's šampionát, tento titul držela celkem třikrát a to z ní udělalo nejvíce úspěšnou ženu z \"Tough Enough\". \n\n\n\nČtvrtá sezóna \"Tough Enough\" byla vysílána jako část show \"SmackDown!\" mezi říjnem a prosincem 2004 ve zpětné vazbě na \"\"Raw\" Diva Search\". Cena pro vítěze byl 1,000,000 dolarový wrestlingový kontrakt. Vítěz této sezóny byl oznámen 14. prosince 2004 a odvysílán 16. prosince 2004 a stal se jím Daniel Puder, americký smíšený umělec. 30. ledna 2005 se stal třetím účastníkem show \"2005 Royal Rumble\" a předtím, než byl v září 2005 propuštěn, zápasil v OVW.\n\nMarty Wright, který během soutěže lhal o svém věku, byl diskvalifikován a později s WWE podepsal smlouvu a vystupoval jako The Boogeyman.\n\nDVD této sezóny bylo vydáno v roce 2005.\n\nDalší finalisti byli:\n\n18. října 2010 televizní webová stránka Deadline.com informovala, že USA Network obnovuje televizní reality show \"Tough Enough\". 3. ledna 2011 jak \"New York Times\", tak samotná WWE tyto informace potvrdili a odhalili, že vysílání začíná v pondělí večer 4. dubna 2011 po skončení \"WWE Raw\", den po WrestleManii XXVII. Následující týden show debutovala v koprodukci s Shed Media.\n\nStone Cold Steve Austin sloužil jako moderátor páté sezóny zatímco se Booker T, Trish Stratusová a Bill DeMott stali trenéry. Mimoto má tato show podobný účel jako \"WWE NXT\".\n\nAriane Andrewová, nyní WWE Diva Cameron, byla první osoba, která byla ze show vyřazena ale také první osoba, která se objevila v hlavním rosteru (včetně Andyho Leavine) a jediná, kdo je stále ve společnosti. \n\n\n\n\n\n"}
{"id": "844301", "url": "https://cs.wikipedia.org/wiki?curid=844301", "title": "Avraham Daus", "text": "Avraham Daus\n\nAvraham Daus (: אברהם דאוס, ‎6. června 1902 – 25. června 1974) byl izraelský dirigent a hudební skladatel.\n\nNarodil se v Berlíně v tehdejším Německém císařství jako nejstarší syn v zámožné židovské asimilované rodině. V letech 1919 až 1921 studoval hru na piano a komponování na Hochschule der Künste v Berlíně a posléze na Hochschule für Musik und Theater v Mnichově. Mezi lety 1922 a 1933 působil v operních domech ve Wrocławi, Dortmundu, Krefeldu a Wuppertalu. Po vzestupu nacismu v Německu v roce 1933 měl kvůli svému židovskému původu zakázáno pracovat a proto emigroval do Francie. Od roku 1928 byl aktivní v sionistickém hnutí a v roce 1936 emigroval do britské mandátní Palestiny.\n\nV mandátní Palestině a později v Izraeli žil v kibucu a pracoval jako učitel hudby a sborový dirigent. Oženil se s učitelkou umění a ilustrátorkou Ilse Kantorovou, sestrou spisovatele Friedricha Torberga. Společně měli dvě dcery, Tamar a Tirsu.\n\nZemřel v roce 1974 v Tel Avivu.\n"}
{"id": "844303", "url": "https://cs.wikipedia.org/wiki?curid=844303", "title": "Sto roků na cestě", "text": "Sto roků na cestě\n\nSto roků na cestě je studiové album českého zpěváka Michala Prokopa a skupiny Framus Five. Jde o jeho první studiové album od roku 2006, kdy vyšlo \"Poprvé naposledy\"; poslední se skupinou Framus Five vyšlo v roce 1989 pod názvem \"Snad nám naše děti…\" Nahrávání alba probíhalo od března do července 2012 a vyšlo 30. října 2012 prostřednictvím společnosti Joe's Garage. Původně bylo vydání alba naplánováno na léto 2012.\n\nNa počátku roku 2014 bylo album oceněno jako platinové.\n\n\n\n"}
{"id": "844310", "url": "https://cs.wikipedia.org/wiki?curid=844310", "title": "Josef Maschka", "text": "Josef Maschka\n\nJosef rytíř Maschka (německy Josef Ritter von Maschka) (4. března1820 Praha – 5. února 1899 Praha) byl dvorní rada a profesor soudního lékařství na Karlo-Ferdinandově univerzitě, světoznámý průkopník svého oboru.\n\nPocházel z lékařské rodiny, otec Josef Maschka starší (1783–??) byl štábním lékařem. Josef Maschka vystudoval piaristické gymnáium na pražském Novém Městě a\npo promoci v roce 1842 působil jako lékař ve Všeobecné nemocnici v Praze. Po čtyřech letech přestoupil do ústavu soudního lékařství, kde dělal asistenta u profesora Matěje Popela. Řádným profesorem se stal roku 1866.\n\nByl ženat s Annou rozenou Hutzelmann (1824), podle policejní přihlášky měli manželé čtyři děti. Rodina žila na pražském Novém Městě (druhý pražský obvod).\n\nNapsal řadu vědeckých prací, redigoval Velké pojednání o forenzní medicíně (Handbuch der medizin gerichtlichen, 1881 - 1882), překládal do italštiny (Trattato di medicina legale). Za své zásluhy byl vyznamenán a nobilitován. Třebaže publikoval několik článků i v češtině, byl znám svým rezervovaným přístupem ke všemu českému.\n\n\n"}
{"id": "844313", "url": "https://cs.wikipedia.org/wiki?curid=844313", "title": "Šácholan Fraserův", "text": "Šácholan Fraserův\n\nŠácholan Fraserův (\"Magnolia fraseri\"), též zvaný magnólie Fraserova, je opadavý strom z čeledi šácholanovitých. Náleží k velkolistým a velkokvětým druhům a rozkvétá až po olistění. Pochází z Appalačského pohoří na jihovýchodě USA.\n\nŠácholan Fraserův je opadavý strom dorůstající výšky okolo 25 metrů. Borka je hladká, šedá až hnědavá. Letorosty jsou lysé, červenohnědé, listové pupeny jsou lysé. Listy jsou nahloučené na koncích větví. Listy jsou kosočtverečně obvejčité, obvejčitě lopatkovité až obkopinaté, nejširší přibližně v polovině, k bázi se postupně zužující, na bázi srdčité až ouškaté, řidčeji uťaté, na vrcholu špičaté až tupé, 20 až 30, výjimečně až 60 cm dlouhé a obvykle 8 až 16 cm široké. Listy jsou na líci lysé a zelené, na rubu světle zelené až nasivělé a lysé. Řapíky jsou 5 až 10 cm dlouhé. Květy jsou zprvu žlutavé, později krémově bílé, vonné, 16 až 22 cm široké a rozkvétají po olistění. Okvětí je složeno z 9 až 12 okvětních plátků. Vnitřní plátky jsou 7 až 15 cm dlouhé, vnější 3 okvětní lístky jsou kratší, zelenavé a nahrazují kalich.\nTyčinky jsou 8 až 14 mm dlouhé, s bílými nitkami. Souplodí jsou růžová, válcovitá nebo elipsoidní, 5,5 až 10 cm dlouhá a 2,5 až 5 cm široká. Měchýřky jsou zakřivené, dlouze zobanité, lysé. Semena jsou čočkovitá, 7 až 10 mm dlouhá, obalená červeným míškem.\n\nŠácholan Fraserův se vyskytuje na jihovýchodě USA v Appalačských horách a jejich podhůří. Roste v lesích v nadmořských výškách 300 až 1520 metrů.\n\nV současné klasifikaci rodu \"Magnolia\" je šácholan Fraserův řazen do podrodu \"Magnolia\" a sekce \"Auriculata\" jako její jediný zástupce. Někteří autoři oddělují samostatný druh \"Magnolia pyramidata\", většinou je však řazen jako varieta nebo poddruh šácholanu Fraserova. Odlišuje se zejména nižším vzrůstem, poněkud odlišným tvarem listů, drobnějšími květy i měchýřky a menším počtem tyčinek.\n\nNejvětší známý exemplář šácholanu Fraserova roste v národním parku Great Smoky Mountains v Tennessee. Je 32,6 metru vysoký a průměr kmene dosahuje 94 cm.\n\nŠácholan Fraserův není uváděn z žádné botanické zahrady v Česku.\n\n"}
{"id": "844318", "url": "https://cs.wikipedia.org/wiki?curid=844318", "title": "S bombou v kufru", "text": "S bombou v kufru\n\n\"S bombou v kufru\" je 11. díl seriálu Knight Rider – Legenda se vrací. Navazuje na díl \"Vážně nevbezpečná rychlost\". Mike musí zachránit velvyslankyni Olaru Kumali a dopadnout jejího únosce Christophera Stevense. Na konci epizody umírá Dr.Charles Graiman.\n\nAgentka Rivaiová je po výbuchu opuštěného cukrovaru těžce zraněná. Je převezena do nemocnice a operována. Zoe se v nemocnici setkává s jejím otcem, agentem CIA Lawrencem Rivaiem. Mike mezitím pokračuje rychlostí přes 100 mp/h směrem, kterým ho poslal Stevens. KITT zjistí, že cílem je sklad jaderného odpadu. Dr.Graiman mezitím přijde na to, že GPS neměří výšku a že je možné bombu převézt do letadla. V letadle pak KITT vymyslí řešení jak se hafniové bomby zbavit. Odvážný pilot Gus se z letadlem dostane do stratosféry a bomba exploduje aniž by způsobila škody. Mezitím Stevens připravuje větší bombu ve Phoenixu v továrně společnosti Valdor Chemicals. Požaduje 1 miliardu USD jako odškodné za to, že vláda nechtěla podpořit jeho laser. Jako akt pomsty odpálí bombu a způsobí největší katastrofu v dějinách Ameriky. Sarah a Mike vyskočí v KITTovi z letadla a chystají se Stevense dopadnout, což se jim nakonec povede. Na konci však KITT vyčerpanému parťákovi sděluje zprávu o smrti Dr.Graimana v letadle. Mike informuje Sarah, která zdrcená pláče v jeho náručí. KITT smutně konstatuje : \"Sarah, náš otec je mrtvý !\"\n\n"}
{"id": "844323", "url": "https://cs.wikipedia.org/wiki?curid=844323", "title": "KITT v ohrožení", "text": "KITT v ohrožení\n\nKITT v ohrožení je 9. díl seriálu Knight Rider – Legenda se vrací. Zde se KITT sám ocitne v nebezpečí, kdy mu hrozí zánik existence díky počítačovému nanoviru, který se dostal do terénu.\n\nMike a KITT pronásledují kamion převážející nanovirus. Tento virus nenapadá živou tkáň, ale šíří se kovem a postihuje počítačové systémy. Jeho vývojářem je dr. Ryan Arrow, kdysi asistent dr. Graimana a nápadník Sarah. Díky tomu, že Ryan jezdí na starém Harleyi bez elektroniky, je před virem uchráněn. Virus však nepozorovaně infikuje KITTa. Ryan na své motorce nakazí okolní místa pomocí stožáru s elektrickým vedením. Sarah a Charles ho vyhledají, ale Ryan odmítá spolupracovat. KITT je již vážně infikován a následkem toho mění své naprogramování. Přestože je jeho první funkcí ochrana lidských životů, zabije pomocí svých integrovaných raket Ryana Arrowa a zničí jeho dům. Vypadá to, že přestane existovat. Virus mezitím zmutoval a dostal se do centrály. Je nařízena autodestrukce komplexu, který je evakuován. Na poslední chvíli Mike a Sarah objeví na Ryanově motorce antivirus. Pomocí přenosného disku ho nahrají do KITTa a posléze i do centrály. Virus ustupuje a autodestrukce je zrušena. KITT je zachráněn i přesto, že lituje toho, že on zabil dr. Arrowa. V průběhu děje se Zoe dozvěděla, že Alex Torres skrývá, že se snaží ve spolupráci s NSA o obnovu projektu KARR. KARR je prototypem a \"zlým\" dvojčetem KITTa. Oba vozy byly sestaveny dr. Graimanem.\n\na další…\n"}
{"id": "844326", "url": "https://cs.wikipedia.org/wiki?curid=844326", "title": "Lana Woodová", "text": "Lana Woodová\n\nLana Wood (vlastním jménem Světlana Nikolajevna Zacharenko, rusky Светла́на Николаевна Захаренко; * 1. března 1946, Santa Monica, Kalifornie, USA) je americká herečka a producentka, sestra známější Natálie Woodové.\n\nLana Woodová se narodila jako mladší dcera ruským emigrantům v kalifornské Santa Monice. Její rodiče Nikolai a Maria Zakharenko měli už jednu dceru Natálii a nevlastní sestru Olgu Viriapaeff, kterou měla matka z předchozího manželství.\n\nV roce 1973 se vdala za herce Richarda Smedleye, se kterým má dceru Evan (11. srpna 1974), ale v roce 1975 se rozvedli. Má tři vnoučata: Nicholase (1998), Daphne (2000) a Maxe (2002).\n\n"}
{"id": "844329", "url": "https://cs.wikipedia.org/wiki?curid=844329", "title": "Skladiště Bercy", "text": "Skladiště Bercy\n\nSkladiště Bercy (francouzsky \"Entrepôt de Bercy\") byly sklady s vínem v Paříži. Nacházely se podél Seiny ve čtvrti Bercy na nábřeží \"Quai de Bercy\" ve 12. obvodu. V 80. letech 20. století byly nevyužívané sklady převážně přeměněny na park Bercy.\n\nSklady byly v Bercy zřízeny v 18. století mimo pařížské hradby, které kontrolovaly přísun zdaněného zboží do města. Sudy určené pro Paříž byly přiváženy na lodích po Seině a v Bercy byly vyloženy a uskladněny. Ministr financí Joseph-Dominique Louis koupil roku 1810 rozsáhlé pozemky v Bercy. Na nich se nacházely opuštěné vinné sklady, které nechal roku 1825 obnovit.\n\nV letech 1811-1845 byla sice rozšířena starší tržnice s vínem na druhém břehu řeky, ale její sklady přesto nebyly dostatečné k uspokojení rostoucí spotřeby. Vláda proto rozhodla v roce 1869 rozšířit a renovovat sklady v Bercy na ploše 42 hektarů, kam se víno začalo dovážet po železnici.\n\nByly postaveny dva nové sklady jako náhrada zastaralých zařízení. Jejich autorem byl architekt Eugène Viollet-le-Duc. Dne 9. srpna 1905 parlament schválil zákon, který nařizoval velkým obchodníkům s vínem v Paříži využívat sklady v Bercy.\n\nAž do počátku 20. století měly sklady na obou stranách řeky zhruba stejný význam. Ale specializací starší tržnice na jemná vína a alkohol a rozšířením skladů v Bercy v roce 1910 rostl více význam tržnice v Bercy. V roce 1930 již představoval 70 % skladu a prodeje vína oproti 30 % v druhé tržnici.\n\nV 60. letech začal úpadek skladů. Prostor byl významně renovován od počátku 80. let s výstavbou Palais omnisports de Paris-Bercy (1984) a budovou Ministerstva hospodářství, financí a průmyslu (1990). Na konci 20. století již sklady téměř zmizely. Na jejich místě vznikl park Bercy, kde zůstalo několik bývalých pavilonů.\nBývalé vinné sklady byly přeměněny na obchodní centrum Bercy Village.\n\n\n"}
{"id": "844330", "url": "https://cs.wikipedia.org/wiki?curid=844330", "title": "Mirjam Zohar", "text": "Mirjam Zohar\n\nMirjam Zohar (: מרים זוהר, rodným jménem Mirjam Kac; * 1. října 1931) je izraelská divadelní herečka.\n\nNarodila se v Černovicích v Rumunsku (dnešní Ukrajina) do rodiny židovského obchodníka. Během druhé světové války byla desetiletá Mirjam s matkou a bratrem v roce 1941, poté, co nacistické Německo napadlo Sovětský svaz, deportována z rozkazu rumunské fašistické vlády do Podněstří, kde musela tvrdě pracovat v pracovním táboře. V roce 1944 se po osvobození oblasti Rudou armádou rodina vrátila zpět do Černovic. Nedlouho poté byl však její otec zatčen Sověty a deportován. V roce 1946 se s bratrem a matkou přestěhovala to Temešváru. O dva roky později se Mirjam pokusila odjet do britské mandátní Palestiny na jedné z imigračních lodí, ale byla zadržena Brity a poslána do internačního tábora na Kypr. Zde byla držena rok a do Izraele se nakonec dostala až v roce 1949.\n\nK herectví se poprvé dostala již na Kypru v rámci jidiš divadelního souboru. V Izraeli pak její kariéra začala v divadle Ja'akova Mansdorfa, kde ztvárnila hlavní roli ve hře \"Mirandolina\" italského dramatika Carla Goldoniho. Její výkon nadchnul herce Šimona Finkla a Ze'eviho Friedlanda z národního divadla ha-Bima, kteří ji povzbudili, aby šla do národního divadla na konkurz. Ten zvládla úspěšně a v roce 1951 se stala členkou jeho souboru. V souladu s předpisy divadla si hebraizovala příjmení na Zohar.\n\nV národním divadle se stala jednou z předních mladých hereček a v 50. letech byla obsazována do hlavních rolí. Ztvárnila tak například Gretchen v Goethově \"Faustovi\", Solveig v Ibsenově \"Peer Gyntovi\" a Chanu Seneš ve stejnojmenné hře Aharona Megeda. Zásadní průlom její herecké kariéry přišel s rolí v O'Neillově \"Anne Christie\" pod vedením režiséra Hy Kaluse. Vrcholu pak dosáhla s rolí Marthy v Albeeho \"Kdo se bojí Virginie Woolfové?\".\n\nV roce 1961 se provdala za novináře Arje Gelbluma, se kterým má dvě dcery. V roce 1994 opustila národní divadlo a začala hrát v telavivském divadle Bejt Lesin. Za její mimořádné úspěchy na poli herectví jí v roce 1986 byla udělena Izraelská cena, která patří mezi nejvyšší izraelská státní vyznamenání. V květnu 2009 obdržela čestný doktorát od Bar-Ilanovy univerzity.\n\n"}
{"id": "844332", "url": "https://cs.wikipedia.org/wiki?curid=844332", "title": "Soko G-2 Galeb", "text": "Soko G-2 Galeb\n\nSoko G-2 Galeb je dvoumístný cvičný a lehký útočný letoun. Letouny byly vyráběny v továrně SOKO v Mostaru v Jugoslávii a používány v jugoslávském letectvu až do jeho zániku v roce 1991.\n\n\n"}
{"id": "844333", "url": "https://cs.wikipedia.org/wiki?curid=844333", "title": "Souboj (Glee)", "text": "Souboj (Glee)\n\nSouboj (v americkém originále Mash Off) je šestá epizoda třetí série amerického seriálu hudebního seriálu \"Glee\" a v celkovém pořadí padesátá epizoda tohoto seriálu. Scénář k ní napsal Michael Hitchcock a režíroval ji Eric Stoltz. Původně se vysílala ve Spojených státech na televizním kanálu Fox dne 15. listopadu 2011. Epizoda obsahuje speciální hostující hvězdu Idinu Menzel jako vedoucí konkurenčního sboru, Shelby Corcoran. Ona a Will Schuester (Matthew Morrison) vyhlásí mashupovou soutěž mezi sbory Troubletones a New Directions. Santana (Naya Rivera) se nemilosrdně vysmívá členovi konkurenčního sboru, Finnovi (Cory Monteith), který nakonec reaguje tak, že ji veřejně obviní ze zbabělosti začít vztah s Brittany, čímž několika spolužákům prozradí, že je lesbička. Sue Sylvester (Jane Lynch) zahájí propagandistickou kampaň proti Burtovi Hummelovi (Mike O'Malley), jejímu hlavnímu rivalovi ve speciálních volbách do Kongresu Spojených států amerických.\n\nNatáčení této epizody proběhlo v říjnu 2011. Epizoda obsahuje čtyři mashupy, včetně 300. hudebního čísla seriálu, Adeliny \"Someone Like You\" a \"Rumour Has It\", kterého se v prvním týdnu prodalo 160 000 kopií a umístilo se na jedenáctém místě v hitparádě Billboard Hot 100. Všechny písně z epizody byly vydány jako singly a jsou dostupné ke stažení.\n\nEpizoda se povětšinou shledala s pozitivními ohlasy od kritiků a hudební vystoupení a cover verze byly taktéž velmi dobře přijaty. V původním vysílání epizodu sledovalo 7,08 milionů amerických diváků a získala 3,0/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost epizody se, na rozdíl od předchozí epizody s názvem Poprvé, zvýšila.\n\nPuck (Mark Salling) fantazíruje o jeho suplující učitelce, Shelby Corcoran (Idina Menzel), kterou nedávno políbil a od té doby je do ní zamilovaný. Zpívá proto \"Hot for Teacher\" od skupiny Van Halen, společně s Mikem (Harry Shum mladší), Blainem (Darren Criss) a Finnem (Cory Monteith). Puck se snaží přesvědčit Shelby, která adoptovala dítě, které Puck má s Quinn (Dianna Agron), aby s ním začala vztah, ale Shelby tento nápad odmítá. Quinn stále chce dostat Beth, její dceru, zpátky od Shelby pro sebe a snaží se připojit k Shelbyninu sboru, Troubletones, aby se k ní dostala blíže. Poté, co Puck řekne Shelby o pravých úmyslech Quinn, tak ji Shelby informuje, že ji nechce v Bethině životě.\n\nWill (Matthew Morrison) a Shelby souhlasí s uspořádáním soutěže s mashupy mezi sbory New Directions a Troubletones. Santana (Naya Rivera) bere rivalitu mezi sbory velmi vážně a posmívá se a vysmívá svým bývalým spolužákům z New Directions—zvláště Finnovi. Ten vyzve Santanu a další Troubletones na hru vybíjené. Finn a Santana jsou poslední dva, kteří zůstanou, dokud mu Santana násilně nevhodí míč do obličeje a hru vyhrává. I když vyhrály, tak Troubletones prudce napadnou Roryho (Damian McGinty), který začne krvácet z nosu.\n\nTrenérka roztleskávaček Sue Sylvester (Jane Lynch)začne pomlouvačnou kampaň proti Burtovi Hummelovi (Mike O'Malley), jejímu hlavnímu rivalovi ve zvláštních volbách do Kongresu. Když ji Burtův syn Kurt (Chris Colfer) obviní ze lži, Sue svou taktiku obhajuje a řekne Kurtovi, že jeho vlastní kampaň na prezidenta ročníku je nudná a postrádá okraj. Když kandidáti na prezidenta ročníku prezentují své projevy, tak se Kurt zavazuje, že zakáže hraní vybíjené, sportu, o kterém říká, že je příliš často určen k šikanování. Rachel (Lea Michele) vzdává svou kandidaturu a prosí každého, aby volil pro Kurta. Rachel se později Kurtovi přizná, že odešla, aby měl on něco zajímavého, co dát do své přihlášky na vysokou školu a protože ji chybělo být jeho kamarádkou. Ti dva se usmíří a jdou pracovat na Kurtově kampani.\n\nMercedes (Amber Riley) je zvolena vedoucí sboru Troubletones a řekne Santaně, že by od této chvíle měla vůči New Directions jednat fér. Santana se na školní chodbě omluví Finnovi, ale její způsob omluvy se skládá ze série urážek. Když odchází, tak ji to Finn oplatí tím, že řekne, aby vyšla ze své ulity a nazve ji zbabělcem, protože neustále shazuje druhé, zatímco nepřijme samu sebe a její vztah k Brittany. O několik dní později řeknou Santaně Sue a Burt, že neteř jednoho z jejich soupeřů ve volbách uslyšela hádku mezi ní a Finnem a řekla, že se její soupeř chystá vydat útočnou reklamu, které kritizuje Sue, že si jako hlavní roztleskávačku vybrala lesbičku. Santana z kanceláře utíká v slzách a řekne, že její rodiče neví, že je homosexuální orientace. Epizoda se uzavírá s Troubletones, které zpívají mashup dvou písní od Adele. Ve chvíli, kdy jejich vystoupení končí, Santana seskočí z jeviště, obviní Finna za její odhalení světu a vlepí mu facku na tvář.\n\nEpizodu napsal Michael Hitchcock a režíroval ji Eric Stoltz. Natáčení epizody začalo dne 6. října 2011, když se ještě natáčela pátá epizoda s názvem Poprvé. Původně se natáčela současně s touto epizodou, jejíž natáčení pokračovalo do 14. října 2011 a také se sedmou epizodou, jenž se začala natáčet 13. října 2011. Tato epizoda obsahuje 300. hudební číslo seriálu, kterým se stal mashup dvou písní od Adele: \"Rumour Has It\" a \"Someone Like You\", kde zpívaly hlavní vokály Amber Riley a Naya Rivera. Vystoupení bylo natáčeno s velkou slávou \"před publikem složeným z novinářů a tvůrců seriálu\" dne 26. října 2011 a zahrnovalo následnou tiskovou konferenci. Riley během konference prozradila, že ona nápad zpívat píseň od Adele navrhla hlavním tvůrcům seriálu, Bradovi Falchukovi a Ryanovi Murphymu poté, co zjistila, že Adele doufala, že právě ona bude v seriálu zpívat její píseň: \"Ve skutečnosti mi někdo poslal emailem video, kde byla Adele a říkala, že chce, abych já zpívala její píseň, tak jsem ho poslala Bradovi a Ryanovi.\"\n\nEpizoda měla také obsahovat flashback se šestnáctiletou Sue (hrála ji Colby Minifie), která zpívá titulní píseň z muzikálu \"Oklahoma!\" ve scéně, která by vysvětlovala Suinu nenávist k hudbě ve školách. Jeden z tvůrců seriálu, Ian Brennan, řekl: \"v seriálu jsme chtěli ukázat, že Sue jeden čas broadwayské sny\" a herečka hrající Sue, Jane Lynch, prozradila: \"Will řekne Sue, 'Chudák malé Susie Sylvester bylo řečeno, že nebyla dobrá a teď za to musí trestat svět.' Stejně jako mnoho rozzlobených lidí tam venku, Sue je jen rádoby.\" Nicméně se scéna nakonec nevysílala, protože podle Murphyho \"byla pro epizodu příliš dlouhá\" a také řekl, že stopáž s názvem \"Jak se ze Sue Sylvester stala mrcha\" (\"How Sue Sylvester Became a Bitch\"), v budoucnu vyjde, \"buď jako bonus na DVD a nebo na internetu.\"\n\nMezi tři další mashupy z epizody mimo Adele patří: mashup od Hall & Oates, \"I Can't Go for That\" a \"You Make My Dreams\", který zpíval sbor New Directions, dále mash \"You and I\" od Lady Gaga a \"You and I\" od Eddieho Rabbitta a Crystal Gayle, což v seriálu zpívali Idina Menzel a Matthew Morrison a nakonec mashup \"Hit Me with Your Best Shot\" od Pat Benatar a \"One Way or Another\" od skupiny Blondie, se kterou vystoupily soutěžící školní sbory, New Directions a Troubletones. V epizodě je také zahrnuta cover verze písně \"Hot for Teacher\" od skupiny Van Halen, což přezpíval Mark Salling. Vedlejší postavy, které se v epizodě objeví, jsou Shelby Corcoran (Idina Menzel), Kurtův otec a nový kandidát do kongresu Burt Hummel (Mike O'Malley), ředitel Figgins (Iqbal Theba), fotbalová trenérka Shannon Beiste (Dot-Marie Jones), roztleskávačka Becky Jackson (Lauren Potter), členka rivalského sboru Sugar Motta (Vanessa Lengies) a výměnný zahraniční student Rory Flanagan (Damian McGinty).\n\n"}
{"id": "844334", "url": "https://cs.wikipedia.org/wiki?curid=844334", "title": "Ivan Konstantinovič Matrosov", "text": "Ivan Konstantinovič Matrosov\n\nIvan Konstantinovič Matrosov ( 16. června / 28. června1886 - 30. října 1965) byl ruský inženýr a vynálezce v oblasti kolejových vozidel. Je znám jako konstruktér a inovátor samočinné tlakové brzdy. Jím vyvinutý brzdový systém, dosud používaný v zemích bývalého Sovětského svazu, je nazýván jeho jménem.\n\n\n\n\nMatrosov obdržel Státní řád Sovětského svazu v roce 1941 a Leninův řád.\n"}
{"id": "844335", "url": "https://cs.wikipedia.org/wiki?curid=844335", "title": "Polymorf", "text": "Polymorf\n\nPolymorf (v anglickém originále Polymorph) je třetí epizoda třetí série (a celkově patnáctá) britského sci-fi sitcomu \"Červený trpaslík\". Poprvé byla odvysílána 28. listopadu 1989 na kanálu BBC2.\n\nNa loď Červený trpaslík se dostane geneticky upravený tvor, polymorf, který dokáže měnit podobu dle libosti a živí se negativními emocemi. Posádka Trpaslíka pro něj představuje lákavý cíl.\n\nNa začátku epizody sledujeme neznámou bytost, která se dostane na palubu Červeného trpaslíka. Poté, co vypadne z ventilace, se tvor několikrát změní na různé předměty a nakonec jako se jako basketbalový míč odkutálí pryč.\n\nPosádka mezitím tráví čas všelijak, Kryton uklízí a David Lister vaří šamanský kebab po ďábelsku pro dva. Jenže Kocour ho odmítne zkonzumovat, protože poslední žijící člověk k jeho přípravě použil laboratorní vybavení, jako skalpel, zkumavky nebo stříkačku pro umělé oplodnění krav. Mezitím si Rimmer pouští filmy z dětství, na kterých ho jeho bratři mučí. Sledování přeruší Holly, která jim oznámí, že se na palubě pravděpodobně nachází cizí forma života. A Listerovy ponožky to tentokrát nejsou. Lister zatím zkonzumoval svou část kebabu a teď se chystá na Kocourovu, když v tom kebab ožije, skočí mu na krk a začne ho škrtit. Je to tvor ze začátku epizody, který se následně změní na trenýrky, hada a nakonec do vetřelce připomínající stvoření. Vystrašenému Listerovy přicucne na hlavu chapadlo, vysunuté z tlamy a poté zmizí.\n\nPodle Holly je tvor ze Země a vytvořil ho člověk, experiment se ale nepovedl. Jde o válečníka, který má dokonale splynout s prostředím, aby oklamal nepřítele, jenže tenhle je šílený. Živí se negativními emocemi tak, že je u své oběti nejprve vyvolá a pak je chapadlem vysaje. Rimmer navrhne dva plány, první chytit to a zabít, nebo druhý, utéct. Všichni jsou pro útěk, jenže je potřeba nejprve naložit Kosmika a polymorf někde venku číhá. Kryton a Kocour se ozbrojí bazukoidy. Ve skladu Rimmer chybně označí polymorfa a dvě střely, které vypálili Kryton a Kocour a měly polymorfa zabít, začnou nahánět Kocoura. Ten na ně vyzraje a uzavře je za bezpečnostními dveřmi, ale zároveň se tak oddělí od ostatních. Polymorf se změní na krásnou ženu, vyvolá u Kocoura marnivost a následně ji vysaje. Pak se změní na Rimmera, vyvolá u Krytona pocit provinění a vysaje ho také. Nakonec uteče na ošetřovnu, změní se na Rimmerovu matku a vyspí se Listerem. To u Rimmera vyvolá vztek a Polymorf ho opět vysaje.\n\nZdecimovaná posádka se vydá do skladiště polymorfa zabít. Než ale stačí cokoliv udělat, Lister otevře bezpečnostní dveře a dvě střely, které zde uvěznil Kocour, se na ně vyřítí. Všichni se sehnou a střely tak zasáhnou polymorfa, který stál za nimi a chystal se je dorazit.\n\nEPILOG: Druhý polymorf, který byl o poznání méně inteligentní než ten první, se zabydlel v Listerově šuplíku na čisté trenýrky... kde zemřel o mnoho let později sešlostí věkem.\n\n\n"}
{"id": "844337", "url": "https://cs.wikipedia.org/wiki?curid=844337", "title": "Soko J-21 Jastreb", "text": "Soko J-21 Jastreb\n\nSoko J-21 Jastreb je jednomístný, lehký útočný a průzkumný letoun navržený v Jugoslávii v 60. letech. Je úzce spjat s podobným dvoumístným cvičným letounem a lehkým útočným letoum G-2 Galeb. Letadlo bylo postaveno v továrně SOKO v Mostaru v Jugoslávii. Byly používány v silách jugoslávského letectva až do jeho zániku v roce 1991.\n\nPohonnou jednotku tvoří jeden motor Viper Mk 531, který byl vyráběn na základě licence Rolls-Royce. Trup letadla je zkonstruován z hliníkové slitiny. Poměrně silná křídla poskytují dostatek místa pro palivové nádrže a hlavní zatahovací podvozek, i když mírně zhoršují letové vlastnosti stroje. Podvozek s nízkonatlakovanými pneumatikami umožňuje letadlu operovat i z neupravených vzletových ploch. V porovnání s Galebem má Jastreb zesílenou konstrukci, díky čemuž může nést více zbraní než jeho předchůdce. Kromě tří kulometů Browning AN/M3 ráže 12,7 mm, umístěných v nose letadla, je J-21 schopný nést až 800 kg další výzbroje. Na 8 závěsníkách může mít zavěšené pumy, rakety nebo přídavné palivové nádrže.\n\n28. února 1994 narušilo šest letadel J-21 a dvě J-22 Orao bezletovou zónu nad Bosnou, aby bombardovaly Novi Travnik. V té době hlídkovaly v oblasti americké stíhačky F-16. Dva piloti J-22 si po bombardování všimli americké F-16, letící nad nimi. Ihned opustili oblast a přízemním letem se dostali do Chorvatska, kam je američtí piloti nemohli pronásledovat. Na zbytek skupiny letadla F-16C zaútočila a čtyři stroje se jim podařilo sestřelit. K třem sestřelům došlo pomocí tepelně naváděných raket Sidewinder a jeden za pomoci střely AMRAAM.\n\n\n"}
{"id": "844341", "url": "https://cs.wikipedia.org/wiki?curid=844341", "title": "Hôtel de mademoiselle Guimard", "text": "Hôtel de mademoiselle Guimard\n\nHôtel de mademoiselle Guimard (česky \"Palác slečny Guimardové\") byl městský palác v Paříži. Nacházel na místě dnešního domu č. 9 v ulici \"Rue de la Chaussée-d'Antin\" v 9. obvodu. Byl zbořen během přestavby Paříže za Druhého císařství.\n\nPalác si nechala postavit Marie-Madeleine Guimard (1743–1816), tanečnice Pařížské opery a milenka francouzského maršála Charlese de Rohan-Soubise (1715–1787). Palác v klasicistním stylu postavil v letech 1770–1773 architekt Claude-Nicolas Ledoux (1736–1806).\n\nPalác byl přezdíván \"Chrám Terpsichoré\" na počest jeho majitelky. Nad portálem se nacházela socha \"Terpsichoré korunována Apollónem\". Součástí paláce byl divadelní sál pro 500 lidí.\n\nMarie-Madeleine Guimard prodala palác neobvyklým způsobem. Vyhlásila loterii, ve které prodala 2500 losů po 120 librách. Dne 25. května 1785 palác vyhrála komtesa de Lau, která si zakoupila jen jeden los. Ta ho prodala za 500 000 franků švýcarskému bankéři Jeanu Frédéricovi Perregauxovi (1744–1808).\n\nPalác byl zbořen při stavebních úpravách města organizovaných baronem Haussmannem.\n\n"}
{"id": "844342", "url": "https://cs.wikipedia.org/wiki?curid=844342", "title": "Princ Bajaja (film, 1971)", "text": "Princ Bajaja (film, 1971)\n\nPrinc Bajaja je hraný film režiséra Antonína Kachlíka z r. 1971 podle stejnojmenné pohádky Boženy Němcové. Hlavním hrdinou je mladý princ Bajaja, který ztratil rodiče a proto se vydává do světa. Na cizím královském dvoře se zamiluje do princezny Slavěny a přemůže nejen zlého draka, ale i Černého prince.\n\nPrinc Bajaja se po smrti svých rodičů vydává do světa. Na cestě potká kumpány krále loupežníků, Černého prince. Dojde k pastýři, který mu poví příběh zdejší princezny Slavěny. To tenkrát vpadl do království drak. Aby se král toho zlého draka zbavil, musel mu slíbit svou právě narozenou dceru a poté drak zmizel. Princezně bude brzy 18. let a náš drak se přihlásí o to, co mu bylo kdysi slíbeno. Bajaja se vydá do hostince, kde se setká s Černým princem a zachrání ho mluvící kůň. Na zahradě se seznámí s onou princeznou Slavěnou, do které se zamiluje. Poté odjede do skal, kde mu koník poradí, aby si zavázal oko a vydával se za zahradníka. Přitom by byl němý. Potkává zahradníka, který mu též něco prozradí. V království ví kde kdo, co Slavěnu čeká za osud. Bajaja se nechá najmout jako zahradník na hradě. Aby král uchránil svou dceru před drakem, pozval na zámek prince, kteří však neměli nejmenší tušení o drakovi. Když drak přiletěl, aby králi připomněl slib, Bajaja ukázal na Slavěnu, která chtěla vědět pravdu. Dozvěděla se, že když se narodila, přiletěl trojhlavý drak. Proto jí nikdy o něm neřekl, ale nyní bylo pozdě a proto také chtěl sehnat prince, aby ji uchránil před tím drakem. Všichni princové zbaběle utekli, kromě Černého prince, který chtěl pomoci. Bajaja pospíchá za svým koněm, aby mu pomohl.\n\nV onen den je hrad pokryt černou - princezna Slavěna jede za drakem, který by jistě zničil království, kdyby nedostal svou oběť. Princeznu měli všichni rádi. Bajaja si obleče zbroj a vydává se pustit do křížku s drakem. Slavěna vejde do sluje a čeká až drak vyleze. Drak vyleze a princezna z něj má strach. Všemu přihlíží Černý princ se svojí tlupou. Přijíždí neznámý rytíř na koni a pouští se do křížku s drakem. Zraněn je rytíř i drak. Rytíř z koně spadne a Slavěna by ráda viděla neznámému do tváře. Bajaja dýkou zabije draka a slíbí, že se objeví, až přijde čas. Černý princ využije situace a princeznu hrozbou přinutí, aby jeho vydávala za zachránce. Později se koná rytířský turnaj, kde všechny porazí Černý princ, kterého Bajaja porazí. Slavěna řekne pravdu a princ její slova potvrdí. Černý princ i jeho kumpáni jsou shozeni do propasti. Vše končí setkáním Slavěny s Bajajou.\na další…\n"}
{"id": "844343", "url": "https://cs.wikipedia.org/wiki?curid=844343", "title": "Bílá louka", "text": "Bílá louka\n\nBílá louka (německy \"Weisse Wiese\") je pláň mezi Luční horou, Studniční horou a Hraničním hřebenem v Krkonoších. Uprostřed stojí Luční bouda, kolem které vede červeně značená turistická stezka od Výrovky přes vyhořelou Rennerovu boudu, ze které se dochovaly základy, až do Svatého Petra, dále také modrá turistická značka z údolí Bílého Labe přes bývalou Obří boudu na Sněžku a trasa NS Krkonošská tundra. Nedaleko se nachází Rennerova studánka a na východ od lokality se rozprostírá Úpské rašeliniště. Na Bílé louce je místy možno vidět rostoucí kosodřeviny, ovšem převahu zde má tráva smilka tuhá.\n\nDíky přísné ochraně přírody a zákazu vstupu mimo značené cesty se na Bílé louce dochovaly na našem území jedinečné pozůstatky z období výstavby československého opevnění z roku 1938. Jednak se jedná o pozůstatky výkopů a dalších stavebních prací na prvním sledu lehkého opevnění vz. 37 a dvojice pěchotních srubů a dále pozůstatky polního opevnění vybudovaného jako operativní náhrada za nedokončené opevnění permanentní. V sedle Studniční a Luční hory se nachází dokončený druhý sled lehkého opevnění vz. 37 sestávající z pěti objektů, přičemž nejzápadnější z nich je nejvýše postaveným objektem československého opevnění vůbec. V horní části louky ve stavu Luční hory se mezi lety 1937 a 1938 nacházela horní stanice nákladní lanovky Pec pod Sněžkou – Luční hora.\n\n"}
{"id": "844344", "url": "https://cs.wikipedia.org/wiki?curid=844344", "title": "Pavel Kořán", "text": "Pavel Kořán\n\nIng. Pavel Kořán (* 2. února 1961 Most) je český podnikatel, zakladatel a majitel společnosti LAO, která se zabývá laserovými systémy a optomechanikou. V roce 2012 se rozhodl kandidovat na prezidenta České republiky a kampaň financoval výhradně ze svých vlastních prostředků.\n\nNarodil se v Mostě rodičům Jiřímu a Haně Kořánovým. V roce 1976 nastoupil na průmyslovou školu v Chomutově, kterou po čtyřech letech dokončil. V roce 1980 byl přijat ke studiu na ČVUT – Fakulta Strojní, Katedra Jemné mechaniky a optika. V roce 1985 promoval a získal titul inženýr. \n\nPo roční vojenské službě nastoupil na Fyzikální ústav AV ČR, kde působil v letech 1986-1992. Od roku 1992 se rozhodl podnikat a vydržel u optiky a laserů dodnes. Během let 1992-2012 absolvoval nespočet obchodních a technických školení, různá manažerská a osobní školení. Pilotní zkoušky \"Pilot dopravních letounů\" na Úřadu pro civilní letectví dokončil v roce 2006.\n\n"}
{"id": "844346", "url": "https://cs.wikipedia.org/wiki?curid=844346", "title": "Cerrado", "text": "Cerrado\n\nCerrado je druhý největší biom Jižní Ameriky (hned po Amazonií) nacházející se v Brazílii. Je jedním z největších komplexů savan a lesů na světě s obrovskou druhovou bohatosti flory a fauny. Jeho velikost je okolo 2 mil. km² a zabírá přibližně 21 % plochy Brazílie, v porovnání je to téměř polovina rozlohy Evropské unie. Název Cerrado pochází ze starého portugalského výrazu pro „zavřený“ nebo „hustý“, který se používal pro místa, která lze jen obtížně projíždět koňmo.\n\nZasahuje na území mnoha federativních států Brazílie: Distrito Federal (100 %), Goiás (97 %), Tocantins (91 %), Maranhão (65 %), Mato Grosso do Sul (61 %), Minas Gerais (57 %) a částečně do států Bahia, Mato Grosso, Paraná, Piauí a São Paulo. Jeho poloha je téměř totožná s náhorní plošinou v centrální Brazílii oddělující tři rozlehlé vodní systémy řek Amazonka, Paraná/Paraguay a São Francisco. Vytváří poměrně suchý koridor spojující dvě ještě sušší oblasti, na severovýchodě Brazílie Caatinga a na jihozápadě Chaco v Paraguayi, Bolívii a Argentině. Odděluje dvě největší jihoamerické oblasti vlhkého tropického lesa, amazonský prales na západě a severozápadě a Atlantický les na východě a jihovýchodě.\n\nVýškový rozdíl je poměrně velký, Cerrado se nachází v rozmezí téměř od hladiny moře po 2000 m (vrchol Pico do Sol 2070 m v Serra da Caraça), přitom jen asi 10 % leží 900 m a výše nad mořem. Průměrné teploty jsou místně variabilní, bývají od 18 °C do 28 °C a dešťové srážky jsou také rozděleny nestejnoměrně. V mnoha oblastech v tamním létě (období dešťů v říjnu až dubnu) naprší od 800 do 1600 mm a během zimy (období sucha od dubna do září) nastanou veliká sucha, která jsou také hlavní příčinou vzniku tamní specifické flory. Většina málo úrodné půdy je dystrofická s nízkým pH (4,3 až 6,2), nedostatkem vápníku, hořčíku, fosforu, draslíku, organické hmoty a naopak s nadbytkem hliníku. Je převážně dobře odvodněná a ne často se vyskytují údolí bohatá na vysokou spodní vodu.\nV Cerrado je vegetace směsicí dvou druhů. Za vysoké rostliny jsou považovány stromy a vysoké keře (nejméně 1,3 m) a za nízké rostliny drobné keře a byliny. Stromy i keře mají typické rysy savan zachvacovaných požáry. Jsou nízké, zkroucené, s ohni odolnou kůrou často silně zkorkovatělou. List mívají tlustou pokožku, hluboké průduchy, jsou tuhé, často mají silicifikovanou tkáň. Hluboké kořenové systémy mají mnoho spících pupenů, ze kterých opětovně rostliny raší a rychle regenerují. Letniček tam vyrůstá málo, předpokládá se, že ze všech rostlin asi 6 %.\n\nV průběhu teplých letních měsíců za dešťů se vše zazelená. S nástupem zimy a sucha nejdříve zežloutne tráva a pak postupně žloutnou a opadávají listy keřů a stromů, některé jsou bez listů dříve, jiné je shazují později a některé vůbec ne. Tamní rostliny jsou dobře uzpůsobeny dlouhým suchým obdobím i častým požárům.\n\nOblasti Cerrado mají podle hustoty a typu vegetace svá pojmenování. Pro suché louky bez keřů se používá pojmenování „campo limpo“. Oblast luk s řídce rozptýlenými keři se nazývá „campo sujo“. Pro louky rozptýleně porostlé keři a stromy se užívá název „campo cerrado“. Další fáze s ještě slušnou bylinnou vegetací ale již dominujícími keři a stromy vysokými 3 až 8 m, kdy jejich zápoj je aspoň 30 %, se jmenuje „cerrado“. Poslední etapa, kde již vyrůstají stromy vysoké nad 8 m a jejich zápoj je nad 50 %, je pojmenována „cerradão“. Soudí se, že v oblastech s málo úrodnou půdou a nízkými dešťovými srážkami (a řídce se opakujícími požáry) může být cerradão vrcholnou etapou vývoje Cerrado.\n\nCerrado není jen suchá vyprahlá savana, ale jsou tam i oblasti pravidelně více či méně vlhké, ve kterých vyrůstají poměrně husté lesy obývané mnohými živočichy.\n\nV Cerrado se na místech s hlubokou půdou a přiměřeně zásobovaných vodou vyskytují rozsáhlé opadavé a poloopadavé lesy. Tyto oblasti jsou hlavně na aluviálních sedimentech a v údolích s rozrušenými minerálními horninami (půdy jsou tam také obzvláště vhodné pro zemědělství a proto jsou tamní lesy často systematicky likvidovány). Opadavé lesy rostou v sušších oblastech na hranicích s biomy Caatinga a Chaco a jako indikační druhy se tam vyskytují: \"Anadenanthera colubrina\", \"Aspidosperma subincanum\", \"Dilodendron bipinnatum\", \"Dipteryx alata\", \"Handroanthus impetiginosus\" a \"Myracrodruon urundeuva\". Poloopadavé lesy rostoucí v převážné střední části Cerrado jsou druhově bohatší, tvoří křižovatku mezi suchými opadavými lesy, lužními lesy a deštnými pralesy v okolí Cerrado.\n\nTéměř všechny vodní toky jsou v Cerrado lemovány stále zelenými lužními lesy (asi 10 % z celkové rozlohy), které mají i přes dlouhá suchá období zajištěnou dostatečnou vláhu. Klíčovým faktorem pro jejích výskyt je hluboká půda a celoroční, vysoká hladina spodní vody. V okolí řek a potoků mohou být i bažinaté oblasti, pro které jsou charakteristickými druhy: \"Calophyllum brasiliense\", \"Hedyosmum brasiliense\", \"Magnolia ovata\", \"Richeria grandi\" a \"Xylopia emarginata\". Na „jen“ mokrých půdách rostou hlavně: \"Endlicheria paniculata\", \"Hieronyma alchorneoides\", \"Protium spruceanum\" a \"Pseudolmedia laevigata\". Na sezónně zaplavovaných místech se nejčastěji vyskytují: \"Ficus obtusiuscula\", \"Inga vera\" a \"Salix humboldtiana\". Hojného světla na přechodech lesů a luk využívají: \"Callisthene major\", \"Lamanonia ternata\", \"Piptocarpha macropoda\" a \"Vochysia tucanorum\", stinná stanoviště naopak vyhledávají: \"Cheiloclinium cognatum\" a \"Siparuna guinensis\". V tamních lužních lesích se hojně vyskytují univerzalisté rostoucí i v opadavých lesích nebo na loukách: \"Casearia sylvestris\", \"Copaifera langsdorffii\", \"Hymenaea courbaril\", \"Protium heptaphyllum\", \"Schefflera morototoni\", \"Tapirira guianensis\", \"Tapirira obtusa\" a \"Virola sebifera\".\n\nV lužních lesích vyrůstají druhy stromů a keřů odlišné od zbytku Cerrado a jejich rozmanitost je velmi vysoká, ještě větší než v ostatních částech, není ale ještě spolehlivě prošetřena. Je zjištěno, že lužní lesy na severu a západě jsou silně příbuzné s amazonským deštným pralesem zatímco ty ve středu a na jihu mají afinitu se stále zelenými a opadavými lesy na jihovýchodě.\n\nV okolí velkých řek se vyskytují též trvalé lužní porosty mající zajištěnou trvalo vlhkost a mnohdy bývající i pravidelně dlouhodobě zaplavovány. Výše položené pastviny (campo rupestre) sahající až na vrcholky náhorních plošin jsou v podstatě jen sezónní travnaté porosty, které mají skladbu rostlin uzpůsobenou silnému přísunu vody v období dešťů a extrémnímu nedostatku vlhkosti v období sucha.\n\nRozmanitost rostlinstva v Cerrado je překvapující. Neúplný seznam stromů a vyšších keřů z roku 1977 udává 774 druhů patřících do 261 rodů, z nichž je 336 druhů (43 %) endemických. Další sčítání z roku 1999 již uvádí 973 druhů z 337 rodů a dosud nebyla celá oblast spolehlivě prověřena. Nejrozšířenější jsou rostliny z čeledí bobovitých (153 druhů), malpighiovitých (43 druhů), myrtovitých, (43 druhů), melastomatovitých (32 druhů) a mořenovitých (30 druhů). V mnoha oblastech přesvědčivě dominuje čeleď \"Vochysiaceae\" se 23 druhy stromů. Nejvíce se vyskytujícími rody jsou \"Byrsonima\" (22 druhů, malpighiovité) a \"Myrcia\" (18 druhů, myrtovité). Nejrozšířenější dřevinou je \"Qualea grandiflora\" z čeledě \"Vochysiaceae\". Extrémní rozmanitost zde činí až 150 druhů na 1 ha, obecně je však mnohem nižší, nejnižší zjištěná je 10 druhů. Údaje se týkají prostorů mimo stále zelených lužních lesů.\n\nPočet druhů rostlin rostoucích v přízemní vrstvě Cerrado, tj. bylin a drobných keříků, je ještě mnohem větší a není dosud na tak rozsáhlé ploše spolehlivě kvantifikován. Odhaduje se, že celkový počet rostlinných druhů se blíží k 10 000 (dosud je katalogizováno více než 6500) a mnohé z nich jsou endemické.\n\nZvláštním aspektem biologické rozmanitosti Cerrado je ztráta velkých savců. Velcí býložravci byli zlikvidováni v důsledku převahy severoamerické fauny, která na toto území přešla přes Panamskou šíji asi před 3 milióny let v pozdním pliocénu. Jediné zachované zbytky původních savců jsou: různí hlodavci (Rodentia), chudozubí (Xenarthra), ploskonosí (Platyrrhini) a vačice (Didelphimorphia). Znovuzavedení spásání flory spuštěním chovu dobytka a koní pomalu obnovuje stav, který panoval před spojením obou Amerik.\n\nCerrado obývá asi přes 190 druhů savců, z těch větších to jsou: jaguár americký, jelenec pampový, mravenečník velký, ocelot velký, pásovec velký, pes hřivnatý a tapír jihoamerický. Dále lze tam spatřit asi 600 druhů ptáků, přes 220 plazů a 180 obojživelníků. Přestože je tato oblast považována za poměrně suchou, v několika mohutných řekách žije asi 800 druhů sladkovodních ryb. \n\nNa území Cerrada žije lidská populace již po více než 10 000 let, od prvních lovců a sběračů až po drobné zemědělce, tito neměli žádný podstatný vliv na integritu ekosystému stejně jako počátky portugalské kolonizace soustředěné na atlantické pobřeží. V oblasti dosud je asi 38 etnických skupin původního obyvatelstva v celkovém počtu asi 45 000 osob, jsou to národy a nárůdky: Bororo, Canela, Karajá, Kayapó, Krahô, Quilombola, Xavante, Xerente a další, kteří používají okolo 300 druhů tamní flory jako potraviny, léky nebo suroviny pro řemeslné výrobky.\n\nPrvní příchod nových osadníků začal až v 18. století, byli to hledači zlata a drahých kamenů. Vznikaly první cesty a železnice, které otevřely možnosti pro rozvoj chovu dobytka. Rančerství, které zůstalo hlavní hospodářskou aktivitou až do poloviny 20. století, mělo negativní vliv na ekosystém stejně jako postupně přibývající rostlinná výroba. Postupně s výstavbou nového hlavního města Brazílie Brasília ve státě Goiás v jádru Cerrado začaly vznikat megaprojekty silnic a vodních elektráren, které byly nutné pro nebývalý vzrůst počtu obyvatel a následné rozšiřování zemědělství i průmyslu.\nRozlehlé plochy s hlubokou a úrodnou zeminou byly přeměněny na ornou půdou a stromy v neúrodných oblastech byly vykáceny. V roce 2000 pocházelo z Cerrado 35 % rostlinné produkce Brazílie, např. 60 % sóji a 25 % obilovin, chová se tam asi 40 miliónů kusů dobytka.\n\nPůvodně se lidé domnívali, že cerrado je nevyužitelné pro zemědělství z důvodu velké kyselosti a hlinitosti půdy. V 60. letech ovšem výzkumníci z brazilské agentury Embrapa (Empresa Brasileira de Pesquisa Agropecuária, Brazilská společnost pro zemědělský výzkum) objevili, že ji lze zúrodnit přidáním vhodného množství fosforu a vápna. Výzkumníci také vyvinuli tropické odrůdy sóji, do té doby rostliny mírného pásu.\n\nDíky tomu bylo dosaženo obrovského pokroku a rozvoje brazilského zemědělství. Dnes Cerrado produkuje 70% brazilského skotu a díky zavlažování a výše zmíněným technikám úpravy půdy je také významným producentem sóji, kukuřice, rýže a kávy. Dále je produkována celulóza používaná k výrobě papíru.\n\nLaureát Nobelovy ceny míru Norman Borlaug popsal Cerrado jako poslední nevyužitou plochu úrodné zemědělské půdy na světě. V roce 2006 byla třem mužům, kteří se na zúrodnění cerrada podíleli, udělena World Food Prize, kterou založil právě Borlaug. Byli to Alysson Paolinelli, bývalý brazilský ministr zemědělství a výzkumníci půd Edson Lobato z Brazílie a A. Colin McClung z USA.\n\nCelkem 37,3 % Cerrada bylo zcela přeměněno na hospodářskou krajinu, zatímco 41,4 % je používáno pro chov dobytka a produkci dřevěného uhlí. Odhaduje se, že zůstalo neporušeno pouze 432,814 km² (21,3 %) původní vegetace.\n\nZemědělství, jako pěstování sóji, však ohrožuje místní druhovou rozmanitost.\n\nNavzdory své velikosti a významné biologické rozmanitost je toto území jen málo zastoupeno v jinak rozsáhlé brazilské soustavě chráněných území, je tam zařazeno asi jen 168 tis. km² (8 % rozlohy), k tomu je možno připočíst ještě asi 90 tis. km² (4,5 %) domorodých území, ve kterých platí částečná ochrana krajiny.\n\nNejdůležitější chráněná území jsou: národní park Emas, národní park Chapada dos Guimarães, národní park Chapada dos Veadeiros, státní park Jalapão, národní park Nascentes do Parnaíba a národní park Serra da Canastra.\n\n"}
{"id": "844347", "url": "https://cs.wikipedia.org/wiki?curid=844347", "title": "Džandžavíd", "text": "Džandžavíd\n\nDžandžavíd (arabsky جنجويد \"džandžawíd\", v súdánské výslovnosti \"ďanďawíd\") jsou arabské milice, operující v Dárfúru a východním Čadu. Jsou složeny z kočovníků. Vznikly na konci 80. let 20. století a od roku 2003 jsou jedním z hlavních hráčů v konfliktu v Dárfúru. Původně byly podporovány súdánskou vládou v jejím boji s místními černošskými separatisty, nyní se však tato vláda od nich distancuje.\n\n"}
{"id": "844350", "url": "https://cs.wikipedia.org/wiki?curid=844350", "title": "Sevin Sins", "text": "Sevin Sins\n\nSevin Sins je debutové EP americké zpěvačky a bývalé WWE Divy Marii Kanellis. Bylo vydáno exkluzivně 13. dubna 2010 na U.S. iTunes Store.\n\n28. ledna 2010 oznámila Maria na svém blogu na WWE.com, že vydává své první album, \"Sevin Sins\", 13. dubna. Odhalila, že první singl se jmenuje \"Fantasy\". Maria byla ze svého WWE kontraktu propuštěna 26. února 2010. Den poté, v rozhovoru pro XM Satellite Radio, Maria řekla, že jedním z důvodem jejího odchodu bylo to, že se chce věnovat jiným projektům, konkrétně \"Sevin Sins\". Magazín \"The Sun\" informoval, že nahrávka je inspirována Mariiným rozchodem s jejím bývalým kolegou CM Punkem. EP bylo vydáno 13. dubna 2010.\n\n"}
{"id": "844355", "url": "https://cs.wikipedia.org/wiki?curid=844355", "title": "Kavinova deska", "text": "Kavinova deska\n\nKavinova deska (též Kavinův pomník) se nachází na trase modře značené turistické stezky, známé také jako Kavinova cesta, vedoucí z Pece pod Sněžkou na Sněžku. Představuje ji pamětní deska zasazená do kamene v místě, kde měly být rozptýleny ostatky botanika Karla Kaviny (1890–1948), který se výrazně podílel na vzniku Krkonošského národního parku (KRNAP). V okolí cesty pak často roste violka žlutá sudetská.\n\n"}
{"id": "844361", "url": "https://cs.wikipedia.org/wiki?curid=844361", "title": "Lončatník guyanský", "text": "Lončatník guyanský\n\nLončatník guyanský (\"Couroupita guianensis\"), známá též jako strom dělových koulí či dělový strom, je dřevina z čeledi hrnečníkovitých (\"Lecythidaceae\").\n\nNeopadavý listnatý strom dorůstá výšky až 30-35 m. Náleží do stejné čeledi jako juvie ztepilá (\"Bertholletia excelsa\"), poskytující para ořechy. Strom je nápadný svými plody, upomínajícími na dělové koule, a také velkými růžově červenými květy. Tyto květy rostou na zkroucených povislých šlahounovitých větvích vyrůstajících přímo z kmene. Protože kvete téměř po celý rok, v tropech bývá lončatník pěstován jako okrasný strom. Pochází ze severních oblastí Jižní Ameriky a z jižního Karibiku, ale její více než dvoutisíciletý výskyt je dokázán také v Indii - tam bývá často vysazována u chrámů i díky tomu, že její květy připomínají hady (odtud přezdívka ´nagalingam´, evokující posvátného hada spojeného s Šivovým lingamem).\n\nV kečuánštině se tato rostlina nazývá Ayahuma a je domorodými obyvateli používána jako léčivo na vysoký tlak, záněty, nádory a proti bolesti. Též se používá proti nachlazení, bolesti břicha, kožní problémy a zranění, malárii, a bolesti zubů. Jsou jí přisuzovány duchovní vlastnosti a někdy se používá jako příměs do ayahuascy. Laboratorní testy ukazují, že výtažky této rostliny mají antimikrobiální účinky a předcházejí vznikání biofilmů. \n\n\n\n \n"}
{"id": "844365", "url": "https://cs.wikipedia.org/wiki?curid=844365", "title": "Národní palácové muzeum", "text": "Národní palácové muzeum\n\nNárodní palácové muzeum () je muzeum umění v Tchaj-peji na Tchaj-wanu. K březnu 2017 disponovalo kolekcí 697 490 kusů čínských uměleckých děl. Sbírky zahrnují předměty z osmi tisíc let čínských dějin od neolitických dob po konec říše Čching. Většina kolekce pochází z po staletí shromažďovaných sbírek čínských císařů. Zahrnuje množství vzácných bronzů, kaligrafií, obrazů, uměleckých děl z nefritu, keramiky, knih, historických dokumentů, oděvů a okrasných předmětů.\n\nMuzeum vzniklo z té části císařských sbírek v pekingském Zakázaném městě, která byla roku 1931 odvezena do Šanghaje, později do Nankingu a dále do vnitrozemí, aby nepadla do rukou Japonců. Roku 1948, v souvislosti s porážkou Čínské republiky v občanské válce, byly sbírky převezeny na Tchaj-wan.\n\n"}
{"id": "844370", "url": "https://cs.wikipedia.org/wiki?curid=844370", "title": "Velká galaktická válka", "text": "Velká galaktická válka\n\nVelká galaktická válka je fiktivní konflikt v prostředí Hvězdných válek, který se odehrával v době staré Republiky více než tři a půl tisíciletí před událostmi z filmové série v letech 3 681 - 3 653 BBY a trval 28 let. Tato válka předznamenala děj MMO počítačové hry jako velmi rozsáhlá série událostí, jež se udály před startem příběhu hry. Tento konflikt navazuje na jiné fiktivní konflikty ve světě Star Wars, jež byly představeny v RPG počíátačových hrách a .\n\nTato válka se na první pohled zdá být izolovaným konfliktem mezi řádem Jedi a Sithy, ale ve skutečnosti má mnoho společného se sithskými válkami a Mandalorianskými válkami z doby o 300 let dříve.\n\nPoté, kdy byly prostřednictvím her a představeny konflikty Mandalorianské války, Jedijská občanská válka a První jedijské vyhlazení, zůstávalo v příběhu série mnoho otázek a neuzavřených kapitol. Druhý díl se navíc dostal pod palbu kritiky za to, že byl vydán nedokončený a s mnoha dírami v příběhu. \n\nIronií osudu bylo toto selhání nakonec impulsem k tvorbě toho, čím se nakonec staly (dále SW:TOR) a díky úspěchu jiné MMORPG World of Warcraft z dílny konkurenčního Blizzardu Entertainment doba kolem roku 2005 přála vývoji tohoto žánru. BioWare proto požádal firmu LucasArts o partnerství na největší dosavadní společný projekt, který šéfdesigner James Ohlen nazval v reakci na kritiku ze strany zklamaných fanoušků žádajících KotOR III, „obrovitánskou hrou,“ do které by se vešly všechny ostatní hry, které BioWare dosud vytvořil. Totéž platí i o příbězích v SW:TOR, mezi které patří i tato Velká galaktická válka.\n\nZávěr Velké galaktické války byl zveřejněn jako vůbec první část příběhu v téměř čtyřminutovém traileru s názvem \"\"Deceived\" (česky: Oklamáni)\" na akci E3 Entertainment Expo 2009, pořádaném firmou Electronic Arts během tiskové konference 1. června 2009 V této ukázce se veřejnost dověděla o úskoku, který Sithské impérium podniklo k oklamání Republiky, a kolosální bitva v Chrámu Jediů při přepadení Coruscantu. O rok později, dne 14. června 2010, vyšel druhý trailer s názvem \"\"Hope\" (česky: Naděje)\", který ukázal jednu z důležitých bitev této války na světě Alderaan, kde se diváci mohli seznámit s velmistrem Jedi Satele Shan v boji se sithským lordem Darth Malgusem, který se vyskytl jako hlavní postava i v \"\"Deceived\"\". O necelý měsíc později, dne 9. července 2010 byl vydán třetí trailer s názvem \"\"Return\" (česky: Návrat)\" při příležitosti akce E3 Entertainment Expo 2011, kde si diváci mohli prohlédnout začátek celého tohoto konfliktu, při němž se Sithové náhle vynořili z hlubin vesmíru, aby dobyli zpět svůj domovský svět Korriban. V té době již běžel betatest hry.\n\nHra SW:TOR nakonec vyšla 20. prosince 2011 a spolu s ní začala vycházet další videa vyprávějící slovy mistra Jedi Gnost-Durala dějiny bezprostředně předcházející příběhu hry samotné. Dlouho před vydáním hry vyšel šestidílný komiks v koprodukci BioWare, LucasArts, a Dark Horse Comics. který dostal název \"Star Wars: The Old Republic, Threat of Peace\", jenž podrobněji rozebral události ohledně přepadení Coruscantu a podepsání mírové dohody mezi Republikou a Sithským impériem. Příběh doplnil i román s názvem \"The Old Republic: Deceived\" od Paula S. Kempa, jenž byl vydán 22. března 2011 a přinesl detaily o Darth Malgusovi, jenž velel Sithům během přepadení Coruscantu. Postupem času vyšlo několik dalších komiksů, románů a hra samotná se dočkala dalších rozšíření, jež obohatily její příběh a přinesly nové informace i ohledně tohoto konfliktu.\n\nPříčina tohoto konfliktu byla ve skutečnosti jedna jediná, a tím byla osoba jménem Lord Vitiate. Jednalo se o sithského učence z planety Nathema, jenž netoužil po ničem jiném než po nesmrtelnosti. Prakticky celý normální život v době před rokem 5 000 BBY byl ponořen do tajů sithské alchymie a mezi ostatními sithskými velmoži byl považován za podivína. Patřil však mezi hrstku těch, kteří přežili sithský holocaust po Velké hyperprostorové válce.\n\nNež republikové křižníky dorazily i na jeho domovinu, povedlo se mu nalákat do své pasti tisíce Sithů z ostatních panství rozpadajícího se Impéria a pomocí rituálu, který zrežíroval, je obral o životy, přičemž pohltil jejich moc a životní sílu. Stejně tak připravil o život i téměř všechny své poddané. Celou planetu Nathema tím učinil neobyvatelnou a \"prázdnou\" v Síle. S životem prodlouženým nejméně o tisíc let a s hrstkou přeživších Sithů se vydal do neznámých oblastí v sousedství Impéria, aby po dvaceti letech vyhýbání se republikovým a jedijským hlídkám nalezl ztracený svět Dromund Kaas. Z té Vitiate učinil svou novou domovskou planetu a znovuzaložil Sithské impérium.\n\nSám sebe se prohlásil za císaře a vytvořil dvanáctičlennou Temnou radu. S její pomocí postupně znovuoživil sílu Sithů a čekal na vhodnou příležitost k tomu, aby mohl ovládnout galaxii. Zatímco v Republice proběhlo několik dalších válečných konfliktů, tato skupina \"pravých Sithů\" potají budovala imperiální armádu s vědomím, že potrvá staletí, než bude dostatečně silná. Avšak císaře překvapila série událostí, jež mu měla umožnit vykonat jeho plány o pár set let dříve.\n\nPo roce 4 000 BBY totiž proběhl konflikt známý jako Velká sithská válka, který proti Republice vedli padlí Jediové Exar Kun a Ulic Qel-Droma. Oba do této války zatáhli legendární Mandaloriany, kteří pak v roce 3 976 BBY odstartovali svou vlastní válku na popud Vitiateových agentů. Ti zmanipulovali vůdce Mandalorianů pomocí jeho vlastní ideologie a namluvili mu, že je jeho lid dost silný na úspěšný útok na Republiku. Ve skutečnosti měli sloužit jako předvoj. Mandaloriani však byli poraženi zásluhou dvou Jediů (Revan a Malak), kteří neuposlechli přísný zákaz rady Jediů zasahovat do konfliktu. Revan během války s Mandaloriany objevil ztracenou sithskou planetu Malachor V, kde se dověděl pravdu o existenci Vitiateova sithského impéria a o hrozbě, jež představuje. Sám Mandalore Největší mu pak před svou smrtí tyto informace potvrdil.\n\nNetrvalo dlouho a oba Jediové nalezli cestu do centra Impéria na Dromund Kaasu, avšak při neúspěšném pokusu o atentát na císaře byli zajati. Císař sám oba Jedie snadno svou mocí obrátil na temnou stranu Síly a vyslechl je. Revan se při tom zmínil o hvězdných mapách neznámé konstrukce, jež vedou k tajemné superzbrani Star Forge a císař oba dva vyslal ji najít. Darth Revan s Malakem uspěli, ale dokázali se díky moci rakatské stanice od císařova vlivu osvobodit a založili si své vlastní Impérium. Císař byl však s vývojem spokojený: Revanovo sithské impérium drtilo Republiku na celé čáře a citelně ji oslabilo, i když se nakonec sám Revan, vykoupený na světlou stranu, přičinil o ukončení této války.\n\nPo této válce se proto císař rozhodl konat a v roce 3 954 BBY vydal rozkazy zahájit invazi do Republiky, prakticky o tři sta let dříve, než válka skutečně začala. Záměr se nezdařil, protože si Revan postupně vzpomněl na dobu, kdy prohledával Neznámé oblasti galaxie, i když ne na všechno. Přestože byl opět zajat, dokázal chystanou invazi zastavit i díky svým předchozím činům už jako sithský lord, protože se mu povedlo Republiku očistit od nekompetentních, zkorumpovaných a nepotřebných lidí, navíc díky předchozím válkám a masivní válečné výrobě měla Republika k dispozici snad nejsilnější armádu v celé epoše. Císař Vitiate se proto musel smířit s tím, že se předčasná invaze zruší, a mezitím z Revana pomocí Síly tahal informace o Republice a Jediích.\n\nO 250 let později byla již flotila Impéria připravena k akci a imperiální rozvědka v Republice prováděla dlouhodobou špionáž s cílem získat podporu jejích nepřátel i některých přátel. Potichu dosadili loutkové vlády do vedení několika klíčových soustav. Imperiální prospektoři dokonce úspěšně kontaktovali i říši Chissů. V posledních letech před invazí bylo v armádě cvičení bojových akcí na denním pořádku, stejně tak rozmisťování válečných plavidel podél hranice Republiky.\n\nV roce 3 681 BBY Sithský císař viděl, že nastala vhodná chvíle, a zahájil mohutnou invazi do Republiky.\n\nInvaze Pravých Sithů zastihla Republiku naprosto nepřipravenou. První místo, kam imperiální flotila zamířila, byla pradávná sithská planeta Korriban, kterou tou dobou hlídala malá posádka republikové armády a Jediové: zabracký mistr Kao Cen Darach a jeho padawanka Satele Shan. Byli proto výrazně přečísleni až 30 sithskými bitevníky, kterým velel Lord Vindican a jeho učedník Malgus. Mistr Darach padl, ale díky němu se mohla zachránit Satele Shan s párem vojáků na pašerácké lodi. Sithové tak znovu zabrali svou původní domovinu. Jejich akce byla natolik rychlá, že trvalo mnoho dnů, než si toho Republika a ostatní Jediové všimli.\n\nJeště před tímto odhalením zaútočily další sithské bitevní lodě na několik světů v Tingelském spirálním rameni na vnějším pásu galaxie. Republika vyslala pouze diplomatickou delegaci, aby zjistila co se děje. Císař dovolil této delegaci dostat se bezpečně na místo, aby odvysílala záznam o jeho silách na Coruscant. Když vykonala svou roli ohledně vedení psychologické války, nechal ji kompletně zlikvidovat.\n\nRepublika tedy odpověděla vysláním válečných lodí, jež však padly do léčky u planet Sernpidal, Belkadan a Ruuria, z nichž už před lety agenti imperiální rozvědky udělali loutky Impéria. Republiková flotila se musela rozdělit a stáhnout, aby se zabránilo jejímu úplnému zničení. Impérium poté obsadilo všechny planety v Tingelském rameni a zaměřilo svou pozornost na Sluiský sektor, jehož hlavní svět byl kvůli fiasku Republiky v Tingelském rameni nehlídaný, přestože se zde nacházely významné zbrojní továrny a loděnice. Na dobytých světech prováděla sithská komanda neskutečná zvěrstva a popravovala kohokoliv, kdo nepřísahal věrnost Sithům.\n\nSituací se začal zabývat i republikový senát, avšak mnoho senátorů bylo přesvědčeno, že se jednalo o pouhá povstání některých nově objevených ras, díky čemuž místo rozhodného postupu následovaly zbytečné rozpravy, prodlužované ještě zbytečnějšími procedurami. Naproti tomu Jediové se bez ohledu na obstrukce v senátu vrhli do akce a zorganizovali obranu hvězdokupy Minos. Byli si vědomi nejen hrozby, jakou Sithové představovali, ale i toho, že když půjdou příkladem, prolomí se ledy i v senátu. A byli úspěšní: miliony obyvatel Republiky se dobrovolně hlásily do armády bránit své světy. I senát začal být jednotný, nastolil konkrétní válečnou politiku a přes mnoho dosavadních proher (nejnedávnější bylo obsazení Rimmské obchodní trasy Sithy z důvodu přerušení dodávek vojenského materiálu a zásob Jediům na Minosu) vyhlásil mobilizaci.\n\nPo následující tři roky se Republice povedlo prolomit blokádu Rimmské obchodní trasy a dobýt pár světů zpět. V roce 3 678 BBY sithská učednice Exal Kressh (prapravnučka bývalého Temného pána ze Sithu Ludo Kresshe) vyzradila Republice informace o pohybu imperiální flotily, aby způsobila v Impériu dostatečný chaos pro své vlastní zájmy. Republika je využila pro vpád do srdce Impéria, aby znovu zabrala Korriban. Přestože byli Sithové na druhou bitvu o tuto planetu nepřipravení, povedlo se jim útočící flotilu obklíčit a zničit.\n\nSithové poté odpověděli invazí na svět Balmorra, kde se vyráběli bojoví droidi. Přestože se jim to povedlo, nedokázali nad světem držet kontrolu kvůli mohutnému lidovému podzemnímu hnutí. Následovalo mnoho dalších bitev, kde Republika přicházela o významné světy a spojence. Povedlo se jim konečně vyhnat Jedie z dlouho vzdorující hvězdokupy Minos a porazili Republiku na odlehlém Illumu na Dathomiru, Agamaru i Utapau. Sithové nešetřili ani světy, jež se snažily být neutrální. Jejich řádění odnesl např. svět Manaan. Republika do roku 3 672 BBY ztratila téměř polovinu celého vnějšího pásu.\n\nImpérium po zdrcujícím vítězství na vnějším pásu (a nedávném zabrání sektoru Seswenna) zaměřilo svou pozornost na střední pás, aby využilo oslabené pozice Republiky. Jako první cíl si vybrali planetu Bothawui, kde však Sithové tvrdě narazili. Bylo to poprvé v celém konfliktu, kdy byla armáda Republiky na invazi dobře připravená, chytila sithskou flotilu do pasti nalákáním na malou flotilu křižníků, zatímco ta velká čekala na pravou chvíli na odvrácené straně planety. Pro Impérium byla první bitva o Bothawui naprostým debaklem a ostudou. Ztratili zde celou eskadru válečných lodí, zatímco Republika slavila první velké vítězství od začátku války. Byla to i tolik potřebná morální vzpruha, která ovlivnila i ostatní probíhající bitvy po celé galaxii.\n\nSithové považovali tuto porážku za takovou potupu, že za 27 dní vyslali na Bothawui novou, mnohem silnější invazní armádu. Vypukla tedy druhá bitva o Bothawui, v níž Imperiálové bombardovali celý povrch. Na něm však bylo připraveno na 85 Jediů pod velením mistra Beltha Allusise, jimž se povedlo aktivovat včas planetární štít, a donutit tak Sithy provést výsadek asi 50 tisíc vojáků na povrch planety, aby ho mohli deaktivovat. V bothanských lesích vypukla snad nejkrvavější řež v celé válce, kde na jednoho zabitého republikového vojáka padlo na deset imperiálních. Jediové s republikovým výsadkem a speciálními jednotkami masakrovali sithské vojáky ostřelováním z blasterových kanónů z vrcholů kopců. Taktika udeř a uteč fungovala, takže byli imperiální velitelé nuceni vysazovat nové a nové mnohadesetitisícové výsadky. Jediové i s podřízenými vojáky věděli, že jsou výrazně přečísleni, avšak s pomocí místních obyvatel drželi dlouho své pozice. Přestože Republika ztrácela čím dál více mužů, byly ztráty Impéria mnohem bolestnější, protože se velitelé bláhově domnívali, že bude vítězství na Bothawui jasnou záležitostí a vůbec nezohlednili odhodlanost nepřítele.\n\nNakonec musel velkomoff Zellon požádat o posily. Ty dokázaly obklíčit zbylé Jedie a vojáky Republiky okolo generátoru planetárního štítu. Zellon nabídl obráncům, že je ušetří, pokud se vzdají, ale ti odmítli a o generátor bojovali doslova do posledního muže. Impérium druhou bitvu o Bothawui vojensky vyhrálo, avšak z planety se stáhlo, neboť invazní flotila utrpěla natolik kritické škody, že by neměla stejně šanci planetu udržet. De facto tato bitva znamenala remízu, ale pro Republiku byla ještě větším povzbuzením než první bitva, zejména proto, že pozastavila postup Sithů. Všichni padlí Jediové a vojáci byli za svou oběť prohlášeni hrdiny od Bothawui.\n\nImpérium změnilo taktiku a vyslalo své agenty zvané \"Mistři hrůzy\" (Dread Masters), aby pomocí temnostranné bitevní meditace nahnalo nepříteli při bitvách strach. Takto si usnadňovali práci, aby Republika ukvapeně stahovala své síly z míst, kde to nebylo nutné. Republikovému komandu pod vedením Jedie Jarica Kaedana se nakonec povedlo roku 3 668 BBY lokalizovat loď, z níž tito \"mistři\" meditovali, a úspěšně ji obsadilo. \"Mistry\" poté Jediové uvěznili na planetě Belsavis, kde se od nich dozvěděli spoustu zajímavých informací. Jejich zatčením Jediové značně oslabili pozici Impéria a zejména konečně zjistili, odkud se tito Sithové vlastně vzali. Planetu Dromund Kaas nebylo možné dohledat ani v archivech na Coruscantu, ani o ní nebyla zmínka v sithských artefaktech, které Jediové bedlivě studovali. Také se od \"mistrů\" dozvěděli, že je vede sithský císař, který přežil Velkou hyperprostorovou válku.\n\nV další kampani Impéria bylo rozhodnuto, že se pustí do války přímo v dosud nedotčeném jádru galaxie. Vybrali si Alderaan kvůli její strategické pozici a kvůli faktu, že tato planeta odjakživa představovala nositele morálních hodnot Republiky, a její ztráta by byla pro nepřítele velmi bolestná. Akci velel Darth Malgus, nově povýšený Temný pán, a nejprve odlákal flotilu planety mimo soustavu. Pak už jen snadno obsadil hlavní město planety a zajal královskou rodinu Panteerů. Toto snadné vítězství Malguse netrvalo dlouho. Alderaanská flotila sice byla pryč, ale na planetě zanechala Republika početný výsadek svých vojáků pod velením rytířky Jedi Satele Shan, který se v lesích připravoval na bitvu o osvobození.\n\nV jedné z bitev, které se účastnil Darth Malgus osobně, se rytířka Satele znovu utkala v boji se světelnými meči s vrahem svého mistra a porazila ho. Její podřízení i přes počáteční nesnáze v bitvě uspěli a Malgus se ocitl zavalený kameny, přesto přežil, byť vážně zraněn, a unikl z planety. Po bitvě se totiž do Alderaanu vrátila flotila, aby toto vítězství potvrdila.\n\nNásledujících několik měsíců dokázala Republika držet šňůru vítězství a osvobodila spoustu světů ve středním pásu. Jediové také obnovili svou tvrz ve hvězdokupě Minos a natáhli na sebe pozornost části imperiální armády, která chyběla jinde.\n\nVojenští vůdci Impéria po těchto porážkách přiznali, že už jejich \"blitzkrieg\" fungovat nebude a pověřili rozvědku hledáním nových mocných spojenců. Sithský císař zneužil Mandaloriany pro své záměry už jednou před více než třemi stoletími, nyní přišel čas udělat to znovu. Jenže jejich klany byly toho času roztříštěny, takže je bylo nutné nějakou spolehlivou osobou sjednotit. Agenti Impéria si pro tento účel vybrali na Geonosis gladiátora, kterému zařídili výhru uplynulé sezóny, pověst \"Mandaloriana\", a v publiku vyvolávali při každé jeho následující výhře skandování \"\"Mandalore!!\"\" To záhy přitáhlo pozornost ostatních Mandalorianů, kteří ho přijali za svého vůdce jako Mandalora Menšího.\n\nVálka mezitím pokračovala a roku 3 664 BBY se udála bitva o Hoth, kde republiková flotila utrpěla značné škody. Zničených lodí se navíc chopili piráti. Impérium tohoto oslabení využilo tři roky poté.\n\nMandalore Menší v roce 3 661 BBY dokončil sjednocování mandalorianského lidu a vyhlásil Republice válku, aby si zabojoval proti dle jeho názoru nejnebezpečnějším oponentům: Jediům. Na příkaz svých sithských \"rádců\" obsadil se svou flotilou Hydianskou cestu, což byla nejdůležitější obchodní tepna Republiky, na níž zatím Sithové nedosáhli.\n\nJejím odříznutím Republika ztratila přístup k surovinově bohatým světům a ekonomika centrálních světů se začala rychle sypat. Odpověď přišla rychle, ale Jediové byli Mandaloriany poraženi a museli se stáhnout na Devaron. Na Coruscantu nastal kritický nedostatek některých surovin a na ostatních světech se zastavila zbrojní výroba, což vedlo k pouličním nepokojům a demonstracím. Galaktický senát začal dokonce uvažovat o kapitulaci, když další pokusy o prolomení mandalorianské blokády neuspěly.\n\nObjevil se však nečekaný hrdina. Hylo Visz byla známou pašeračkou a toužila prorazit blokádu s vidinou velké částky, kterou by za její kontraband v jádru galaxie zaplatili. Zorganizovala pašeráckou flotilu plně naloženou nedostatkovými surovinami, aby zaměstnala tupé Mandaloriany u jejich stanoviště provokacemi. Jakmile Mandaloriani opustili své pozice, aby nákladní lodě sestřelili, vynořila se přímo v místě, které měli Mandaloriani střežit a posty opustili, Hylo Visz s druhou flotilou malých bojových stíhaček a překvapivým napadením zezadu vyklidila pro nákladní lodě prostor. Republiková výzvědná služba situaci monitorovala a vyburcovala Jedie a republikovou flotilu, aby pašeračce pomohli.\n\nMandalore Menší byl buď během bitvy, nebo krátce po ní zavražděn novým vůdcem, Mandalorem Právoplatným. Jeho příslušnost sice byla neznámá, ale postaral se o to, aby jeho lid už nadále nebyl pro Republiku vážnou hrozbou, zatímco \"plnil\" příkazy nadřízených svého předchůdce, aby se vyhnul jejich odplatě.\n\nHylo Visz díky tomuto úspěšně provedenému prolomení blokády pohádkově zbohatla a stala se cenným spojencem a hrdinkou Republiky. Její služby by se hodily i jinde pro její talent vymyslet řešení v neřešitelných situacích, ale krátce po svém úspěchu byla zavražděna při pokusu podvést Hutty.\n\nKdyž se Republika vzpamatovala z následků mandalorianské blokády, provedla úspěšně záchrannou operaci na planetě Ord Radama. Planeta byla obsazena Sithy pod velením Dartha Venemala, ale nebyla Impériem vůbec zásobována. Při bitvě o Ord Radamu utrpěl jeden ze sithských křižníků vážné poškození a zřítil se do hlavního města planety, kde zcela zlikvidoval velín místních imperiálních sil. Darth Venemal byl mrtev a jeho zbylé křižníky uprchnuly.\n\nNásledně se republikové síly zakously do srdce Sithského impéria. Menší jednotka zaútočila na Korriban, což Darth Malgus správně vyhodnotil jako zástěrku. Flotila jinak zaútočila přímo na bývalou sithskou metropoli Ziost. Tato planeta sice byla zmrzlá a pustá, ale její poloha umožňovala podnikat útoky na další sithské světy, na Korriban, a hlavně z ní šlo zaútočit přímo na Dromund Kaas. Boje o Ziost trvaly několik měsíců a Sithové vynaložili značné prostředky, aby republiková vojska z této planety vyhnali, protože republiková základna na této planetě představovala velmi vážnou bezpečnostní hrozbu.\n\nImpérium krátce po ubránění Ziostu zahájilo kampaň na znovudobytí republikou obsazených světů. Darth Malgus si na Temné radě vynutil garanci, že už jeho armáda nikdy nebude trpět nedostatky v zásobování, jež byly málem příčinou průšvihu na Ziostu. Na blízké planetě Serenno navíc začali Jediové připravovat další pevnost, jež by mohla jádro Impéria také ohrozit. Sithové sice planetu dokázali téměř beze ztrát obsadit, ale Jediům se povedlo uprchnout a zabili nastrčeného imperiálního špeha, který měl za úkol zabít jejich mistra. Obyvatelé Serenna proti imperiální přítomnosti mohutně protestovali, ale Darth Malgus jejich odpor utopil v krvi.\n\nJeště téhož roku (3 660 BBY) nařídil císař Darth Malgusovi, aby znovu dobyl svět Ord Radama a pomstil zde předchozí porážku. Malgus osobně velel této operaci, jež trvala několik měsíců a která se k potěšení tohoto Sitha zvrhla v nepřetržitá krvavá jatka. Kampaň pokračovala i nadále, ale Impérium nedokázalo bez nových otroků a nových válkou nedotčených světů být tolik úspěšné. Z důvodu vyčerpání se proto objevily opět další problémy se zásobováním.\n\nPozornost se upnula na odlehlou planetu Rhen Var, kterou Impérium zamýšlelo využívat jako testovací subjekt pro zbrojní průmysl. Na tom měla velký zájem sithská lady Darth Mechis, která s mohutnou invazní armádou lehce smetla slaboučkou posádku. Zanedlouho ale na Rhen Var dorazily republikové posily v čele s Jedii Syo Bakarnem, Belou Kiwiikswm, Jaricwm Kaedanwm a mistryní Satele Shan. Sithové se jejich postup snažili zastavit otráveným plynem, ale neuspěli. Satele Shan pak vedla osobně útok na pevnost Darth Mechis, která chtěla vyzkoušet svou novou \"chaosférickou\" zbraň. Sithové si byli jisti vítězstvím, ale Satele Shan dokázala s ostatními přemoci stráže, vyzvala na duel se světelným mečem tuto sithku a vyhrála. Tím zajistila Republice vítězství.\n\nS blížícím se koncem se bojovaly ještě další bitvy a to o Dantooine a o Balmorru, kde nadále probíhal konflikt mezi Sithy a Republikou podporovaným podzemním hnutím.\n\nVálka se Impériu stále více prodražovala a císaře její průběh, který se po skončení mandalorianské blokády víceméně nikam nehnul, přiměl k nemyslitelnému: začal požadovat mír, aby se Impérium \"zotavilo\" a vyčistilo od \"zrádců\". Při tom ale vymyslel mistrovský plán, jak dočasným pozastavením konfliktu získat co nejvíce.\n\nCísař nařídil zastavit marnou ofenzívu směrem do centra galaxie v momentě, kdy na tom po 28 letech válčení nebyla dobře ani Republika. Vyslal tedy zástupce z řad Temné rady, aby nabídli republikovému senátu mírovou dohodu. Republika i Jediové byli tímto krokem překvapeni a zaskočeni, protože to bylo vůbec poprvé v historii, kdy Sithové udělali něco podobného. Že to Sithové míní vážně, ukázali tím, že zastavili kampaň na mnoha frontách ve vnějším a středním pásu.\n\nJediové považovali tuto nabídku za klam, takže doporučili senátu jednání o míru odmítnout nebo postupovat s nejvyšší opatrností. Senát se rozhodl ke kulatému stolu se Sithy zasednout s tím, že za současné situace se ta válka stejně nedá vyhrát a táhla by se možná ještě několik desetiletí. Když už nic jiného, mírová dohoda by umožnila aspoň Jediům a republikové armádě obnovit své síly. Senátoři však požádali velmistra Zyma, aby senátní delegaci na jednání doprovodil tým Jediů. Setkání se zástupci Temné rady se uskutečnilo na Alderaanu.\n\nJediové se však nemýlili. Jednání o míru na Alderaanu byla skutečně lest.\n\nV době, kdy probíhaly na Alderaanu rozhovory mezi zástupci obou stran, zahájili Sithové dlouho připravovanou operaci: útok na Coruscant. Akci veleli tři temní lordi, Adraas, Darth Angral a Darth Malgus, jenž vedl malou letku, která měla za úkol zaútočit přímo na chrám Jediů. Než mohli operaci uskutečnit, museli vypnout planetární obranu, což provedla mandalorianka Shae Vizla. Malgus se mezitím vydal do chrámu napřed a pěšky společně se svou twi'leckou otrokyní a později manželkou Eleenou Daru, aby spolu upoutali pozornost všech přítomných Jediů. Než však dostal od Vizly signál, prohlíželi si město.\n\nPak se vydali přímo do chrámu. Jak všichni Jediové v čele s mistrem Zallowem nevěřícně zírali, že se vysoce postavený Sithský lord dostal nikým nezpozorován na Coruscantu až do chrámu Jediů, prorazila nákladní loď NG2 gully jumper, kterou Malgusovi Sithové potichu infiltrovali a ukradli na corruscantské oběžné dráze, dle předem domluveného signálu vstupní bránu, zničila velkou síň, zabila několik Jediů a zastavila se až před Malgusem a Daru. V chrámu pak proběhla velkolepá bitva mezi padesáti Sithy a Jedii. Mistr Zallow se pustil do Malguse a málem se mu povedlo zabít jeho ženu Daru, což sithského pána rozzuřilo a Zallowa popravil. Jak tento jedijský mistr umíral, viděl jen coruscantskou oblohu přeplněnou stovkami sithských válečných plavidel pod velením Darth Angrala.\n\nAngralova flotila zničila coruscantský bezpečnostní systém a zahájila kobercové bombardování povrchu okolo chrámu Jedi. Ten byl poté turbolasery úplně zničen a Darth Malgus se jen se svými spolubojovníky posadil na lavičky před chrámem a bavil se, jak celé galaktické město, které si ještě před pár minutami v přestrojení za turisty prohlížel, hoří v plamenech. Nejvyšší kancléř Berooken se snažil rychle kontaktovat vyjednavače o míru na Alderaanu, avšak byl zavražděn Darth Angralem dříve, než se mu povedlo zprávu odeslat. Senátoři, kteří ze senátní čtvrtě včas neuprchli, byli také zavražděni.\n\nSithové po zničení chrámu a obsazení senátní budovy nadále bombardovali povrch, vyvražďovali obyvatelstvo a piloti stíhaček se bavili pronásledováním civilních kluzáků mezi hořícími vesmírodrapy a sestřelovali je. Obyvatelstvo se stáhlo do podpovrchových pater galaktického města, kde byli relativně v bezpečí, pokud se nezbortily stropy z bombardování nebo sithská komanda nevtrhla dolů za nimi, což zapříčinilo další velké množství mrtvých.\n\nBěhem bitvy zemřelo šest členů Rady Jediů včetně velmistra (tedy polovina Rady) spolu s bezpočtem dalších rytířů. Přežili ti, kteří měli za úkol odvést obyvatelstvo do bezpečí v podzemí. Impérium se muselo na oběžné dráze připravit na obranu, protože se ke Coruscantu blížilo několik roztroušených, ale silných letek republikové armády, avšak povedlo se jim pozice udržet. Impérium kvůli této bitvě přerušilo bombardování a zničilo všechny komunikační satelity, čímž dokončilo svůj útok na Coruscant.\n\nSithové pak vyhlásili ve zničeném Galaktickém městě stanné právo a planetární blokádu a odpírali přeživším stovkám miliard obyvatel přístup k lékařské péči a potravinám. Žádná Sithy neautorizovaná loď nesměla na planetu ani z planety. Malgus pak zablokoval všechny hyperprostorové cesty okolo Coruscantu. Celou planetu tedy Sithové drželi jako rukojmí.\n\nNa Alderaanu usedl za Sithy jako hlavní vyjednávač Darth Baras a se svým protějškem, senátorem Paramem Am-Risem jednali o podmínkách. Jemu dělaly ochranku mistryně Satele Shan a Dar'Nala. O tom, co se děje v galaktické metropoli, však neměli republikoví vyjednavači ani potuchy. Přestože nejvyšší kancléř Berooken nedokázal odeslat na Alderaan včas zprávu, dozvěděla se trojice o jeho vraždě a obsazení Coruscantu díky otevřenému holonetovému kanálu z jeho kanceláře. Mezi Jedii a Sithy vypukla krátká bitva se světelnými meči, ale Darth Baras oběma mistryním důrazně připomněl, že má nyní Impérium nad Coruscantem naprostou kontrolu a pokud nechtějí, aby byl hlavní svět Republiky úplně zničen, musí usednout znovu ke stolu.\n\nSithové začali své podmínky, které dosud mohli republikoví delegáti odmítat, stupňovat a dalšími výhrůžkami si vynutili jejich akceptování. Satele Shan i Dar'Nala je nadále tvrdohlavě odmítaly, ale velmistr Zym ještě, než na Coruscantu zemřel, jim pověděl, že se musí podvolit, má-li zůstat Coruscant zachován. Druhý den tedy Darth Baras donesl finální verzi pro Republiku nevýhodného dokumentu, jež ukončil tuto válku, vlastnoručně podepsanou jeho pánem, Lordem Vitiatem. Svůj podpis tedy připojil i senátor Am-Ris a válka byla oficiálně ukončena s tím, že Republika uznává Sithské impérium jako vítěze. Tento dokument vešel do dějin jako Coruscantská dohoda.\n\nNa základě podmínek, které byly dohodnuty nebo Sithy vynuceny, se obě strany konfliktu musely provést následující:\n\n\nSenátor Am-Ris se vrátil na Coruscant, který Sithové na základě dohody vyklidili, a se stal dočasným úřadujícím nejvyšším kancléřem, aby dohlížel spolu s Jedii na plnění mírové smlouvy. Běžné obyvatelstvo konec války přijalo s obrovskou úlevou, zatímco menšina obyvatel (stejně tak i několik vládních představitelů) volala po pokračování konfliktu, což vedlo k odtržení několika dalších světů od Republiky. K nejhlasnějším odpůrcům míru se Sithy byl paradoxně i Alderaan, jindy znám pro svou mírumilovnost, ale v této válce a zejména po bitvě o Alderaan se mentalita změnila v pravý opak. Když se korunní princ Gaul Panteer na prvním jednání senátu po podpisu dohody dozvěděl o jejím znění, ve vzteku opustil Coruscant se slovy, že od teď je Alderaan nezávislým světem. O pár dnů později byl zavražděn a na Alderaanu vypukla vleklá občanská válka o moc. Na Ord Mantellu vypukla podobná občanská válka mezi guerillou požadující odtržení od Republiky a loajalistickou, leč zkorumpovanou vládou. Když úřadující nejvyšší kancléř Am-Ris v senátu oznamoval, které planety budou od nynějška součástí Impéria, byl při čtení dlouhého seznamu např. rodianský senátor Mareesh natolik rozčílen, že opustil budovu ještě dřív, než se dostala na jeho domovinu vůbec řada a než si mohl vyslechnout vysvětlení. Takto rozčílení a zklamaní mohli být i obyvatelé všech dotyčných planet.\n\nVelkou hrozbou pro mír byla rytířka Jedi Aryn Leneer, jež toužila pomstít smrt svého mistra Zellowa na Darthu Malgusovi, jenž byl nějaký čas po podpisu dohody stále přítomen na Coruscantu. Tento temný pán byl mírovou dohodou natolik znechucen, protože ve skutečnosti toužil obrátit celou Republiku v prach. Proto na tuto rytířku netrpělivě čekal, aby mohl konflikt obou superstátů zase vyvolat. Jediové střetu zabránili tím, že Leneeru ještě před jejím příletem na Coruscant vyloučili z řádu. Proto tedy vyzvala Malguse na souboj ne jako Jedi, ale jako obyčejný jedinec, což Darth Malguse urazilo podobně jako celý mír. Nechal ji proto po její porážce žít a zapřísahal se, že zabije všechny sithské politiky, kteří celý mírový proces vymysleli nebo podporovali, a opustil Coruscant, aby si v neznámých oblastech vybudoval svou vlastní mocenskou základnu.\n\nŘád Jedi utrpěl v této válce velkou porážku jak vojensky, tak na cti a popularitě. Někteří jako mistryně Nar'Dala opustily řád a vydali se na cestu pomsty nebo jiný typ boje. Shromáždila několik dalších Jediů a vojáků, aby zabili Darth Barase. Při incidentu v Kuatském sektoru mezi republikovými a imperiálními tajnými agenty na lodi Envoy stahující se z bojišť fingovala svou smrt a založila teroristickou organizaci, která prováděla bombové útoky po celé galaxii, i v Impériu, a spáchala atentát i na množství senátorů, kteří vyjádřili souhlas s mírovými podmínkami. Nakonec ji zastavila její bývalá kolegyně Satele Shan spolu s Darth Barasem. Její činy totiž málem konflikt obnovily a řád je musel před veřejností ututlat.\n\nPřesto se Jediové za prohru v této válce, za incident při vyjednávání o míru a zejména za roli Nar'Daly po skončení bojů dočkali trestu. Republikový senát svedl veškeré viny (své vlastní především) právě na Jedie a obvinil je z porušení přísahy Republice o ochraně. Obyvatelstvo Republiky tuto protijedijskou rétoriku přijalo. Také proto a i kvůli potřebě obnovit nejprve jiné části Coruscantu byly restaurátorské práce na chrámu Jedi záměrně oddalovány. Rada Jediů se proto rozhodla, že bude lepší Coruscant a Republiku úplně opustit. Satele Shan se stala novou velmistryní řádu a nechala ho celý přesunout na znovuobjevenou domovinu Jediů: na Tython, který se nacházel v hlubokém jádru galaxie mimo Republiku. Tento úprk byl však jen vodou na mlýn protijedijským náladám. Jediové však nalezli klid na to, aby se zkonzolidovali a mohli Republice pomáhat na dálku, zatímco se Republika utápěla v depresi a hospodářském úpadku. Jediové pověřili mistra Gnost-Durala, aby provedl záznam uplynulých událostí a analýzu veškerých souvisejících historických událostí. Ten došel k závěru, že uplynulý konflikt Sithové připravovali několik staletí.\n\nV Sithském impériu bylo vítězství chápáno jako vrchol imperátorovy moci a všichni pociťovali fakt, že Republika stále existuje jen z jeho milosti. Mír však Impérium brzy začalo pomalu trhat na kusy, protože jednotliví Sithové začali hledat záminky k vnitřním rozbrojům, nejvíce patrnými mezi sithskými lordy Angralem a Barasem. První jmenovaný měl možnost rozdrtit Republiku a Jedie při dobytí Coruscantu jednou pro vždy, ale Barasova mírová dohoda mu to znemožnila. Angrálova vražda kancléře Berookena zase málem ohrozila Barasův život, když musel čelit dvěma jedijským mistrům. V Temné radě se pak navzájem obviňovali z neplnění Coruscantské dohody a konflikty, o nichž byla řeč výše, sváděli jeden na druhého, přestože příčiny byly jiné. To jim ale došlo až, když se navzájem vyzvali na Korribanu na souboj.\n\nPřestože byl jejich konflikt vysvětlen, bylo v Temné radě dusno i nadále, protože imperátor Lord Vitiate ztratil zcela zájem na úplné ovládnutí galaxie, svou světskou moc přenechal zcela v rukou Rady a začal se věnovat jen svým vlastním zájmům. Sithové po podpisu dohody ukončili partnerství s Mandaloriany, mezi nimiž došlo také ke vnitřním rozbrojům. Mandalora Právoplatného vyzval na souboj \"Jicoln Cadera\", který požadoval orientaci na Republiku. Se stávajícím Mandalorem však prohrál, ale dovolil ostatním, aby se nechávali za těžké peníze najímat kýmkoliv jako žoldnéři. Mandaloriani však potom zůstali celkově v deziluzi a začali Sithy opovrhovat, neboť mír chápali jako jejich slabost a neschopnost zatočit s politikařením uvnitř Impéria.\n\nRepublika a Impérium však své závazky dodržely a nový konflikt nevypukl, protože nebyl pro ani jednu stranu žádoucí. Přesto některé menší konflikty vypukly. Plynuly ze záměrné sabotáže republikových komandérů nesouhlasících s mírem nebo z provokací nebo z nedodržení termínů stažení vojsk. Vedení obou superstátů potají začalo hledat výhody, jaké nad svým někdejším nepřítelem využije ve válce následující, protože věděly, že tento mírový stav nepotrvá věčně. Republika proto začala s výcvikem speciálních komand, aby byla připravená. Celá galaxie vstoupila do dvanáctileté epochy, zvané Studená válka.\n\n\n"}
{"id": "844373", "url": "https://cs.wikipedia.org/wiki?curid=844373", "title": "Úpské rašeliniště", "text": "Úpské rašeliniště\n\nPřírodní rezervace Úpské rašeliniště se nachází v Krkonoších mezi Luční boudou, Studniční horou a Hraničním hřebenem. Má rozlohu 72,8 ha a jedná se tak o největší vrchovištní rašeliniště v Krkonoších. Jeho mocnost sahá až k 1,20 metru. Jako klasická rašeliniště se zde nacházejí také rašelinná jezírka a tzv. bulty. Z flóry zde najdeme klečovité porosty, šáchorovité rostliny, ostružiník morušku či kyhanku sivolistou. Voda z rašeliniště je odváděna do Úpy, v menší míře do Bílého Labe.\n\nVstup do území není povolen, nicméně prochází tudy modře značená stezka ze Sněžky na Luční boudu.\n\n"}
{"id": "844380", "url": "https://cs.wikipedia.org/wiki?curid=844380", "title": "Natasha Gregson Wagner", "text": "Natasha Gregson Wagner\n\nNatasha Gregson Wagner (* 29. září 1970 Los Angeles, Kalifornie, USA) je americká herečka.\n\nJe dcerou americké herečky Natalie Wood a britského producenta Richarda Gregsona. V roce 1972 se její matka znovu vdala za herce Roberta Wagnera, jenž tehdy dvouletou Natashu adoptoval.\n\n\n"}
{"id": "844391", "url": "https://cs.wikipedia.org/wiki?curid=844391", "title": "Seznam dílů seriálu Námořní vyšetřovací služba L. A.", "text": "Seznam dílů seriálu Námořní vyšetřovací služba L. A.\n\nToto je seznam dílů seriálu \"Námořní vyšetřovací služba L. A.\" Americký televizní seriál \"Námořní vyšetřovací služba L. A.\" měl premiéru 22. září 2009 na americké televizní stanici CBS a v Česku byl uveden 5. dubna 2011 na Prima Cool (druhá řada pak na Prima Family).\n\nSeriál se odehrává v Los Angeles v Kalifornii a sleduje příběhy příslušníků úřadu zvláštních operací v tajném oddělení Námořní vyšetřovací služby (NCIS). Seriál a jeho obsazení startovaly v dvoudílné pilotní epizodě během šesté řady původního seriálu \"Námořní vyšetřovací služba\" (\"NCIS\"), která měla v USA premiéru 28. dubna a 5. května 2009. V Česku pak 18. dubna a 25. dubna 2010 na TV Nova.\n\n<onlyinclude></onlyinclude>\n\nDíly Legenda (1. a 2. část) seriálu \"NCIS\" posloužily jako pilotní díly pro seriál \"NCIS: Los Angeles\"\n\n22. dubna 2019 byl seriál prodloužen o jedenáctou řadu.\n\n"}
{"id": "844402", "url": "https://cs.wikipedia.org/wiki?curid=844402", "title": "Cizinec v ráji", "text": "Cizinec v ráji\n\nCizinec v ráji ( „Stranger in Paradise“) je vědeckofantastická povídka spisovatele Isaaca Asimova, která vyšla v květnu 1974 v časopise \"If\". Byla následně zařazena do sbírek \"The Bicentennial Man and Other Stories\" (1976) a \"The Complete Robot\" (1982). Česky vyšla ve sbírce \"Nesmrtelný bard\" (Polaris, 2001) a \"Robohistorie I.\" (Triton, 2004).\n\n\nAnthony Smith a William Anti-Aut jsou bratři, kteří mají stejnou matku i otce. Žijí v post-katastrofickém světě, v němž je tato situace velmi neobvyklá (sourozenectví je raritou, dvojčata neexistují vůbec). Oba bratři jsou si navíc velmi podobní ve tváři.\n\nWilliam si zvolil kariéru v oboru genetického inženýrství (pojmenovaného jako homologie) a pracuje s autistickými dětmi (podle toho si zvolil i své jméno Anti-Aut). Anthony se podílí na Projektu Merkur, jehož cílem je vyslání robota na Slunci nejbližší planetu Merkur. Jádro problému tkví v tom, že robot musí být ovládán komplexním počítačovým mozkem ze Země, neboť technologická úroveň zatím nedosáhla takového stupně, aby byl robot vybaven nezávislým pozitronickým mozkem. Vzhledem ke zpoždění signálu (až 22 minut mezi Zemí a Merkurem) je takové ovládání složité. Anthony se pokouší vyřešit problém náborem homologa, s nímž by spolupracoval na vývoji mozku podobného lidskému. Je nucen spolupracovat se svým bratrem Williamem, ačkoli je pod velkým tlakem (zejména kvůli sociálním předsudkům vůči sourozenectví).\n\nRobot je testován v arizonské poušti a jeho výsledky nejsou dobré, je neohrabaný a špatně interpretuje příkazy. Anthony už chce svou účast na projektu vzdát, ale William ho přesvědčí, aby pokračoval. Argumentuje, že robot je designován pro odlišné prostředí. Když je posléze robot odeslán na Merkur, funguje bezproblémově a mise slaví úspěch. William vysvětluje, že robot ovládaný počítačem ze Země se podobá autistickému dítěti, které má svůj vlastní svět, v němž se cítí dobře. Příběh končí happy endem, oba bratři se po rocích odloučení vzájemně sblíží.\n\n"}
{"id": "844405", "url": "https://cs.wikipedia.org/wiki?curid=844405", "title": "Vychovatelna", "text": "Vychovatelna\n\nVychovatelna je zámeček v Praze 8 (Libeň, čp. 830) poblíž stejnojmenné mimoúrovňové křižovatky. Vybudován byl v letech 1906 až 1907 v novobarokním stylu podle návrhu architekta Jana Kříženeckého. Stavba byla plánována pro ústav pečující o mravně narušenou mládež ve věku od 8 do 18 let, který byl (pod názvem „Pražská vychovatelna v Libni“) doposavad umístěn v Libeňském zámečku. Byl to první ústav svého druhu v Čechách a k jeho založení vedl i návrh cestovatele Vojtěcha Náprstka. V ústavu bylo 55 chovanců.\n\nBudova je dvoupatrová a od roku 1941 je součástí nemocnice Na Bulovce (jako pavilon číslo 4), která jej využívá pro své interní oddělení. Dne 3. srpna 2004 byla prohlášena za nemovitou kulturní památku České republiky.\n"}
{"id": "844411", "url": "https://cs.wikipedia.org/wiki?curid=844411", "title": "Petr Lacina", "text": "Petr Lacina\n\nPetr Lacina (* 27. července 1973 Praha) je bývalý český zápasník-judista, účastník olympijských her v roce 1996 a dlouholetý šéftrenér české judistické reprezentace.\n\nS judem začínal v 7 letech. Svoje první sportovní úspěchy má spojené s Gymnáziem Nad Štolou. Vrcholově se připravoval v klubu USK Praha. V československé a od roku 1993 v české reprezentaci se pohyboval od počátku devadesátých let. V roce 1996 se kvalifikoval na olympijské hry v Atlantě, kde vypadl v úvodním kole na ippon s Litevcem Algimantasem Merkevičiusem. Zlepšenou výkonnost v olympijském roce 1996 využil v jejím závěru na podzim, kdy na Akademickém mistrovství světa v kanadském Jonquière vybojoval 3. místo. Sportovní kariéru ukončil v roce 1998 po vleklém zranění. V tomto období dokončil studium na vysoké škole a upřednostnil práci trenéra.\n\n\nJako trenér začínal v USK Praha. Po Jiřím Sosnovi nejprve převzal vedení vrcholového policejního sportovního centra a na podzim 2004 byl jmenován trenérem mužské reprezentace, ke které později přibral i funkci trenéra ženské reprezentace.. Jeho trenérská kariéra je spojená především se jménem nejúspěšnějšího českého judisty Lukáše Krpálka.\n\n30. dubna 2013 byl jmenován na zasedání výkonného výboru Českého svazu juda svazovým trenérem. Je členem evropské trenérské komise EJU. Od roku 2016 je členem sportovního expertního týmu Českého olympijského výboru.\n\nV anketě členů Unie profesionálních trenérů (UPT) Českého olympijského výboru se stal Trenérem roku 2016. V roce 2017 obdržel titul Čestný občan Prahy 18 a zařadil se mezi osobnosti MČ Letňany.\n\nMá vystudovanou fakultu tělesné výchovy a sportu na Karlově univerzitě. Je bývalým členem kaskadérské skupiny Ipon. Jako kaskadér se objevil třeba ve filmech – \"Cesta peklem\" (1995), \"Johanka z Arku\" (1999).\n\nJe ženatý, má dceru Viktorku (2006) a syna Vítka (2011).\n\nTrenér Zdeněk Kasík pro Deník Sport v roce 1996 prozradil jeho oblibu v dlouhém spánku. Nedělalo mu žádné problémy probudit se až ve značně pokročilém dopoledni. A poukazoval na fakt, že v podobném duchu se choval i na tatami. Musel mu neustále připomínat aby nezaspal úvod zápasu. V Atlantě na olympijských hrách vydržel na tatami dvě a půl minuty, když od úvodu s Litevcem Merkevičiusem nestíhal a prohrál na ippon po technice ura-nage.\n\n\n"}
{"id": "844413", "url": "https://cs.wikipedia.org/wiki?curid=844413", "title": "Americký leasing", "text": "Americký leasing\n\nAmerický leasing je marketingový pojem (správněji americký operativní leasing), který sdružuje několik služeb do jednoho balíčku. Tuto službu většinou poskytují velcí poskytovatelé operativního leasingu ve spolupráci s distributory pohonných hmot. Smyslem je vydělat peníze na tom, že provozovatel užitkového vozidla potřebuje účtovat sazbu jako cenu za \"km\", avšak cena pohonných hmot se neustále mění. Toto je eliminováno v případě, že distributor pohonných hmot \"zafixuje\" cenu paliva na určité období. Palivo je pak vydáváno oproti platbě zvláštní kreditní kartou (\"palivová karta\"). Ta umožňuje distributorovi určovat, kde má zákazník tankovat, a leasingové společnosti umožňuje realizovat finanční výnos z úročení kreditního zůstatku. Provozovatel vozidla potom vydělává především na tom, že prakticky nemá fixní náklady v souvislosti s provozováním autoparku a to mu umožňuje lepší finanční plánování a vyšší konkurenceschopnost.\n\nVýznam marketingového pojmu \"americký leasing\", resp. \"americký operativní leasing\" vyjadřuje obchodní B2B vztah = vertikální spolupráci mezi provozovatelem vozidla – distributorem paliva – leasingovou společností – prodejcem vozidla.\n\nPravděpodobně poprvé se tento typ spolupráce objevil ve Spojených státech, odkud se rozšířil do Austrálie a Číny. V Evropě se tento produkt rozvíjí až v poslední době, zejména z důvodů hledání a zavádění alternativních pohonných hmot pro nákladní vozy (biopaliva, CNG, apod.). Tlak provozovatelů způsobuje, že se výrobci a hlavní dovozci do jednotlivých lokalit zaměřují i na podporu distribuce vhodných pohonných hmot. Vzniká vzájemná potřeba výrobce vozidla a výrobce paliva se koordinovat. Leasingová společnost, jako poskytovatel operativního leasingu, musí novátorsky \"akceptovat\" technické řešení vozidla, protože po ukončení operativního leasingu (obvykle 3–4 roky) provozovatel částečně ojeté vozidlo vrátí zpět leasingové společnosti, která má zájem na jeho dalším využití (většinou prodeji).\n\nNěkdy bývá pojem americký leasing záměrně nesprávně asociován k bankovnímu produktu – americké hypotéce. Jedná se většinou o snahu prodejců odlišit se, aniž by za tímto \"odlišením se\" byla nová myšlenka. Pokud není do operativního leasingu zapojen i výrobce či distributor paliva, nejedná se v pravém slova smyslu o americký operativní leasing. V názvu je zahrnuto slovo \"americký\", což naznačuje, že se jedná o novotvar výhradně používaný mimo oblast Ameriky, resp. USA.\n\nV současné době se rozvíjí spolupráce výrobců alternativních pohonných hmot s výrobci (importéry) nákladních vozů. Úspěšně se zavádí pohon na stlačený zemní plyn (CNG), výrazně se rozvíjí přidávání bionafty do standardních paliv diesel. Snahou provozovatelů je snížit provozní náklady na minimum a tím získat konkurenční výhodu. To znamená, že vertikální způsob spolupráce v oblasti \"lesingu km\" je na prahu svého rozkvětu. Oproti tomu existuje reálná snaha tvůrců daňových systémů z řad odborné lobby prosadit zrušení operativního leasingu, jako formy poskytování leasingu. \n"}
{"id": "844414", "url": "https://cs.wikipedia.org/wiki?curid=844414", "title": "Vertikální vztah", "text": "Vertikální vztah\n\nVertikální vztah představuje v teorii systémů pojem definovatelný jako \"hierarchická vazba\", která vyjadřuje vztah celku k jeho části nebo naopak části celku k celku.\n\n\"Příklad: Vazba článku na časopis, který jej publikuje. Časopis je například zaměřen na zvířata a článek je o psech…\"\n\nPojem \"vertikální vztah\" je převzatý z terminologie používané při modelování systémů a formulování systémových teorií. Praktické využití našel tento pojem při hledání obchodních modelů za použití internetu. Příkladem vertikálního vztahu je obchodní vazba B2B. Obecně lze posuzovat hierarchii vazeb v systému z hlediska vzájemných závislostí jednotlivých prvků. Nezávislé vazby, tj. ty, které mohou (ale nemusí) probíhat současně lze označit za „vazby na stejné úrovni“, tj. za horizontální vztahy. Vazbu prvku sám na sebe při zkoumání hierarchie vazeb v systému můžeme ignorovat. Potom už zbývají pouze závislé vazby, tj. činnost jednoho prvku v systému se odvíjí od stavu jiného prvku v systému; v takovém případě hovoříme o „vazbách hierarchických“, tj. tvoří vertikální vztah.\n\nTo znamená, že vertikální vztah vytváří podřízenost jednoho prvku v systému pod druhým.\n\nHierarchická vazba jako pojem nevyjadřuje přesně totéž jako vertikální vztah. Je to proto, že hierarchii v systému můžou tvořit i jiné vztahy než vertikální (například dynamické vazby, apod.). Tj. vertikální vztah je hierarchickou vazbou, naopak hierarchická vazba nemusí být vertikálním vztahem. Obecně chápeme hierarchii jako uskupení priorit; zobrazujeme jí do podoby stromu, který vyjadřuje nadřízenost a podřízenost. Vertikální vztah je z tohoto hlediska speciálním poddruhem hierarchie. Vyjadřuje vzájemnou závislost podmiňující fungování systému mezi částí a celkem.\n\n\"Například: Časopis potřebuje ke své existenci inzerenty. Pokud je to časopis o psech, inzerují v něm především „pejskaři“, protože předpokládají, že tento časopis čtou především milovníci psů.\"\n\nK čemu je dobré definovat pojem vertikální vztah? Jde především o důležitý aspekt při modelování nebo konstruování systému. V takovém případě pozorovatel systému (\"například konstruktér\") analyzuje vztah prvku systému k celku (\"například upevňovací šroub a kolo u auta\"). Výsledkem pozorování je potom kontrolní rozhodování pozorovatele (\"například udrží upevňovací šrouby to kolo?\").\n\nVelmi konkrétní aplikací vertikálního vztahu jsou dobrovolná uskupení (například programátoři otevřeného software), která hledají procesy sebeuspořádání, kdy se z dobrovolné činnosti stane činnost řízená, jejíž produktem bývají velmi sofistikované systémy. Někteří členové činnost koordinují a jiní členové systému ke vzniku celku přispívají. Koordinátoři jsou nadřízení přispěvatelům.\n\nPravděpodobně existuje souvislost, do jaké míry bylo při tvorbě systému jako celku počítáno s aspektem vertikálního vztahu. Dobrým příkladem, kde tomu tak bylo, je myšlenka sociálních sítí (Facebook).\n\nPoznámka: Řadu relevantních prací lze najít prostřednictvím zadání hesla „vertikální vztah“ do internetového vyhledávače; např. na serveru Karlovy univerzity je celá řada monotematických studií vertikálního vztahu. Jedná se většinou o diplomové nebo semestrální práce. K dopracování tématu je rovněž nutno zpracovat téma Horizontální vztah, Vazbu prvku sám na sebe a Vztah pozorovatele a systému. Podstatným způsobem v sociální oblasti se systémovou teorií zabývá obor Systemika, resp. Kybernetika 2. řádu.\n"}
{"id": "844417", "url": "https://cs.wikipedia.org/wiki?curid=844417", "title": "Vychovatelna (křižovatka)", "text": "Vychovatelna (křižovatka)\n\nVychovatelna je mimoúrovňová silniční křižovatka v Praze 8. Je součástí Prosecké radiály. Severně od křižovatky je přírodní památka Okrouhlík a jihozápadně se rozkládá areál nemocnice Na Bulovce, s objektem Vychovatelny, která dala zdejší křižovatce jméno.\n\nV křižovatce se střetávají čtyři komunikace:\n\nNěkdy je do této křižovatky zařazováno i křížení s ulicí Davídkovou či náměstí Na stráži.\n\nSpodní úroveň tvoří Zenklova ulice a vrchní úroveň pak přemostění spojující ulice V Holešovičkách a Liberecká. Mezi spodní a vrchní úrovní jsou vytvořena přímá spojení (byť některá s využitím náměstí Na stráži) s výjimkou spojení mezi ulicemi Libereckou a severozápadní části ulice Zenklovy (od Kobylis).\n\nSoučástí křižovatky jsou i zastávky autobusů MHD „Bulovka“ a v jejích severních partiích i zastávka tramvaje „Vychovatelna“. Na rameni spojujícím Zenklovu ulici od Kobylis a ulici V Holešovičkách je ještě situována autobusová zastávka „Vychovatelna“. Jižně od křižovatky je ještě tramvajová zastávka „Bulovka“.\n\nUvnitř křižovatky se nachází i památník Operace Anthropoid odhalený 27. května 2009, který upomíná na atentát na zastupujícího říšského protektora Reinharda Heydricha, jenž v místech křižovatky (ještě před její přestavbou z úrovňové na mimoúrovňovou) provedli 27. května 1942 českoslovenští parašutisté Jozef Gabčík a Jan Kubiš. Poblíž památníku se u podchodů nachází též fontána z roku 1983, jejímž autorem je akademický sochař František Häckel. Vedle něj se na skulptuře podíleli ještě J. Trnka a Karel Jičínský.\n\n"}
{"id": "844423", "url": "https://cs.wikipedia.org/wiki?curid=844423", "title": "Arkadij Černyšev", "text": "Arkadij Černyšev\n\nArkadij Ivanovič Černyšev (rusky: \"Аркадий Иванович Чернышёв\", 16. března 1914, Moskva, Rusko – 22. října 1992) byl sovětský lední hokejista a fotbalista. Po ukončení aktivní herní kariéry se také stal hokejovým trenérem Dynama Moskva.\n\nByl uveden do ruské a sovětské hokejové síně slávy v roce 1948 a posmrtně do síně slávy IIHF v roce 1999.\n\nV KHL byla na jeho počest pojmenována divize.\n"}
{"id": "844432", "url": "https://cs.wikipedia.org/wiki?curid=844432", "title": "Rovasenda", "text": "Rovasenda\n\nRovasenda je italská obec v provincii Vercelli v oblasti Piemont.\n\nK 31. prosinci 2011 zde žilo 989 obyvatel.\n\nArborio, Brusnengo (BI), Buronzo, Gattinara, Ghislarengo, Lenta, Masserano (BI), Roasio, San Giacomo Vercellese\n"}
{"id": "844439", "url": "https://cs.wikipedia.org/wiki?curid=844439", "title": "Eyelet", "text": "Eyelet\n\nEyelet (z angl.: \"očko, prolamovaná vazba\") je obchodní označení pro jednolícní zátažnou pleteninu s dírkovým vzorem. Převěšením platinových oček na vedlejší jehlu vznikají síťové vzory a stahováním oček se tvoří plastická struktura úpletu. \n\nEyelet se vyrábí na \"dvoulůžkových\" okrouhlých strojích, kde se převěšování provádí přemísťováním oček z jednoho lůžka do druhého s pomocí \"bubínkového vzorovacího\" (\"žakárového\") \"ústrojí\". \n\nNa zátažných strojích se s eyeletovým vzorováním zhotovují úplety např. na svetry, vesty, šaty, závěsy. \n\nEyeletové vzorování se často používá také při ručním pletení. \n\nPetinet (pletenina)\nVazby pletenin\n"}
{"id": "844440", "url": "https://cs.wikipedia.org/wiki?curid=844440", "title": "Ivan Valachovič", "text": "Ivan Valachovič\n\nIvan Valachovič (* 9. června 1966) je bývalý slovenský fotbalista, obránce.\n\nHrál za SK Dynamo České Budějovice, FC Petra Drnovice, 1. FK Příbram a v Německu za Vogtländischer FC Plauen. V československé a české fotbalové lize nastoupil ve 200 utkáních a dal 6 gólů. Od roku 2008 nastupoval v okresním přeboru za TJ Sokol Hlohovec.\n\n"}
{"id": "844442", "url": "https://cs.wikipedia.org/wiki?curid=844442", "title": "Prometheus (film)", "text": "Prometheus (film)\n\nPrometheus je americký film z roku 2012, který režíroval Ridley Scott. Představuje prequel ke snímku \"Vetřelec\".\n\nVětšina děje filmu se odehrává v prosinci roku 2093. Doktorka Elizabeth Shawová (Noomi Rapace) a Charlie Holloway (Logan Marshall-Green) přesvědčili miliardáře Petera Waylanda, aby vypravil průzkumnou expedici do hvězdné soustavy, na kterou na několika místech planety našli odkazy v tisíce let starých malbách.\n\nJediná planeta v této soustavě je schopná udržet život. Na mapě je označena jako LV-223 (ve stejné sluneční soustavě se nachází i LV-426). K této planetě se tedy vydává sedmnáctičlenná posádka ve vesmírné lodi \"Prometheus\". Zde by se podle Shawové a Hollowaye měli setkat s rasou obřích mimozemšťanů (nazývaná Stvořitelé, Strůjci nebo také Inženýři), která údajně stvořila lidskou rasu a možná i celý život na Zemi. Na pustém skalnatém planetoidu najdou tajemnou pyramidu a v ní obrovskou hrobku, kde je ve skále vytesána lidská hlava. Je zde vidět také tisíce podivných hliněných nádob připomínajících urny. Po několika minutách se z nádob začíná valit jakýsi organický černý sliz. U vchodu ještě před tím najdou mrtvé tělo jednoho z mimozemšťanů s useknutou hlavou, kterou poté odnesou do lodi.\n\nLodní android David však potají vezme do lodi také jednu z nádob. Po jejich odchodu z pyramidy se však dva průzkumníci, kteří se rozhodli odejít do lodi dříve než ostatní členové výpravy, ztratí, a jsou napadeni slizkým tvorem podobným hadovi, který byl dříve červem, jenž zmutoval při styku s černým slizem. Když chtějí na lodi hlavu prozkoumat, objeví na ní jakési nové buňky, které se velmi rychle šíří. Hlava poté exploduje. Elizabeth si myslí, že výbuch zapříčinila nějaká nemoc. Teorie se potvrdí, když spolu mají Holloway a Elizabeth pohlavní styk.\n\nRáno si Charlie Holloway v zrcadle všimne v očích malého červa. Když se jdou do pyramidy podívat po dvojici výzkumníků, v hrobce najdou pouze jejich mrtvá těla. Z jícnu jednoho těla vyleze onen had a zmizí v kaluži slizu. Elizabeth si pak všimne, že je Charlie nakažen virem, co způsobil výbuch hlavy strůjce. Když přijdou zpět k lodi, Vickersová nechce Charlieho z důvodu nemoci vpustit na palubu. Holloway se rozhodne obětovat, aby nenakazil další členy posádky, přiměje Vickersovou ať jej spálí plamenometem. Ráno David pomocí rentgenu zjistí, že je Elizabeth těhotná. Avšak nastává zde problém - zárodek není lidský. Elizabeth si jej pomocí operačního přístroje dá vyoperovat. Z jejího břicha se vynoří slizký tvor podobný malé chobotnici. Shawová unikne a stvůru zamkne v operačním sále. Poté zjistí, že na lodi je sám Weyland a s Davidem se chystají vydat se do pyramidy za posledním mimozemšťanem, a dozvědět se tajemství lidského stvoření.\n\nZatím přichází před bránu lodi Fifield (jeden z dvou vědců), který se ovšem proměnil v mutanta. Ten začne likvidovat posádku lodi. Velitel lodi Janek s přítelem vyzbrojeni plamenometem a laserovnicí jej jdou zneškodnit, což se jim nakonec podaří. Janek řekne Elizabeth, že ať se stane cokoliv, domů sliz v nádobách brát nemůžou a udělá všechno, aby se to nestalo. Expedice vedená Weylandem se nezdaří. Mimozemšťan po probuzení utrhne Davidovi hlavu (David jakožto robot žije dál) a vyvraždí zbytek výpravy kromě Elizabeth, která mu uteče. Janek s Vickersovou na radaru vidí, že pod pyramidou je obří kosmická loď. Stvořitel poté uvede loď do chodu. Elizabeth pochopí, že mimozemšťan chce přistát na Zemi, aby virem vyhladil lidstvo. Elizabeth řekne Jankovi, že loď \"nese smrt\" a míří k Zemi. Janek se dvěma přáteli se rozhodne obětovat pro záchranu lidské rasy, Vickersová s plánem obětovat se nesouhlasí a rozhodne se evakuovat a Janek jí vystřelí záchranný modul. Poté vletí s \"Prometheem\" do mimozemské lodi, čímž se zničí a mimozemská loď se vlivem nárazu porouchá a začne padat, zřítí se k zemi a zabije Vickersovou.\n\nElizabeth jde do záchranného modulu. Zjistí, že za těch několik minut chobotnice narostla do několika metrů. David ji mezitím zavolá vysílačkou, že mimozemšťan přežil a jde ji zabít. Když obr přijde do modulu, Elizabeth otevře dveře do operační místnosti. Chobotnice mimozemšťana napadne a do úst mu strčí kladélko, Elizabeth zatím uteče. David pak řekne Elizabeth, že to nebyla jediná loď. Jsou tu další a věděl by, jak je řídit. Elizabeth jde pro Davida a oba se vydávají v kosmické lodi hledat domovskou planetu stvořitelů. Film končí scénou, jak se z hrudníku mrtvého stvořitele vylíhne stvoření podobné vetřelci.\n\nInženýr přežije útok parazita, nasedne do jedné z lodí a zamíří k Zemi. Když sedí za sedadlem, vylíhne se mu z hrudi totéž vetřelčí stvoření a loď havaruje na pusté planetě LV-426. Film končí scénou, jak vylíhnutý vetřelec mizí v útrobách lodi.\n\n"}
{"id": "844443", "url": "https://cs.wikipedia.org/wiki?curid=844443", "title": "Safír (raketa)", "text": "Safír (raketa)\n\nSafír (persky سفير‎) je íránská nosná raketa používaná od roku 2009 pro starty prvních íránskych satelitú. Slovo \"safir\" znamená v perštině vyslanec nebo mediátor.\n\nDvoustupňová raketa je pravděpodobně odvozena z íránské balistické rakety středního doletu Šaháb 3. Má výšku 22 metrů a průměr 1,25 metrů, používá raketový motor na kapalné pohonné látky. Jedná se o lehkou nosnou raketu, která dokáže na nízkou oběžnou dráhu Země dopravit náklad o maximální hmotnosti jen několik desítek kilogramů. Startovní hmotnost rakety Safír je asi 26 tun.\n\n\nPrvní suborbitální zkušební let rakety typu Safír se uskutečnil 4. února 2008 z íránského kosmodromu Semnan. Dne 16. dubna 2008 došlo pravděpodobně k neúspěšnému íránskému pokusu o vypuštění satelitu. Raketě selhal druhý stupeň, dosáhla výšky 152 km, nicméně Írán neúspěch popřel a let označil jako suborbitální test.\n\nDne 2. února 2009 se Íránu podařil úspěšný kosmický start, raketa Safír 2 dopravila na oběžnou dráhu ve výšce 250 až 380 km první íránský satelit Omid s hmotností 27 kg.\n\nDne 15. června 2011 byl vypuštěn, za pomocí mírně modifikované rakety Safír-2B, satelit Rasad o hmotnosti 15 kg a 2. února 2012 dopravili Íránci na oběžnou dráhu družici Navid s hmotností 50 kg.\n\nPod označením \"Kavošgar\" (Průzkumník) se rakety Safír používají také na sondážní suborbitální lety.\n\n"}
{"id": "844445", "url": "https://cs.wikipedia.org/wiki?curid=844445", "title": "Václav Rada", "text": "Václav Rada\n\nVáclav Rada (* 24. května 1968, Horšovský Týn) je bývalý český fotbalista, obránce.\n\nZačínal v rodném Horšovském Týně, ve 14 letech přestoupil do Plzně. Hrál za Duklu Praha, SK Dynamo České Budějovice, FC Vítkovice a FC Petra Drnovice. V československé a české fotbalové lize nastoupil ve 118 utkáních a dal 4 góly. V roce 1989 vyhrál s Duklou Československý pohár. V Poháru vítězů pohárů nastoupil ve 4 utkáních a dal 1 gól.\n\n"}
{"id": "844449", "url": "https://cs.wikipedia.org/wiki?curid=844449", "title": "Roasio", "text": "Roasio\n\nRoasio je italská obec v provincii Vercelli v oblasti Piemont.\n\nK 31. prosinci 2011 zde žilo 2 488 obyvatel.\n\nBrusnengo (BI), Curino (BI), Gattinara, Lozzolo, Rovasenda, Sostegno (BI), Villa del Bosco (BI)\n"}
{"id": "844450", "url": "https://cs.wikipedia.org/wiki?curid=844450", "title": "Marián Chlad", "text": "Marián Chlad\n\nMarián Chlad (* 22. září 1969) je bývalý český fotbalový útočník.\n\nOdchovanec Teplic. Ligu hrál za Duklu Praha, SK Dynamo České Budějovice, FC Vítkovice, v Nizozemí za FC Groningen a v Česku za FC Svit Zlín. V československé a české fotbalové lize nastoupil v 79 utkáních a dal 9 gólů.\n\n"}
{"id": "844456", "url": "https://cs.wikipedia.org/wiki?curid=844456", "title": "Ahmose-Meritamon", "text": "Ahmose-Meritamon\n\nAhmose-Meritamon byla staroegyptská královna pocházející z počátku 18. dynastie. Byla sestrou a velkou královskou manželkou faraona Amenhotepa I. Byla dcerou prvního faraona Nové říše Ahmose I. a jeho manželky Ahmose-Nefertari.\n\nV roce 1817 byla v Karnaku nalezena její vápencová socha. Její mumie byla nalezena v hrobce TT358 v Dér el-Bahrí. Z jejích ostatků bylo zjištěno, že zemřela poměrně mladá, avšak již trpěla artritidou a skoliózou.\n\nJejí jméno v překladu znamená „Zrozená Iahem, milovaná Amonem“.\n"}
{"id": "844458", "url": "https://cs.wikipedia.org/wiki?curid=844458", "title": "Gerardo Beltrán", "text": "Gerardo Beltrán\n\nGerardo Beltrán Cejudo (* 1958, Ciudad de México) je mexický básník a překladatel. \n\nOd roku 1991 žije v Polsku a přednáší na vysoké škole. Spolupracuje s Instituto Cervantes. Věnuje se překladům do španělštiny z polštiny (Zbigniew Herbert, Wisława Szymborská, Tadeusz Różewicz a Czesław Miłosz), němčiny (Johannes Bobrowski), angličtiny (John F. Burns, Kerry Shawn Keys) a litevštiny (Tomas Venclova, Sigitas Geda, Kornelijus Platelis). \n\nByla mu udělena Premio Nacional de Poesía Efraín Huerta (1991) a v roce 2000 cenu za překlad od litevského sdružení spisovatelů. \n\n\n\n"}
{"id": "844463", "url": "https://cs.wikipedia.org/wiki?curid=844463", "title": "SJS-2", "text": "SJS-2\n\nSJS-2 (\"Sinclair Joystick System-2\"), označovaný také jako Sinclair SJS-2, je joystick pro počítače Sinclair ZX Spectrum +2, Sinclair ZX Spectrum +2A a Sinclair ZX Spectrum +3 vyráběný firmou Amstrad. Konektor pro připojení k počítači není kompatibilní se standardem Atari, má jiné rozložení pinů.\n\nJedná se o digitální joystick. Na rozdíl od SJS-1 má dvě tlačítka, která jsou připojena paralelně. Jedno tlačítko je umístěno na vrcholu páky joysticku a druhé na základní části joystiku. Na joysticku se nenachází logo Sinclair, toto je pouze na obalu, ve kterém byl joystick dodáván.\n\n"}
{"id": "844466", "url": "https://cs.wikipedia.org/wiki?curid=844466", "title": "Timex Sinclair 2020", "text": "Timex Sinclair 2020\n\nTimex Sinclair 2020 (zkráceně TS2020) je kazetový magnetofon vyráběný společností Timex Sinclair. Přestože k počítačům Sinclair ZX Spectrum a Timex Sinclair je možné připojit jakýkoliv magnetofon, společnost Timex Sinclair se rozhodla vyrábět magnetofon v designu shodném s počítači Timex Sinclair.\n\nMagnetofon může být napájen z vnějšího zdroje poskytující napětí 6 V nebo čtyřmi 1,5V bateriemi. Portugalská pobočka společnosti Timex Sinclair vyráběla speciální zdroj, ze kterého je možné napájet magnetofon TS2020, tiskárnu TS2040 a dva počítače Timex Sinclair.\n\nMagnetofon byl také součástí kompletu pro vzdělávání, kdy byl dodáván v kufříku společně s počítačem Timex Sinclair 1500, dokumentací a propojovacími kabely.\n\n"}
{"id": "844467", "url": "https://cs.wikipedia.org/wiki?curid=844467", "title": "Timex FDD", "text": "Timex FDD\n\nTimex FDD (občas označovaný také jako Timex FDD 3) je disketový systém pro počítače Timex Sinclair a Sinclair ZX Spectrum vyráběný portugalskou pobočkou společnosti Timex Sinclair. Disketový systém se skládá ze tří jednotek: jednotka řadiče, jednotka s disketovou mechanikou a napájecí zdroj. K jednotce řadiče je možné připojit až 4 disketové mechaniky. Novější verze řadiče označovaná jako Timex FDD3000 je již tvořena jednou jednotkou obsahující dvě disketové mechaniky, řadič i napájecí zdroj. Do USA byly systémy Timex FDD importovány společností Zebra Systems. Ve Španělsku byl disketový systém Timex FDD distribuován pod názvem InvesDisk společností Investrónica. Kvůli vysoké ceně disketového systému se ho nevyrobilo mnoho kusů.\n\nDisketový systém je vlastně nezávislý počítač založený na procesoru Z80 a 16 KiB paměti RAM a obsahuje dva sériové porty RS-232. Pro komunikaci s disketovým systémem slouží systém TOS, který rozšiřuje množinu příkazů Sinclair BASICu (viz Rozšířená syntaxe Sinclair BASICu). První verze TOSu, TOS A.1 není příliš běžná neboť ji Timex velmi brzy nahradil verzí TOS A.2.\n\nK sériovým portům se přistupuje stejně jako k souborům, soubory reprezentující sériové porty jsou umístěny v kořenovém adresáři pod názvy CH_A.SCP a CH_B.SCP. K druhé až čtvrté disketové jednotce se přistupuje jako k podadresáři první disketové jednotky, pouze v případě formátování jsou disketové jednotky označovány písmeny A - D. Pro svoji funkci disketový systém nepotřebuje žádnou část paměti ZX Spectra.\n\nK počítači se Timex FDD připojuje prostřednictvím FDD Interface, který existuje ve verzi pro počítače Sinclair ZX Spectrum a Timex Computer 2048 a ve verzi pro počítače Timex Sinclair 2068.\n\nJako náhrada původního Timex Interface M-397, který slouží jako FDD Interface pro připojení Timex FDD k ZX Spectru, vznikl interface TI-of-TTL. Disketový systém je možné emulovat pomocí emulátoru ZX Spectra Warajevo.\n\n\nPočítač komunikuje s disketovým systémem pomocí portu 239 (šestnáctkově EF). Paměť FDD Interface je připojena do adresního prostoru procesoru místo paměti ROM počítače, kdykoliv je vykonávaná instrukce na adrese 0 nebo na adrese 8 a odpojena při vykonávání instrukce na adrese 0604 (šestnáctkově).\n\n"}
{"id": "844469", "url": "https://cs.wikipedia.org/wiki?curid=844469", "title": "Lozzolo", "text": "Lozzolo\n\nLozzolo je italská obec v provincii Vercelli v oblasti Piemont.\n\nK 31. prosinci 2011 zde žilo 826 obyvatel.\n\nGattinara, Roasio, Serravalle Sesia, Sostegno (BI), Villa del Bosco (BI)\n"}
{"id": "844472", "url": "https://cs.wikipedia.org/wiki?curid=844472", "title": "Caru", "text": "Caru\n\nCaru (alternativní přepisy: Zaru či Džaru) byla staroegyptská pevnost ležící na takzvané Horově cestě, hlavní obchodní tepně spojující Egypt s Kanaánem. Je rovněž známa pod řeckým názvem Silé (: Σελη). Nachází se v pohraničí v nehostinné pouštní oblasti. Toto místo rovněž sloužilo jako vyhnanství pro zločince. Například faraon Haremheb ve svém Velkém ediktu hrozí, že trestem za různé zločiny bude vyhnanství do Caru. Pevnost Caru sehrála svoji roli například během války mezi thébskými vládci a Hyksósy na přelomu 17. a 18. dynastie. Zmínka o městě se taktéž objevuje v Amarnských dopisech, korespondenci, která byla nalezena v Amarně, hlavním městě Egypta za vlády krále Achnatona.\n"}
{"id": "844495", "url": "https://cs.wikipedia.org/wiki?curid=844495", "title": "Livadija", "text": "Livadija\n\nLivadija ( , , ) je sídlo městského typu ležící 3 km západně od Jalty.\n\nOkolí Livadije bylo osídleno nejpozději v době bronzové (3. tisíce let př. n. l.). V 18. století se v místech Livadije nacházelo nevelké řecké sídliště Svatý Ioann. V roce 1778 byli obyvatelé spolu s ostatním křesťanským obyvatelstvem Krymského chanátu vysídleni do Azovské gubernie, kde založili selo Velký Janisol (nyní Velká Novoselka v Doněcké oblasti Ukrajiny).\n\nOd roku 1861 byla Livadija letní rezidencí ruských carů, Alexandr III. zde v roce 1894 zemřel.\n\nDnes je Livadija lázeňským městem. Významná je i pěstováním vína.\n"}
{"id": "844496", "url": "https://cs.wikipedia.org/wiki?curid=844496", "title": "Livadijský palác", "text": "Livadijský palác\n\nLivadijský palác sloužil jako letní rezidence posledního ruského cara Mikuláše II. a jeho rodiny. V únoru 1945 se v paláci konala Jaltská konference a sídlila zde americká delegace v čele s prezidentem Rooseveltem.\n"}
{"id": "844507", "url": "https://cs.wikipedia.org/wiki?curid=844507", "title": "Geek", "text": "Geek\n\nGeek [gík] je spíše novodobý termín z angličtiny, označuje osobu většinou z oblasti informačních technologií, která je pro svůj obor zapálená, dokáže vyřešit i obtížné problémy v rámci oboru. Také se tímto termínem označují lidé se silným zápalem pro jakékoli téma nebo jsou zaměřeni na malou část nějakého oboru. Dá se říct, že geekem např. na tenis se může stát i kdokoli, kdo je pouze silným fanouškem tenisu (ani ho nemusí praktikovat) a dává to svému okolí najevo. Geek nemusí mít vysoké odborné a technické znalosti, jen nadšení pro věc.\n\nZ novodobých seriálů jako \"Teorie velkého třesku\" či \"Partička IT\" se ovšem vžilo veřejné mínění o tom, že geekové jsou nepřizpůsobiví společnosti a že jsou to v podstatě podivíni. Ale pravý význam je ten, že se jedná o jednostranně vysoce zaměřenou osobu často s vysokými odbornými znalostmi či pouhého skalního fanouška.\n\n"}
{"id": "844509", "url": "https://cs.wikipedia.org/wiki?curid=844509", "title": "Edwin Frederick O'Brien", "text": "Edwin Frederick O'Brien\n\nEdwin Frederick kardinál O'Brien OESSH (* 8. dubna 1939 New York) je americký římskokatolický kněz, bývalý arcibiskup baltimorský, v letech 2011 - 2019 velmistr Řádu Božího Hrobu.\n\nKněžské svěcení přijal 29. května 1965 z rukou tehdejšího arcibiskupa New Yorku kardinála Francise Spellmana. Poté začal působit jako vojenský kaplan, dosáhl hodnosti kapitána, v letech 1971 až 1972 sloužil ve Vietnamu. V roce 1973 ukončil službu v armádě a odešel na doktorandská studia do Říma na Papežskou univerzitu Angelicum. Po získání doktorátu z teologie se vrátil do vlasti. Působil jako vicekancléř rodné arcidiecéze, v letech 1985–1989 a 1994–1997 byl rektorem semináře svatého Josefa v New Yorku.\n\nPomocným biskupem New Yorku byl jmenován 6. února 1999, biskupské svěcení mu udělil 25. března téhož roku kardinál John Joseph O'Connor. 7. dubna následujícího roku se stal koadjutorem vojenského arcibiskupa americké armády, funkce se ujal o čtyři měsíce později. Dne 12. července 2007 ho papež Benedikt XVI. jmenoval nástupcem kardinála Keelera ve funkci arcibiskupa Baltimoru. Současně se stal také čestným primasem USA. 29. srpna 2011 nahradil kardinála Foleyho ve funkci velmistra Řádu Božího Hrobu. V této souvislosti rezignoval na funkci arcibiskupa Baltimoru, jeho nástupcem se stal William Edward Lori. Dne 6. ledna 2012 bylo oznámeno jeho jmenování kardinálem, kardinálské insignie převzal na konzistoři 18. února téhož roku. Dne 8. prosince 2019 papež František přijal jeho rezignaci na post velmistra Řádu Božího hrobu a zároveň jmenoval jeho nástupcem kardinála Filoniho. \n\n\n"}
{"id": "844511", "url": "https://cs.wikipedia.org/wiki?curid=844511", "title": "Jan Marek", "text": "Jan Marek\n\nJméno a příjmení Jan Marek má více známých nositelů:\n\n"}
{"id": "844520", "url": "https://cs.wikipedia.org/wiki?curid=844520", "title": "Kostel svatého Václava na Chloumku", "text": "Kostel svatého Václava na Chloumku\n\nKostel svatého Václava na Chloumku je římskokatolický poutní kostel na vrchu Chloumek v obci Habřina. Je chráněn jako kulturní památka České republiky.\n\nPůvodně gotický kostelík, později přestavěn barokně. O vzniku kostela se traduje pověst, podle které je založení spjato se vpádem vojska polského knížete Boleslava III., provázeného českým knížetem Soběslavem, proti českému knížeti Vladislavovi I. do Čech roku 1110. Nedaleko vršku u vsi Račice a říčky Trotiny byla 8. října 1110 svedena bitva, během níž byl zraněn neznámý český zeman. Nepřátelskými ozbrojenci byl pronásledován až na úbočí Chloumku. Zde se schoval do jezevčí nory a zachránil si tak život. Z vděčnosti nechal postavit dřevěnou kapli zasvěcenou sv. Václavu.\nKaple je písemně připomínána roku 1295, roku 1357 je zde uváděn farní kostel a roku 1411 je tu vladykou Petrem z Habřiny zřízeno kaplanství.\n\nJednolodní stavba s předsíní na jižní straně a sakristií na straně severní. Kněžiště je uzavřené polygonálně se dvěma segmentovanými okny a je oddělené od hlavní lodi triumfálním obloukem. Loď je sklenutá valenou klenbou s výsečemi. Kruchta je kamenná, trojramenná, spočívající na archivoltách a toskánských sloupech a polosloupech.\n\nDo dnešní podoby byl kostel přestavěn pravděpodobně na přelomu 16. a 17. století, poslední zásadní úprava je podle klenáku nad hlavním vchodem datována do roku 1702.\n\nPůvodní dřevěnou zvonici nahradila zděná v roce 1870, v roce 1890 byl v jejím přístavku zřízen byt hrobníka.\n\nPůvodní zařízení je dřevěné, barokní. Hlavní oltář téměř bez výzdoby, neboť po roce 1990 byl kostel několikrát vyloupen. Varhany byly naposledy rozebrány a vyčištěny v roce 1938. Vedle oltáře je do zdi vsazen náhrobník s reliéfem Bedřicha Rodovského z Hustířan s vročením 1591, opravený v roce 1988. Další náhrobníky členů rodu Rodovských z Hustířan jsou vsazeny do venkovních zdí kostela.\nV kostele se nacházejí jednomanuálové varhany s pneumatickou trakturou a výpustkovou vzdušnicí z roku 1905 od varhanářů bratří Paštiků, které jsou ale v současné době ve špatném technickém stavu. Dispozice varhan je následující:\nNástroj má dále pedálovou a oktávovou spojku a pevné kombinace Piano-Forte-Pleno.\n\nPoutní mše na sv. Václava v 10.00.\n\n"}
{"id": "844522", "url": "https://cs.wikipedia.org/wiki?curid=844522", "title": "Královská společnost nauk", "text": "Královská společnost nauk\n\n"}
{"id": "844536", "url": "https://cs.wikipedia.org/wiki?curid=844536", "title": "Telephone User Part", "text": "Telephone User Part\n\nTelephone User Part (TUP) je síťový signalizační protokol, který poskytuje v rámci SS7 obdobné signalizační funkce jako starší signalizační systémy CCITT pro tradiční analogový telefonní systém.\nTUP je prvním z protokolů vyšších vrstev rodiny SS7 a nemá podporu pro doplňkové služby a ISDN služby, což jeho použití v současných sítích omezuje. Z větší části byl nahrazen protokolem ISDN User Part (ISUP), v některých zemích (Čína) se však stále používá.\n\nTUP je definovaný ITU-T doporučeními Q.721-725, které specifikují signalizační funkce pro řízení mezinárodních telefonních volání v síti SS7.\n\nV zemích, kde standardní TUP nepostačoval před zavedením ISDN User Part, byly vyvinuty národní varianty TUP, z nichž některé obsahují částečnou podporu ISDN, např.\n\n\nTyto protokoly jsou souhrnně nazývány – \"NUP\".\n\n\n"}
{"id": "844554", "url": "https://cs.wikipedia.org/wiki?curid=844554", "title": "Michel Navratil", "text": "Michel Navratil\n\nMichel Navratil (13. srpna 1880 – 15. dubna 1912) cestoval na RMS \"Titanic\" a zemřel při potopení lodi.\n\nNarodil se ve slovenské Seredi, později se přestěhoval do Francie, nakonec se v roce 1902 usadil v Nice. Oženil se 26. května 1907 s Marcelle Caretto; s manželkou italského původu měli dva syny, Michel Marcel se narodil 12. června 1908 a Edmond Roger se narodil 5. března 1910. Na počátku roku 1912 se s Marcelle rozvedli, snad kvůli Michelově neúspěchu při otevření krejčovství, snad kvůli domnělé nevěře Marcelle. Oba syny nadále opatrovala matka.\n\nBěhem velikonočních prázdnin v roce 1912 převzal oba syny, avšak do péče matky je ve sjednaném čase nevrátil. Opustili Francii a přes Monte Carlo odpluli do Anglie, kde nějaký čas pobývali v hotelu v Charing Cross. Michel zakoupil pod smyšleným jménem \"Louis M. Hoffman\" tři lístky do druhé třídy \"Titanicu\", syny pojmenoval zdrobnělinami \"Lolo\" (od Luis) a \"Momon\" (od Edmond). Spolupasažérům tvrdil, že je vdovcem vezoucím děti do Ameriky. Děti téměř nespouštěl z dohledu, ale švýcarské dívce Bertě Lehmann dovolil, aby je hlídala ve chvílích, kdy hrál karty.\n\nV noci, kdy se loď potápěla, mu další cestující pomáhal syny obléknout a vyvést na horní palubu. „Otec vešel do kabiny, kde jsme spali. Teple mne oblékl a vzal do náruče. Totéž udělal neznámý člověk s mým bratrem. Doteď mne to dojímá, když na to myslím. Věděli, že zemřou,“ vzpomínal mladší Michel Navratil. Obě děti nastoupily do záchranného člunu D, poslední lodi, kterou se podařilo spustit na vodu neporušenou. Otec zmizel během potopení Titanicu.\n\nJeho tělo bylo mezi těly patnácti obětí, které vylovil CS Mackay-Bennett. Mezi jeho věcmi se našel nabitý revolver. Protože při koupi lodního lístku užil židovské příjmení, tělo bylo uloženo na hřbitově barona de Hirsche v Halifax.\n\nÉlisabeth Navratil, vnučka Michela Navratila v knize z roku 1982 \"\"Les Enfants du Titanic\"\", vypráví příběh Michela, jeho dvou chlapců a nešťastného dobrodružství na \"Titanicu\".\n\n"}
{"id": "844567", "url": "https://cs.wikipedia.org/wiki?curid=844567", "title": "Klasifikace virů", "text": "Klasifikace virů\n\nKlasifikace virů je vzhledem k jejich rozmanitosti a proměnlivosti problematičtější než u buněčných organismů. Existuje proto více možných přístupů a z nich vzniklých klasifikačních systémů.\n\nNejstarší klasifikační systémy virů vycházely z klasifikace napadaných organismů. Byla to například Holmesova klasifikace z r. 1948, aplikující linnéovskou biologickou nomenklaturu a členící viry na fágy (napadající bakterie), fytofágy (napadající rostliny) a zoofágy (napadající živočichy).\n\nPozději se viry začaly klasifikovat podle strukturních fyzikálních a chemických vlastností, jako je nosič genetické informace (RNA nebo DNA), velikost, tvar a symetrie kapsidy apod. K takovým klasifikačním systémům patří např. hierarchická klasifikace LHT z roku 1962, dnes již zastaralá.\n\nAktuální snahou biologických klasifikačních systémů je přirozenost z hlediska fylogenetické příbuznosti. O tu se snaží podrobný, každoročně aktualizovaný systém Mezinárodního výboru pro taxonomii virů (ICTV).\n\nV současnosti se stále používá zjednodušená klasifikace podle nosiče genetické informace a způsobu jejího přepisu, tak zvaná Baltimorova klasifikace z r. 1971. V některých aspektech je však již neslučitelná s moderní fylogenetickou klasifikací ICTV.\n\nVzhledem k tomu, že není známo příliš typů subvirových činitelů (viroidy, satelitní viry včetně virofágů, satelitní nukleové kyseliny včetně virusoidů), dlouho pro ně neexistoval odpovídající systém a byly klasifikovány pouze podle nosiče genetické informace, případně i její velikosti. Výjimkou byl klasifikační systém viroidů podle Florese z roku 1998, revidovaný Dienerem v r. 2001, používající čeledi a rody. Později byl včleněn do systému ICTV, do kterého jsou od r. 2015 zahrnuty i vybrané satelitní viry (včetně virofágů) a satelitní nukleové kyseliny, obojí se snahou respektovat jejich pravděpodobnou fylogenetickou příbuznost k jiným virům.\nMezinárodní komise pro klasifikaci virů (International Committee on Taxonomy of Viruses - ICTV) klasifikuje jednotlivé druhy virů podobně jako buněčné organismy do kmenů (případně i podkmenů), tříd, řádů (podřádů), čeledí (podčeledí) a rodů (podrodů). Snahou je přitom respektovat fylogenetickou příbuznost, tedy na základě genetické informace sdružovat taxony dané úrovně do skupin, u kterých lze předpokládat společného předka. Nejistota u fylogenetické příbuznosti však vede k existenci mnoha nezařazených taxonů.\n\nStandardními příponami v taxonomii jsou:\n\nPodle názvoslovného kódu ICTV se názvy všech těchto taxonů píší stejně jako jména druhů kurzívou.\n\nAktuální klasifikace (ratifikovaná v únoru r. 2019) byla vydána pro stav k červenci r. 2018. Viry jsou systematicky kategorizovány do 14 řádů (z nich 7 náleží do zatím jediného kmene Negarnaviricota a jeho podkmenů a tříd resp. 82 čeledí nezařazených do žádného řádu. Některé rody zůstávají nezařazeny.\n\nKlasifikace ICTV zahrnuje také viroidy (nezařazené čeledi \"Avsunviroidae\" a \"Pospiviroidae\"), vybrané virofágy (nezařazená čeleď \"Lavidaviridae\") a jiné satelitní viry (např. v nezařazených čeledích \"Parvoviridae\", \"Sarthoviridae\", \"Tombusviridae\" a \"Virgaviridae\" a nezařazených rodech \"Albetovirus\", \"Aumaivirus\", \"Papanivirus\", \"Virtovirus\"), retrotranspozony (čeledi \"Metaviridae\" a \"Pseudoviridae\" z řádu \"Ortervirales\") a satelitní nukleové kyseliny (nezařazené čeledi \"Alphasatellitidae\" a \"Tolecusatellitidae\").\n\nV následujícím přehledu (do úrovně rodů) jsou navíc pro úplnost uvedeny i dosud neuznané navrhované taxony, vždy označené závorkou \"(neuznaný/á)\". Návrh plyne z uvedené reference (zpravidla vědeckého periodika nebo webové složky ICTV s návrhy, u kterých dosud neskončil proces k jejich uznání.).\n\nJedná se o jediný dosud uznaný realm (nejvyšší uznaný taxon systému virů), a zahrnuje všechny RNA viry (s výjimkou virů s reverzní transkriptázou).\n\nAčkoli je fylogenetická blízkost všech zahrnutých taxonů odůvodněna palm doménami RNA polymeráz závislých na RNA, ve stávajícím vymezení se může jednat o taxon parafyletický (i v odůvodnění návrhu je zvažována možnost, že přirozenými podřízenými taxony mohou být RNA a DNA viry s reverzní transkriptázou a některé další skupiny DNA virů. V tomto se liší od dalších taxonů systému ICTV, založených na předpokladu monofyletičnosti. I z tohoto důvodu je proto v tomto článku vyčleněn do zvláštního oddílu; dalším důvodem pro tento přístup je snaha vyhnout se nepřehlednosti systému kvůli „nevyváženosti“ způsobené jediným vysoce nadřazeným taxonem. \n\nZ následujícího přehledu taxonů jsou do realmu Negaviria řazeny:\na z definice by do něj spadaly i dosud neuznané rody \"Negevirus, Ostravirus, Qinvirus, Weivirus, Yanvirus, Yuevirus, Zhaovirus \".\n\nJediným dosud uznaným kmenem jsou \"Negarnaviricota\", sdružující 7 fylogeneticky příbuzných řádů.\n\nOstatní řády (7 uznaných, 1 neuznaný) nenáležejí prozatím žádnému kmeni, podkmeni ani třídě.\n\n\n\n\n\n\n\n\n\nBaltimorova klasifikace je systém klasifikace virů do sedmi skupin podle typu genetického materiálu, který je obsažen ve virových částicích, a způsobu jeho přepisu do virové mRNA. Klasifikaci poprvé navrhl v roce 1971 David Baltimore, pozdější nositel Nobelovy ceny za fyziologii nebo lékařství. V jeho původním návrhu bylo šest skupin virů (I.-VI.), sedmá skupina byla vytvořena pro později objevenou skupinu hepadnavirů s unikátně stavěným genomem. Systém umožňuje zjednodušit si nesmírně komplikované a rozmanité typy forem a životních cyklů, jimiž viry oplývají.\n\nJedná se proto o jednoduché a dosud běžně používané třídění, které dříve (do r. 2019, kdy byl vytvořen realm \"Riboviria\", zahrnující skupiny III.-V.) bylo možno až na drobné výjimky nadřadit systému ICTV. To ale neznamená, že se u skupin Baltimorovy klasifikace jedná o fylogeneticky přirozené taxony; ani jejich vymezení podle genomu nemusí být úplně přesné vzhledem k podřazeným taxonům ICTV. To je důvod, proč Baltimorova klasifikace postupně zastarává. \n\n\n\n\n\n\n\n\nSystém navrhli v r. 1962 André Lwoff, R. W. Horne a P. Tournier. K zařazení druhů využili standardní taxony kmen, podkmen, třída, řád, podřád, čeleď, podčeleď a rod. Kritériem sdružování byly společně sdílené vlastnosti, nikoli napadané organismy. 5 hlavních charakteristik používaných ke klasifikaci bylo:\nV témž roce byla klasifikace schválena Prozatímním výborem pro nomenklaturu virů (Provisional Committee on Nomenclature of Virus – PNVC) Mezinárodní asociace mikrobiologických společností (International Association of Microbiological Societies – IAMS).\n\nV dnešní době se již system LHT nepoužívá, ale názvy některých taxonů přetrvávají v systému ICTV. Do úrovně čeledí vypadal následovně:\n\n\n"}
{"id": "844572", "url": "https://cs.wikipedia.org/wiki?curid=844572", "title": "Machine Gun Kelly (rapper)", "text": "Machine Gun Kelly (rapper)\n\nColson Baker (* 22. dubna 1990), známější pod pseudonymem MGK nebo Machine Gun Kelly, je americký rapper z Clevelandu v Ohiu. Má podepsanou smlouvu s Bad Boy a Interscope Records. Jeho jméno mu bylo dáno kvůli tomu, jak rychle umí rapovat a je to odkaz na notoricky známého kriminálníka George \"Machine Gun\" Kellyho. Dosáhl slávy po vydání svých prvních čtyř mixtapů, \"Stamp Of Approval\" (2006), \"Homecoming\" (2008), \"100 Words and Running\" (2010) a \"Lace Up\" (2010). Byl také v magazínu \"XXL\". V polovině roku 2011 MGK podepsal smlouvu s Young and Reckless Clothing. 14. prosince 2011 byl MGK jmenován \"Nejvíce sexy průlomovým MC roku 2011\" od MTV. 18. března 2012 vyhrál MTV cenu Breaking Woodie.\n\nBaker se narodil 22. dubna 1990 v Houstonu v Texasu misionářským rodičům. Je německého původu z otcovy strany a norského z matčiny strany. Baker a jeho rodina procestovala svět a usadila se v Egyptu a Německu, nakonec prošla i USA a městy jako Chicago, Los Angeles, Denver a Cleveland. Rap začal poslouchat v sedmé třídě když navštěvoval Hamilton Middle School, školu s etnicky různorodým studentským rozborem v Denveru v Coloradu. Ve věku čtrnácti let se Baker přestěhoval do města, kde strávil své dětství, Clevelandu, zde začal navštěvovat Shaker Heights High School.\n\nKdyž mu hrozilo vystěhování z domu, začal trénovat rap v Apollo Theater, kde byl první bílý rapper. Baker se poprvé zviditelnil, když se objevil na MTV2 Sucker Free Freestyle, kde freestyleově zareppoval předělávky slok ze svého singlu \"Chip Off The Block\". V únoru 2010 vydal svůj debutový mixtape \"100 Words and Running\". V květnu 2010 nastal jeho mezinárodní průlom v kariéře, když debutoval se singlem a videoklipem \"Alice In Wonderland\" na \"Midwest Block Starz\", který vydal Block Starz Music. Svůj druhý mixtape vydal v listopadu 2010 jménem \"Lace Up\", který obsahuje i singl o jeho rodném městě Clevelandu, \"Cleveland\". \"Lace Up\" bylo nahráno během tří měsíců.\n\nJeho song \"Invicible\" se objevil v reklamě na HTC ReZound a stal se oficiální znělkou pro \"WrestleManii XXVIII\" a WWE také použila tento song pro nejvější okamžiky ze zápasu mezi Johnem Cenou a The Rockem na této akci. V současné době je to znělka pro Thursday Night Football na NFL Network. Song byl vydán 16. prosince 2011 na iTunes a zpívá v něm i zpěvačka Ester Deanová, je to také druhý singl z alba.\n\nVystoupení MGK v pátek 28. září v Microsoft Store se vymklo kontrole. Ven byl vyveden za doprovodu policistů za to, že vystupoval na stole a ukazoval na zaměstnance obchodu, kteří po něm chtěli, aby slezl dolů, prostředníček.\n\nV roce 2017 vystoupil MGK v Praze na Aerodrome festivalu a za pouhé čtyři měsíce se vrátil do Fora Karlín , web iREPORT druhé vystoupení pochválil, vytkl mu však nedostatek atmosféry.\n\nMachine Gun Kelly se také věnuje herectví a již má za sebou několik menších rolí. Poprvé se objevil ve snímku Beyond The Lights z roku 2014, kde si zahrál roli rappera Kida Culprita. V roce 2016 se dočkal své další role ve filmu The Land, který produkoval známý americký interpret NAS a ve filmu Nerve : Hra o život . Ve stejném roce se pak objevil v seriálu Roadies, ve kterém si zahrál roli Wese. Série ale neměla příliš velký úspěch a tak byl celý seriál zrušen. \n\nV roce 2018 si zahrál po boku Sandry Bullock v napínavém trháku Bird Box, který byl jeden z nejvíce sledovaných filmů na Netflixu. \n\nVšechny dosavadní role však byly vedlejší a ve filmech jim nebyla věnována příliš velká pozornost. Na rok 2019 ale Netflix oznámil film The Dirt, ve kterém si MGK zahrál jednu z hlavních rolí, bubeníka Mötley Crüe, Tommyho Lee.\n\nGeneral Admission je název druhé studiové desky MGK, která byla vydána 16. října 2015. Na albu se nachází dva velké hity – Till I Die a Alpha Omega. Album sklidilo velice dobré ohlasy a MGK se tak dostal na první příčky amerických hitparád. Na rozdíl od dalších desek (Bloom a Hotel Diablo) General Admission obsahuje čisté hiphop beaty a MGK zde nedává takový prostor živým nástrojům jako na následujících deskách. \n\nPrvní týden po vydání se prodalo přes 49 000 kusů.\n\nBloom – třetí studiová deska byla vydána 12. května 2017. Velké promo a úspěšný singl Bad Things nedal fanouškům spát a když desku konečně dostali do rukou čekal na ně kompletně nový zvuk, více živých nástrojů a zpívané refrény. Velký posun od minulého alba ale MGK prospěl a hity jako Let her Go, Trap Paris nebo 27 hraje na koncertech dodnes. Na albu se také objevují známí hosté jako Hailee Steinfeld, Ty Dolla $ign, Camila Cabello nebo James Arthur. Deska Bloom získala vcelku pozitivní recenze od kritiků, ale skalní fanoušci dávali najevo, že si přejí spíše tvrdší a agresivnější songy. \n\nO pár měsíců později získalo bloom deluxe verzi, která byla obohacena o 2 písně – Habits a The Break Up. Oba tyto songy později získali svůj videoklip.\n\nV roce 2012 se na internetu objevil Kellyho tweet \"\"Ok so i just saw a picture of Eminem's daughter...and i have to say, she is hot as fuck, in the most respectful way possible cuz Em is King.\",\" který doslova rozpoutal válku. \n\nZajimávým faktem ale je, že se tento tweet začal řešit až v roce 2018, když Eminem překvapivě vydal své nové album \"Kamikaze\", na kterém se objevila písnička Not Alike, ve kterém Eminem dissuje Kellse za zmiňovaný tweet z roku 2012.\n\nMGK si nic nenechal líbit a tak 4. září 2018 tweetnul odkaz na svůj Diss na Eminema a přidal popisek \"\"FUCK RAP GOD IM THE RAP DEVIL. good morning Eminem.\"\" O pár dní později se na Youtube objevil i videoklip k diss tracku, ve kterém MGK pojídá cereálie nebo drží lopatu, která má nejspíše symbolizovat to, že chce tímto dissem svého bývalého idola pohřbít hluboko pod zem. \n\nRap Devil se téměř ihned vyšplhal na první pozice hitparád a během pár dní měl na youtube několikamilionová zhlédnutí. I když MGK sklidil velkou kritiku a fanoušci Eminema mu na instagramový profil psali nenávistné komentáře, říká se, že se jedná o jeden z nejlepších Diss tracků za posledních pár let.\n\nPo deseti dnech se fanoušci Eminema dočkali jeho odpovědi. Eminemův diss track \"KILLSHOT\" měl na youtube během 24 hodin 38.1 milionů views a stal se tak osmým nejsledovanějším videem na youtube během prvních 24 hodin od vydání.\n\nPo vydání dissu Killshot získal MGK ještě větší pozornost a tak oznámil vydání svého nejnovějšího EP Binge, které díky beefu s Eminemem získalo propagaci a reklamu prakticky samo a zadarmo.\n\nPo velmi krušném období, kdy se víceméně celá scéna zajímala o beef mezi Eminemem a MGK, došlo k oznámení nového alba s názvem Hotel Diablo. Oficiálně pak vyšlo 5. července 2019 a jedná se možná o vůbec nejvíce osobní album Machine Gun Kellyho. Původně toto album mělo znít jinak, ale jak později MGK uvedl v rozhovorech, když bylo album téměř připravené, celé ho hodil do koše a začal tvořit znovu od nuly. Z původního alba pak zůstal pouze track s Lanou Del Rey, který ovšem Kells do dnešní doby nevydal. Celé nové album má 14 skladeb a je opět žánrově různorodé. Objevují se zde čisté hiphopové beaty, ale také například pop-punkový hit \"I Think I'm OKAY\", kde hostuje britský zpěvák a kamarád Colsona YUNGBLUD. Mezi nejosobnější skladby můžeme zařadit \"Glass House\", \"Candy\" nebo \"Floor 13\" kde se mimo jiné MGK vyjadřuje k Beefu mezi ním a Eminemem slovy \"I just spent the winter livin' after someone tried to send a kill shot, missin' me\". \n\nJako celek je album pojato, tak že každá skladba je jeden pokoj v Hotelu Diablo, který řeší odlišné téma. \n\n9. září 2019 Machine Gun Kelly představil Hotel Diablo v Pražském Foru Karlín, kde mu dělal support Marpo & Troublegang. Show měla velký úspěch a tak byl MGK pozván na každoročně konaný festival Rock For People v Hradci Králové.\n\nPo vydání singlu \"Why are you here\" Machine Gun Kelly oznámil název nadcházejícího alba \"Tickets to my downfall\". Celá nahrávka bude mít pop-punkový zvuk a bude se jednat o spolupráci se slavným bubeníkem Blink-182 Travisem Barkerem, který je populární tím, že často spolupracuje s hiphop scénou jako producent a bubeník. Tento posun k punku a rocku byl u Kellse znát již na zatím nejnovějším albu \"Hotel Diablo\", ale zde se jednalo pouze o pár skladeb. S posledního singlu jde ale poznat, že tento styl mu velmi sedí, protože MGK už dříve v rozhovorech přiznal, že velkou inspiraci za mlada mu byla právě kapela Blink-182, kteří v době největšího úspěchu pop-punku ovládali scénu.\n\nMGK jako jeden z mála raperů koncertuje s živou kapelou, díky které postupně začal aplikovat prvky rockové hudby do svých skladeb a dostal se tak i na pódia velkých rockových festivalů (Rock am Ring apod.) \n\nČlenové kapely jsou také součástí skládání a nahrávání songů. Nejvíce aktivní je právě Slim, který už pro Kellyho vytvořil nespočet beatů. Na posledních albech můžeme také slyšet živé bicí, které většinou nahrává Rook, dlouholetý kamarád a spoluhráč Machine Gun Kellyho. \n\n\n"}
{"id": "844573", "url": "https://cs.wikipedia.org/wiki?curid=844573", "title": "Leopold Škarek", "text": "Leopold Škarek\n\nLeopold Škarek (10. listopadu 1874, Mysletice – 23. března 1968, Moravec) byl římskokatolický kněz, který dvakrát stál v čele českých a slovenských jezuitů. Poprvé to bylo v letech 1919-1925, podruhé v letech 1929-1933. V prvním funkčním období měl přitom titul viceprovinciál, neboť v Československu byla tehdy zřízena pouze viceprovincie, až později povýšená na provincii.\n\nV roce 1896 byl vysvěcen na jáhna, v březnu 1897 v Brně na kněze. Na jeho prosbu jej ještě téhož roku biskup František Saleský Bauer propustil do noviciátu Tovaryšstva Ježíšova. První řeholní sliby složil v Bratislavě v roce 1899.\nPo filosofii, kterou dokončil v roce 1902, si doplnil teologická studia v Innsbrucku. Pět let učil latinu, řečtinu a češtinu na Arcibiskupském gymnáziu v Praze-Bubenči.\n\n8. prosince 1919 byla zřízena Československá viceprovincie řádu a Škarek se stal do roku 1925 jejím představeným. Po skončení úřadu se vrátil opět na arcibiskupské gymnázium. V roce 1929 se stal na čtyři roky provinciálem. Poté opět učil v Bubenči, později na Velehradě. V roce 1935 se stal rektorem koleje a magisterem noviců v Benešově u Prahy. Rektorem zůstal až do zabrání koleje nacisty v březnu 1942, kdy odešel na Svatý Hostýn a dále opět na Velehrad. Poté byl poslán do Želiva. Odtud se v roce 1951 přestěhoval do Moravce.\n\n\n"}
{"id": "844574", "url": "https://cs.wikipedia.org/wiki?curid=844574", "title": "Šachový vlak", "text": "Šachový vlak\n\nŠachový vlak je mimořádný vlak, který je vypravován v souvislosti s pořádáním šachového turnaje. Tento vlak poprvé vypravily České dráhy z iniciativy Pražské šachové společnosti a s podporou Era Poštovní spořitelny v roce 2011 a akce je opakována každoročně. Vlak projíždí středoevropskými městy, přičemž během jízdy se hrají jednotlivá kola turnaje, zatímco v jednotlivých městech, kde účastníci nocují, si mají možnost během odpoledne prohlédnout památky.\n\nV roce 2011 projížděl vlak trasu Praha (Hlavní nádraží)-Vídeň (Meidling)-Budapešť (Nyugati)-Bratislava (Hlavní nádraží)-Krakov (Hlavní nádraží)-Praha (Hlavní nádraží). Turnaje se zúčastnili hráči 9 zemí (Česko, Ukrajina, Rusko, Německo, Slovensko, Nizozemsko, Francie, Polsko, Švýcarsko). Zvítězil Richard Biolek před Robertem Cvekem a Petrem Piskem.\n\nV roce 2012 projížděl vlak trasu Praha (Hlavní nádraží)-Drážďany (Hlavní nádraží)-Vratislav (Hlavní nádraží)-Piešťany (nádraží)-Vídeň (Meidling)-Praha (Hlavní nádraží). Turnaje se zúčastnili hráči 10 zemí (Česko, Německo, Slovensko, USA, Nizozemsko, Anglie, Rakousko, Švédsko, Čína, Finsko). Zvítězil Martin Petr před Janem-Dietrichem Wendtem a Jánem Plachetkou.\n\nV roce 2013 projížděl vlak trasu Praha (Hlavní nádraží)-Řezno (Hlavní nádraží)-Innsbruck (Hlavní nádraží)-Solnohrad (Hlavní nádraží)-Český Krumlov (nádraží)-Praha (Hlavní nádraží). Turnaje se zúčastnili hráči 14 zemí (Česko, Německo, Slovensko, USA, Nizozemsko, Anglie, Brazílie, Švédsko, Francie, Lucembursko, Švýcarsko, Skotsko, Polsko, Mexiko). Zvítězil Vlastimil Hort před Alexem Cherniackem a Pavlem Benčem.\n\nV roce 2014 projížděl vlak trasu Praha (Hlavní nádraží)-Vídeň (Westbahnhof)-Budapešť (Nyugati)-Trenčín (Hlavní nádraží)-Krakov (Hlavní nádraží)-Praha (Hlavní nádraží). Turnaje se zúčastnili hráči 16 zemí (Česko, Německo, Nizozemsko, Francie, Rusko, Švédsko, Švýcarsko, USA, Austrálie, Brazílie, Kanada, Egypt, Island, Izrael, Lichtenštejnsko, Polsko). Zvítězil Ian Rogers před Martinem Petrem a Vlastimilem Hortem.\n\nV roce 2015 projížděl vlak trasu Praha (Hlavní nádraží)-Drážďany (Hlavní nádraží)-Vratislav (Hlavní nádraží)-Bratislava (Nové Mesto)-Vídeň (Westbahnhof)-Praha (Hlavní nádraží). Turnaje se zúčastnilo 120 hráčů z 19 zemí (Česko, Německo, Nizozemsko, Švédsko, Rakousko, Anglie, USA, Francie, Izrael, Itálie, Norsko, Polsko, Rusko, Slovensko, Vietnam). Zvítězil Lars Karlsson před Juliem Sadorrou a Rajem Tischbierkem.\n\nV roce 2016 projížděl vlak trasu Praha (Hlavní nádraží)-Řezno (Hlavní nádraží)-Innsbruck (Hlavní nádraží)-Solnohrad (Hlavní nádraží)-Český Krumlov (nádraží)-Praha (Hlavní nádraží). Turnaje se zúčastnilo 114 hráčů z 18 zemí (Česko, Německo, Nizozemsko, Švédsko, Rakousko, Belgie, Anglie, USA, Španělsko, Francie, Izrael, Itálie, Jordánsko, Norsko, Polsko, Rusko, Slovensko, Kolumbie, Švýcarsko, Turecko, Ukrajina). Zvítězil Suat Atalik před Svenem Roemlingem a Brentem Burgem.\n\nV roce 2017 projížděl vlak trasu Praha (Hlavní nádraží)-Olomouc (Hlavní nádraží)-Trenčín (Hlavní nádraží)-Bratislava (Nové Mesto)-Lednice (nádraží)-Praha (Hlavní nádraží). Turnaje se zúčastnilo 80 hráčů z 15 zemí (Česko, Německo, Nizozemsko, Švédsko, Rakousko, Belgie, Anglie, USA, Francie, Izrael, Norsko, Rusko, Švýcarsko, Austrálie, Ukrajina). Zvítězil Roman Khaetsky před Dr. Thomasem Hoepflem a Olegem Maximovem.\n\n"}
{"id": "844581", "url": "https://cs.wikipedia.org/wiki?curid=844581", "title": "SoCal Val", "text": "SoCal Val\n\nPaige Mayová (* 27. března 1986) je americká profesionální wrestlingová manažerka, reportérka/hlasatelka a ringová hlídačka, lépe známa pod svým ringovým jménem SoCal Val. V současné době pracuje pro Total Nonstop Action Wrestling.\n\n\n"}
{"id": "844584", "url": "https://cs.wikipedia.org/wiki?curid=844584", "title": "Maven Huffman", "text": "Maven Huffman\n\nMaven Klint Huffman (* 26. listopadu 1976) je americký profesionální wrestler nejvíce známý pro své působení ve World Wrestling Entertainment (WWE) mezi říjnem 2001 a 5. červencem 2005 pod jménem Maven. V roce 2008 se stal moderátorem NFL Pro Football Fan Shop na Home Shopping Network.\n\n\n\n"}
{"id": "844588", "url": "https://cs.wikipedia.org/wiki?curid=844588", "title": "Radošov", "text": "Radošov\n\nRadošov je název více sídel nebo vrcholů v Česku:\n\n\nPodle kopce Radošov (246 m) u Hroznové Lhoty jsou pojmenovány také:\n\n"}
{"id": "844593", "url": "https://cs.wikipedia.org/wiki?curid=844593", "title": "Radošov (246 m)", "text": "Radošov (246 m)\n\nRadošov (246 m n. m.) je návrší s plochým vrcholem nacházející se na rozhraní katastrů Hroznové Lhoty, Tasova, Veselí nad Moravou a Blatnice pod Svatým Antonínkem v okrese Hodonín. Na jeho svazích se nacházejí vinice a ze severní strany jej obtéká potok Kozojídka. V minulosti byl osídlen, až do konce druhé světové války zde přetrval dvůr. Dnes vrchol kopce není osídlen, prochází tudy modrá turistická značka vedoucí z Bzence a Veselí nad Moravou na Velkou Javořinu.\n\nVes Radošov s tvrzí, která na kopci podle pověsti stávala, zanikla nejpozději v 1. polovině 13. století. Uvažuje se, že obyvatelé odešlí z Radošova se podíleli na založení slovenské vsi Radošovce (území při obou stranách hranice tehdy leželo v Lucké provincii), a lze hledat souvislost také mezi jejím zánikem a vznikem obce Hroznová Lhota, která je doložena od roku 1447. Náznaky pozůstatků osady lze nalézt na severovýchodním a východním úpatí kopce Radošova, písemně však doložena není. Název \"Radošov\" vznikl odvozením od osobního jména Radoš.\n\nV 18. století stál na vrcholu kopce ovčín, na jehož místě byl v roce 1757 postaven klasicistní statek. Byl zničen při přechodu fronty dubnu 1945, když z něj po dva týdny trvajících bojích zůstaly jen ruiny a jeho majitelé se zachránili nočním útěkem přes Svatý Antonínek k příbuzným do Ostrožské Lhoty. Úmysl kněze Antonína Šuránka zbudovat na Radošově pomník padlým vojákům rumunské armády sice vzbudil velký zájem rumunského vojenského atašé v Praze, neshledal se však s pochopením představitelů nastupujícího komunistického režimu, kteří si na místě dovedli představit nejvýše památník Rudé armádě, jejíž příslušníci však na Radošově vůbec nebojovali. V současnosti v místě působí Občanské sdružení pro obnovu Radošovského dvora, jehož členové v letech 2008–2009 odkryli základy budov, obnovili 300 let starou studnu a mají v úmyslu zbudovat na Radošově a ekofarmu s chovem ovcí, koz a vietnamských prasat. V květnu 2014 zde otevřeli 15 metrů vysokou volně přístupnou rozhlednu, kterou navrhla hodonínská architektka Regína Kubrická ve spolupráci s projekční a statickou firmou J2L CONSULT.\n\n\n\n"}
{"id": "844601", "url": "https://cs.wikipedia.org/wiki?curid=844601", "title": "Třída Q a R", "text": "Třída Q a R\n\nTřída Q a R byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Za druhé světové války byly dvě jednotky ztraceny. Čtyři torpédoborce třídy \"R\" byly v 50. letech přestavěny na fregaty typu 15 Rapid.\n\nV letech 1940-1943 bylo postaveno celkem 16 jednotek tříd \"Q a R\". Postaveny byly ve dvou identických sériích po osmi kusech, přičemž jména lodí v každé sérii začínají na \"Q a R\".\n\nTorpédoborce této třídy po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily čtyři 40mm kanóny a šest 20mm kanónů. Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války byly ztraceny dvě jednotky této třídy. \"Quentin\" potopilo v roce 1942 letecké torpédo a \"Quail\" se v roce 1944 potopil na mině.\n\nTorpédoborec \"Quilliam\" v roce 1945 koupilo Nizozemsko. Torpédoborce \"Roterham\", \"Raider\" a \"Redoubt\" v roce 1949 zakoupila Indie.\n"}
{"id": "844602", "url": "https://cs.wikipedia.org/wiki?curid=844602", "title": "Kendrick Lamar", "text": "Kendrick Lamar\n\nKendrick Lamar (* 17. června 1987, Compton, Kalifornie, USA) je americký rapper a třináctinásobný držitel ceny Grammy. Je členem skupiny Black Hippy, kterou tvoří další tři rappeři ze západního pobřeží USA, jimiž jsou Jay Rock, Schoolboy Q a Ab-Soul. Je to jediný rapper, který byl oceněn Pulitzerovou cenu v hudební kategorii.\n\nRoku 2011 vydal kritikami vynášené nezávislé album \"Section.80\", to mu zajistilo smlouvu u labelu Aftermath Entertainment, který vede Dr. Dre. Ten mu poté pomáhal vytvořit debutové album \"good kid, m.A.A.d city\", které bylo vydáno v říjnu 2012.\n\nNarodil se roku 1987 ve městě Compton v okrese Los Angeles, stát Kalifornie. Jeho rodiče pocházeli z Chicaga. Navštěvoval lokální střední školu Centennial High School. Mezi jeho příbuzné patří známý basketbalista NBA Nick Young.\n\nRoku 2003, když mu bylo šestnáct, nahrál první mixtape s názvem \"Youngest Head Nigga In Charge\". Tehdy používal pseudonym K-Dot. Mixtape vzbudil zájem u tamního nezávislého labelu Top Dawg Entertainment, jehož vedení mu nabídlo smlouvu. V roce 2005 u nich vydal mixtape \"Training Day\".\n\nNejvíce ho ovlivnila tvorba rappera 2Pac, dále čerpá inspiraci od umělců jako jsou The Notorious B.I.G., Jay-Z, Nas a Eminem.\n\nV roce 2008 spolupracoval s rapperem Game, kdy spolu nahráli písně \"Cali Niggaz\" a \"The Cypha\". Poté si ho Game vybral jako předskonana pro své turné, kde vystupoval i Jay Rock. Roku 2009 vydal třetí mixtape nazvaný \"C4\", používající instrumentální nahrávky z alba \"Tha Carter III\" od Lil Wayne, a brzy poté přestal používat pseudonym K-Dot a začal používat své rodné jméno. Na konci roku 2009 ještě vydal nezávislé EP s názvem \"Kendrick Lamar EP\".\n\nRoku 2010 se účastnil turné s názvem \"The Independent Grind\", společně s rappery jako Tech N9ne a Jay Rock. V září 2010 vydal mixtape \"Overly Dedicated\", který obsahuje píseň \"Ignorance Is Bliss\", ve které oslavuje Gangsta rap a pouliční násilí. Tato píseň byla prvním podnětem, který vzbudil zájem hudebního producenta Dr. Dre. Ten ho poté pozval ke spolupráci na plánovaném albu \"Detox\".\n\nV červenci 2011 vydal nezávislé album \"Section.80\", které sklidilo velmi kladné kritiky. Album bylo vydáno k digitálnímu prodeji, kdy se prodalo 5 300 kusů v prvním týdnu prodeje v USA. Tím debutovalo na 113. příčce žebříčku Billboard 200, a také na první příčce žabříčku Top Heatseekers. To vše bez mediální propagace.\n\nMixtape mu vynesl pozvání na spolupráce mainstreamových umělců jako Game, Meek Mill, DJ Khaled nebo Drake. V srpnu 2011 vystoupil na koncertě v Los Angeles společně s legendami Dr. Dre, Snoop Dogg a Game, kteří ho posléze \"korunovali\" novým králem západního pobřeží USA.\n\nV březnu 2012 podepsal label Top Dawg joint venture spolupráci s nahrávacími společnostmi Aftermath a Interscope, a tím se Kendrick Lamar stal mainstreamovým umělcem. Sám byl jediným umělcem z Top Dawg Ent., který získal smlouvu u Aftermath Ent. s distribucí u Interscope Records, ostatní umělci z labelu Top Dawg mají zajištěnou distribuci pouze u Interscope Records.\n\nV dubnu 2012 byl zveřejněn první major singl \"The Recipe\" (ft. Dr. Dre). Ten se umístil na 38. příčce žebříčku Hot R&B/Hip-Hop Songs a objevil se jako bonus track na deluxe verzi alba. V téže době oznámil plánované vydání svého debutového alba \"good kid, m.A.A.d city\". Album bylo vydáno 22. října 2012, kdy se ve svém prvním týdnu prodeje v USA umístilo na 2. příčce žebříčku Billboard 200 s 241 000 prodanými kusy. Prvním oficiálním singlem byla píseň \"Swimming Pools (Drank)\", která se vyšplhala na 17. příčku žebříčku Billboard Hot 100 a na 63. v UK Singles Chart. V prosinci 2012 v USA album získalo certifikaci zlatá deska za 500 000 prodaných kusů. V červnu 2013 bylo oceněno certifikací platinová deska. Celkem se v USA prodalo 1 324 000 kusů. Singly \"Swimming Pools\" a \"Poetic Justice\" byly asociací RIAA oceněny certifikací zlatý singl za překročení prodeje 500 000 kusů.\n\nV srpnu 2013 nahrál sloku pro píseň \"Control\" od Big Seana, na které se prohlásil za krále New Yorku a kritizoval všeobecné pohodlí rapperů, kteří se odmítají pustit do vzájemných konfliktů. Tím připomněl \"Beef\" kulturu hip-hopu z 90. let 20. století a prvních let 21. století. V následném interview uvedl, že jeho text nebyl vytvořen s nenávistí, ale za cílem vyvolat zdravou konkurenci mezi rappery. Na jeho prohlášení následně reagovala řada rapperů, buď v rozhovorech či na Twitteru, někteří dokonce nahráli písně, ve kterých zpochybnili, že by kdy mohl být Kendrick Lamar králem New Yorku. Z nich například: Joell Ortiz - \"Outta Control\", B.o.B - \"How 2 Rap\", Lupe Fiasco - \"SLR 2\" nebo Papoose - \"Control Freestyle\".\nNa 56. ročníku hudebních cen Grammy obdržel sedm nominací, avšak žádnou neproměnil. Rapper Macklemore, výherce ceny za rapové album roku, po slavnostní ceremonii oznámil, že si tuto cenu více zasloužil Kendrick Lamar se svým albem \"good kid, m.A.A.d. city\". V září 2019 album zaznamenalo svůj 358. týden v žebříčku prodejnosti alb Billboard 200 a překonalo tak dosavadní rekord hip-hopového alba \"The Eminem Show\" od Eminema.\n\nNa začátku roku 2014 začal pracovat na svém třetím studiovém albu. Během roku nahrál okolo čtyřiceti nových písní, na kterých spolupracoval například s producenty, jakými jsou Dr. Dre, Tae Beast a Sounwave. Také oznámil, že při tvorbě nového alba nemyslel na úspěch toho předchozího. Na konci července 2014 oznámil, že chystá premiéru svého krátkometrážního filmu s názvem \"m.A.A.d\". Inspirací snímku bylo jeho album \"good kid, m.A.A.d city\". Film měl premiéru na festivalu Sundance NEXT Fest. Během léta 2014 nahrál několik písní s producentem Flying Lotus. Jedna z jejich spoluprací s názvem \"Never Catch Me\" byla vydána jako singl k producentovu albu \"You're Dead\". V září prohlásil, že na novém albu nebudou žádní přizvaní umělci. Spekulovalo se, že by album mělo být vydáno na podzim 2014. V září 2014 vydal první singl s názvem \"i\", píseň se umístila na 39. příčce amerického žebříčku.\n\nV únoru 2015 byla píseň \"i\" oceněna dvěma cenami Grammy, a to za nejlepší rapovou píseň a za nejlepší rapový počin. Poté vydal druhý singl, píseň \"The Blacker the Berry\", ten se v US žebříčku nejdříve neumístil, ale po vydání alba se umístil na 66. příčce. Album mělo být vydáno 23. března 2015. V březnu přes Twitter oznámil název alba \"To Pimp a Butterfly\" a zveřejnil obal. Album nakonec bylo překvapivě vydáno již 15. března 2015. V první týden prodeje se v USA prodalo 324 403 kusů, album tím debutovalo na prvních příčkách US žebříčků. Současně zaznamenalo 39 milionů streamů. Po vydání alba se v žebříčku Billboard Hot 100 umístily i písně \"Alright\" (82.), \"Wesley's Theory\" (91.), \"These Walls\" (94.) a \"Institutionalized\" (99.). Třetím singlem byla zvolena píseň \"King Kunta\" (58. příčka). V únoru 2016 bylo album certifikováno společností RIAA jako platinová deska (1 milion ks v distribuci). Důvodem byla změna pravidel RIAA, která začala přičítat i streamování audio a video obsahu alb. Do března 2016 se v USA prodalo 850 000 kusů alba.\n\nV říjnu a listopadu 2015 probíhalo v osmi městech USA turné 1st Annual Kunta's Groove Sessions. Kendrick Lamar při něm vystupoval s písněmi z alba \"To Pimp a Butterfly\". Na turné ho doprovázela jeho podpůrná kapela The Wesley Theory a rapper Jay Rock. Ve Washingtonu vystoupil spolu s národním symfonickým orchestrem v prestižním Kennedyho Centru. Koncert byl vyprodaný během několika hodin. Fanoušky pobouřilo, že přednost dostali členové Kennedyho Centra, kteří lístky vykoupili.\n\nPro 58. předávání cen Grammy (za rok 2015) obdržel 11 nominací. Z nich proměnil pět, a to za nejlepší rapové album (\"To Pimp a Butterfly\"), dvě za píseň „Alright“, jednu za píseň „These Walls“ a jednu za nejlepší videoklip („Bad Blood“ – Taylor Swift ft. Kendrick Lamar). V únoru 2016 mu starostka Aja Brown předala symbolický klíč od města Compton.\n\nDne 4. března 2016 bez předchozího oznámení či propagace vydal kompilační EP s názvem \"untitled unmastered.\". EP obsahuje osm „untitled“ písní s celkovou délkou 34 minut. Před vydáním vystoupil se dvěma písněmi z EP v TV pořadech The Colbert Report a The Tonight Show starring Jimmy Fallon. EP bylo vydáno v digitální podobě na hudebních službách.\n\nDne 23. března 2017 vydal propagační singl \"The Heart Part 4\", který se umístil na 22. příčce žebříčku Billboard Hot 100. O týden později vydal první singl z nového alba. Píseň s názvem \"Humble\" (stylizováno jako \"HUMBLE.\") debutovala na 2. příčce žebříčku Billboard Hot 100, jako dosud jeho nejúspěšnější singl. Současně se jednalo o nejlepší debut rapové písně od roku 2010. Píseň si v prvním týdnu vydání koupilo 111 000 lidí a byla 49,8milionkrát streamována. Spolu se singlem byl ve stejné době vydán i videoklip. Později se píseň vyhoupla na vrchol hitparády, jako Lamarův první number-one hit.\n\nDne 11. dubna 2017 na svém profilu na Twitteru zveřejnil obal a seznam písní svého čtvrtého alba. Album nese název \"Damn\" (stylizováno jako \"DAMN.\") a bylo vydáno dne 14. dubna 2017. Na albu hostuje zpěvačka Rihanna a skupina U2. Všechny názvy písní jsou jednoslovné, psané velkými písmeny a s tečkou na konci.\n\nV první týden prodeje se v USA prodalo 600 tisíc kusů alba (kombinovaný přímý prodej a streamy). Album debutovalo na první příčce žebříčku Billboard 200, jako již Lamarovo třetí v řadě. Ve druhý týden se v USA prodalo dalších 230 tisíc kusů alba. Po vydání alba se do žebříčku písní Billboard Hot 100 dostalo všech čtrnáct písní z alba. Nejúspěšnější byly písně \"DNA\" (4. příčka), \"Loyalty\" (ft. Rihanna) (14. příčka), \"Element\" (16. příčka) a \"Love\" (ft. Zacari) (18. příčka). Album tak se svým popovějším zvukem zaznamenalo obrovský úspěch nejen u kritiků (95 bodů ze 100 na serveru Metacritic), ale také u komerčního publika. Již 3. května 2017 album v USA získalo certifikaci platinová deska. Album bylo nejprodávanějším albem prvního pololetí 2017, kdy se ho od dubna do června prodalo 1 772 000 ks (i se streamy). Na konci července 2017 album obdrželo certifikaci 2x platinová deska za 2 miliony kusů alba v distribuci (včetně streamů). Do konce roku 2017 se alba prodalo 2 747 000 ks po započítání streamů (z toho 930 000 ks v běžném prodeji). Nakonec bylo druhým nejprodávanějším albem roku 2017. V roce 2018 se alba prodalo dalších 830 000 ks (po započítání streamů).\n\nObsah alba byl nominován na sedm cen grammy, včetně nahrávky roku (za píseň \"Humble\") a alba roku (\"DAMN.\"). Na slavnostním předávání cen celkem obdržel pět cen: tři za píseň \"Humble\" (rapový počin roku, rapová píseň roku, videoklip roku), jednu za píseň \"Loyalty\" (ft. Rihanna) (rap/zpěv spolupráce roku) a jednu za album \"DAMN.\" (rapové album roku). Lamar v roce 2018 obdržel za album \"DAMN.\" Pulitzerovu cenu za hudbu.\n\nV roce 2017 byl vybrán režisérem Ryanem Cooglerem, aby spolu s umělci z labelu Top Dawg Entertainment produkoval a nahrál soundtrack ke komiksovému filmu Black Panther. V roce 2018 byly vydány singly \"All the Stars\" (se SZA) (7. příčka), \"King's Dead\" (s Jay Rock a Future) (23. příčka) a \"Pray For Me\" (s The Weeknd) (7. příčka). Na 61. předávání cen Grammy byla píseň \"King's Dead\" vybrána za nejlepší rapový počin roku.\n\n\n\n\n"}
{"id": "844603", "url": "https://cs.wikipedia.org/wiki?curid=844603", "title": "Hôtel d'Hallwyll", "text": "Hôtel d'Hallwyll\n\nHôtel d'Hallwyll je městský palác v Paříži v historické čtvrti Marais. Nachází se na ulici \"Rue Michel-le-Comte\" č. 28 ve 3. obvodu. Dům slouží k bydlení.\n\nPalác se nachází na místě staršího domu, který si nechal postavit zlatník Guillaume Villain na konci 17. století. Klasicistní palác postavil v letech 1766–1770 architekt Claude-Nicolas Ledoux (1736–1806). Jedná se o jedinou dochovanou obytnou stavbu tohoto architekta v Paříži. Palác si nechal postavit Franz-Joseph d'Hallwyll, plukovník švýcarské gardy.\n\nArchitekt využil starší budovu díky její symetrické kompozici a fasádě z bosovaného zdiva po způsobu italské renesance. Ledoux zvýraznil budovu portálem se dvěma dórskými sloupy završené tympanonem s Gráciemi. Za budovou se nachází první nádvoří a corps de logis. Ledoux vyzdobil interiéry a také navrhl zahradu, kterou pojal jako atrium obklopené galeriemi s dórskými sloupy, u jejichž základny se nachází nádrže s tekoucí vodou (obdobně jako využil později v Královském solivaru v Arc-et-Senans) a obklopující niku se sochou Grácie.\n\nStáje v paláci mohly pojmout až 18 koní. Ačkoli je stavba v jednoduchém stylu, je jedním z nejelegantnějších paláců období Ludvíka XVI. K nejcennějším částem patří portikus a zahrada z 18. století, portál, kování, basreliéf v tympanonu a schodiště.\n\nV roce 1790 palác koupil kníže Esterházy a od něj v roce 1818 François Guyot de Villeneuve, který zde žil až do své smrti v roce 1849. Palác byl krátce nato zbaven svého uměleckého vybavení a sloužil obchodním účelům.\n\nOd roku 1976 jsou části stavby chráněny jako historická památka. Jedná se o celou fasádu a střechy, vnitřní schodiště, dláždění nádvoří a bývalou zahradu s pozůstatky původní výzdoby.\n\n"}
{"id": "844607", "url": "https://cs.wikipedia.org/wiki?curid=844607", "title": "Born in the U.S.A.", "text": "Born in the U.S.A.\n\nBorn in the U.S.A. je sedmé studiové album amerického zpěváka Bruce Springsteena. Jeho nahrávání probíhalo od ledna 1982 do března 1984 v Avatar Studios a The Hit Factory v New Yorku. Album pak vyšlo v červnu 1984 u vydavatelství Columbia Records. Jeho producenty byli Bruce Springsteen, Jon Landau, Chuck Plotkin a Steve Van Zandt. Album získalo mnoho ocenění, včetně ceny Grammy\n\nAutorem všech skladeb je Bruce Springsteen.\n\n"}
{"id": "844609", "url": "https://cs.wikipedia.org/wiki?curid=844609", "title": "6L6", "text": "6L6\n\n6L6 je výkonová elektronka - svazková tetroda, původně pro použití v audiotechnice. Stejný systém však byl použit i ve vysílacích elektronkách (typ 807) a jejich variantách. Uplatnění nalezly i jako koncové stupně řádkového vychylování v prvých typech televisních přijimačů\nNa trh byla 6L6 uvedena roku 1936 společností Radio Corporation of America (RCA). Ve stejné době společnost Philips vyvíjela výkonové pentody. Svazkové tetrody i výkonové (koncové) pentody velmi rychle začaly v audiotechnice nahrazovat výkonové triody (např. 300B), jelikož měly daleko lepší účinnost. Pentody i svazkové tetrody v podstatě přes noc nahradily koncové triody v rozhlasových přijimačích a našly uplatnění v širokém spektru aplikací. Triody (či triodová zapojení tetrod a pentod) se v audiotechnice udržely pouze tam, kde se prioritou stala minimalisace zkreslení za jakoukoliv cenu (luxusní přijimače Scott, Lincoln a podobné). Byly to počátky toho, co je recentně nazýváno High-end audio. \n\n6L6 byla konstruována speciálně pro výkonné dvojčinné zesilovače, kdy dvojice těchto elektronek dávala ve třídě AB na výstupu typicky 25W trvalého výkonu (sinus). První elektronky tohoto typu (military standard) byly vyráběny v kovovém provedení, pozdější výroba přešla na obvyklejší baňky skleněné. \n\nNevýhodou svazkových tetrod je nemožnost využívat hradicí mřížku pro jiné účely (modulace AM vysilačů brzdicí mřížkou, zapojení typu fantastron atd.). Což platí i pro 6L6 a její následné klony.\n\nBěhem dlouhé existence této mimořádně úspěšné elektronky bylo vyvinuto mnoho následných typových variant: 6L6G, 6L6GA, 6L6GB, 6L6GC, 5881, 5932, 7027.\nElektricky elektronce 6L6 odpovídají například elektronky řad 6BG6, 6P7S (ovšem s jiným zapojením patice), přibližně pak elektronky řad 807 a 6L50.\n\n\n"}
{"id": "844610", "url": "https://cs.wikipedia.org/wiki?curid=844610", "title": "Steven Van Zandt", "text": "Steven Van Zandt\n\nSteven Van Zandt (* 22. listopadu 1950 Winthrop, Massachusetts, USA) je americký hudebník, hudební producent, skladatel, herec a diskžokej. Od roku 1975 s přestávkami působí ve skupině E Street Band. V neaktivním období skupiny nahrál několik sólových alb pod jménem Little Steven. Jeho nevlastním bratrem je herec a dramatik Billy Van Zandt.\n"}
{"id": "844613", "url": "https://cs.wikipedia.org/wiki?curid=844613", "title": "Born to Run", "text": "Born to Run\n\nBorn to Run je třetí studiové album amerického písničkáře Bruce Springsteena. Jeho nahrávání probíhalo v rozmezí ledna 1974 a července 1975 ve studiích Record Plant Studios v New Yorku a 914 Sound Studios v Blauveltu. Album pak vyšlo v srpnu 1975 u vydavatelství Columbia Records. Album produkovali Bruce Springsteen, Mike Appel a Jon Landau.\n\nAutorem všech skladeb je Bruce Springsteen.\n\n"}
{"id": "844617", "url": "https://cs.wikipedia.org/wiki?curid=844617", "title": "Šestiúhelníkové číslo", "text": "Šestiúhelníkové číslo\n\nŠestiúhelníková čísla jsou figurální čísla odpovídající šestiúhelníku. \"N\"té šestiúhelníkové číslo je počet stejně velkých „bodů“, ze kterých lze sestavit pravidelný šestiúhelník:\n\nVzorec pro \"n\"té šestiúhelníkové číslo je:\n\nformula_1,\n\nkde M je Mersennovo prvočíslo, např. druhé 6úhelníkové číslo je 2x3=6, čtvrté je 4x7=28, šestnácté je 16x31=496 a 64té je 4x127=8 128. Nejsou známa žádná lichá dokonalá čísla, a tak jsou všechna známá dokonalá čísla 6úhelníková.\n\nNejvětší přirozené číslo, které nelze zapsat jako součet nejvýše čtyř 6úhelníkových čísel, je 130. Adrien-Marie Legendre v roce 1830 dokázal, že se takto dají vyjádřit všechna přirozená čísla větší než 1 791.\n\nZda je přirozené číslo \"x\" 6úhelníkové, lze snadno zjistit vypočítáním hodnoty následujícího výrazu:\n\nformula_2.\n\nPokud je \"n\" celé číslo, \"x\" je 6úhelníkové číslo, jinak \"x\" 6úhelníkovým číslem není.\n\n\"n\"té číslo šestiúhelníkové posloupnosti se dá vyjádřit jako:\n\nformula_3.\n"}
{"id": "844618", "url": "https://cs.wikipedia.org/wiki?curid=844618", "title": "Tower-Flower", "text": "Tower-Flower\n\nTower-Flower je obytný dům postavený v roce 2004 v Paříži. Nachází se na adrese \"Rue Albert-Roussel\" č. 23 v 17. obvodu. Jedná se o obytnou budovu se 30 byty, 10 nadzemními podlažími a třemi podzemními parkovacími podlažími.\n\nArchitekt Édouard François vytvořil projekt pro Office Public d'Aménagement et de Construction (Úřad územního plánování a výstavby). Budova je charakteristická balkony, které ji obklopují po všech stranách se stromy v květináčích. Proto se nazývá \"Flower-Tower\" (Květinová věž).\n\nNa balkonech se nachází 380 květináčů, které byly vyrobeny z odlehčeného betonu, aby nadměrně nezatěžovaly balkony. Jako rostliny byly vybrány různé odrůdy bambusu. Bambus byl vybrán, protože může růst až do nadmořské výšky 3 000 m a je odolný vůči nízkým teplotám a větru. Bambus má dlouhé listy, které šelestí ve větru, což dodává budově specifický zvuk. Rostliny mají samostatný závlahový systém, který je zabudován do kovového zábradlí. Květináče jsou na balkonech namontovány trvale, aby s nimi ani vítr, ani lidé nemohli pohybovat.\n\nBudova má vstup přímo z ulice. Vedle vchodu jsou barevné poštovní schránky obyvatel. Neexistuje zde žádná vstupní hala, ale jen malý prostor vedoucí k prosklenému výtahu. To udržuje vizuální kontakt se zelení před domem. Na druhé straně výtahu jsou chodby osvětlené červenými neony. Budova je orientována tak, že obývací pokoj má okna do parku, aby bylo dosaženo co nejvíce přirozeného světla.\n\nJedna z podmínek zadavatele budovy zněla, aby zde nebyly žádné společné zdi mezi byty, takže žádný obyvatel nesousedí přímo s jiným. Také každý byt byl zařízen podle uvážení majitele, proto je sice obytná plocha všech bytů stejná, ale jejich dispozice odlišná.\n\nI přes tato omezení architekt vytvořil budovu působící jednotně. Stavba je vyrobena z bílého a šedého betonu s přimíchanými mikrovlákny bambusu pro lepší pevnost.\n\nProjekt byl dokončen v roce 2004 a vyžádal si rozpočet čtyři miliony euro.\n\n"}
{"id": "844624", "url": "https://cs.wikipedia.org/wiki?curid=844624", "title": "Stadio Alberto Braglia", "text": "Stadio Alberto Braglia\n\nStadio Alberto Braglia (česky Stadion Alberta Braglii) je víceúčelový stadion v italské Modeně. V současnosti se nejvíce používá pro fotbal.\n\nByl otevřen v roce 1936 a jeho kapacita činí 21 151 diváků. Své domácí zápasy zde hrají týmy Modena FC a US Sassuolo Calcio.\n\nStadion je pojmenován po rodákovi z Modeny Albertu Bragliovi, zlatém medailistovi z Letních olympijských her 1908 a 1912 v gymnastice. Konaly se zde koncerty hudebníků nebo hudebních skupin jako U2, Sting, Prince nebo Pink Floyd.\n"}
{"id": "844626", "url": "https://cs.wikipedia.org/wiki?curid=844626", "title": "Forostar", "text": "Forostar\n\nForostar je samostatným krajem fiktivní ostrovní země Númenoru z literárního díla anglického spisovatele J. R. R. Tolkiena. \n\nPokrývá území severního z pěti výběžků cípatého ostrova. Jméno Forostar znamená v jazyce Númenoru Severní země. Tar-Meneldur Elentirmo (543 – 942 D. v.) zde v oblasti Sorontilu postavil vysokou věž, z níž mohl pozorovat pohyby hvězd.\n\nZe všech šesti krajů je Forostar nejméně úrodnou oblastí s kamenitým povrchem. Specifické podmínky jsou dány severní polohou a hornatým povrchem. Směrem do středu ostrova se země svažuje v centrální nížinu, většinu území ale tvoří členitý reliéf. Celý kraj je jedním velkým výběžkem omílaným ze západu, severu a z jihu Západním mořem. Nejsevernější cíp Forostaru a zároveň celého Númenorského království nese název Severní mys. Pobřežní oblasti tvoří skalnatá vysočina s moutným útesem Sorontilem.\n\nZe všech oblastí má kraj nejnižší biodiverzitu a nejmenší podíl lesů. Na západních úbočích náhorních vřesovišť jsou lesy zejména jedlové a modřínové. V oblasti Sorontilu sídlí množství orlů.\n"}
{"id": "844628", "url": "https://cs.wikipedia.org/wiki?curid=844628", "title": "Johannes Hevelius", "text": "Johannes Hevelius\n\nJohannes Hevelius, pol. (28. ledna 1611 Gdaňsk – 28. ledna 1687 tamtéž) byl gdaňský astronom, pivovarník a po mnohá léta člen tamější městské rady. Je považován za zakladatele lunární topografie.\n\nNarodil se roku 1611 v Gdaňsku, přímořské metropoli tehdejší Republiky obou národů, do rodiny bohatých pivovarníků. Roku 1630 vystudoval právo na Leidenské univerzitě a o rok později se vydal na cestu Evropou, během níž navštívil mj. Paříž a Londýn. V roce 1634 se usadil ve svém rodném městě, kde působil jako pivovarník a člen městské rady.\n\nOd roku 1639 se stala jeho hlavním zájmem astronomie. V té době však stále zastával funkci gdaňského rádce, jež se zabýval soudnictvím a zdravotnictvím. V roce 1641 na svém domě postavil hvězdárnu, kterou vybavil výbornými přístroji, včetně vlastnoručně zhotoveného dalekohledu bez tubusu s ohniskovou vzdáleností 45,7 m. 29. ledna 1660 ji navštívil polský král Jan Kazimír II. Vasa s královnou Ludovikou Marií Gonzagovou.\n\nHevelius pozoroval sluneční skvrny, objevil libraci Měsíce a mezi lety 1642–1645 se věnoval mapování měsíčního povrchu. Výsledky mapování publikoval v díle \"Selenographia\" (1647). Objevil čtyři komety (v letech 1652, 1661, 1672 a 1677; kometa z roku 1661 je pravděpodobně totožná s kometou Ikeya-Zhang) a také navrhl myšlenku, že podobná tělesa obíhají po parabolických drahách okolo Slunce. V atlase nebe \"Firmamentum Sobiescianum\" (1690; titul na počest Jana Sobieského) zavedl a pojmenoval jedenáct nových souhvězdí, z nichž sedm bylo přijato mezi oficiální.\n\n26. září 1679 Heveliovou hvězdárnu, přístroje a knihy zničil požár. Tuto katastrofu popsal v předmluvě k dílu \"Annus climactericus\" z roku 1685. Rychle obnovil škody, aby mohl pozorovat Velkou prosincovou kometu roku 1680. Při požáru utrpěl šok a jeho zdraví se zhoršilo. Zemřel v den svých 76. narozenin, 28. ledna 1687.\n\nMezi Heveliovy práce patří:\nPosmrtně v roce 1690 byly vydány:\n"}
{"id": "844652", "url": "https://cs.wikipedia.org/wiki?curid=844652", "title": "Here and Now", "text": "Here and Now\n\nHere and Now je sedmé studiové album kanadské skupiny Nickelback. Bylo vydáno 21. listopadu 2011. Skupina oznámila vydání prvních dvou singlů a alba 7. září. Singly When We Stand Together a Bottoms Up byly vydány 26. září 2011. Na obalu alba jsou parní hodiny z Gastownu, na kterých je nastaven čas na 11:21, což je datum vydání alba.\n\n"}
{"id": "844658", "url": "https://cs.wikipedia.org/wiki?curid=844658", "title": "Cecil Taylor", "text": "Cecil Taylor\n\nCecil Taylor (* jako Cecil Percival Taylor; 25. března 1929, Long Island, New York, USA – 5. dubna 2018) byl americký klavírista, hudební skladatel a básník.\n\nS hraním na klavír začal ve svých šesti letech. Studoval na New York College of Music a New England Conservatory. Začínal počátkem padesátých let v lokálních skupinách. V roce 1956 společně se saxofonistou Stevem Lacym založil svou první výraznější skupinu. S ním rovněž nahrál své první album \"Jazz Advance\". V roce 1958 hrál na albech \"Looking Ahead!\" a \"Stereo Drive\" saxofonisty Johna Coltranea. S Coltranem později spolupracoval na řadě dalších alb. Několikrát vystoupil v Česku.\n\n"}
{"id": "844662", "url": "https://cs.wikipedia.org/wiki?curid=844662", "title": "Petr Bachna", "text": "Petr Bachna\n\nPetr Bachna (* 8. ledna 1948 Praha) byl český politik, v 90. letech 20. století poslanec České národní rady a Poslanecké sněmovny za ODS.\n\nRoku 1974 absolvoval Elektrotechnickou fakultu ČVUT. V letech 1974 - 1990 pracoval jako projektant.\n\nPo sametové revoluci se zapojil do politiky. Byl aktivistou Občanského fóra. Ve volbách v roce 1992 byl zvolen za ODS do České národní rady (volební obvod Praha). Zasedal ve výboru pro veřejnou správu, regionální rozvoj a životní prostředí. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\nV letech 1993-1996 zasedal jako náhradník v Parlamentním shromáždění Rady Evropy.\n\nPo roce 1998 se uvádí jako člen Unie svobody. Angažoval se i v komunální politice. V komunálních volbách roku 1998 úspěšně kandidoval do zastupitelstva městské části Praha 1 za Unii svobody. Opětovně - tentokrát neúspěšně - kandidoval v komunálních volbách roku 2002. Profesně se uvádí jako poradce a konzultant. V lednu 2002 se zmiňuje na postu předsedy zastupitelů Unie svobody na Praze 1.\n\n"}
{"id": "844668", "url": "https://cs.wikipedia.org/wiki?curid=844668", "title": "Ivan Bečvář", "text": "Ivan Bečvář\n\nIvan Bečvář (* 19. ledna 1934) byl český politik, v 90. letech 20. století poslanec České národní rady a Poslanecké sněmovny za ODS.\n\nProfesně se v 90. letech uvádí jako zemědělský inženýr, bytem Chudenín.\n\nPo sametové revoluci se zapojil do politiky. Byl aktivistou Občanského fóra. V prosinci 1989 se stal jako kandidát OF předsedou Okresního národního výboru v Klatovech. Ve volbách v roce 1992 byl zvolen za ODS do České národní rady (volební obvod Západočeský kraj). Zasedal v zemědělském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\nV senátních volbách roku 1996 neúspěšně kandidoval do horní komory českého parlamentu za senátní obvod č. 11 - Domažlice, coby kandidát ODS. Získal 36 % procent hlasů, ale ve 2. kole ho porazil sociální demokrat Petr Smutný.\n\n"}
{"id": "844669", "url": "https://cs.wikipedia.org/wiki?curid=844669", "title": "Archie Shepp", "text": "Archie Shepp\n\nArchie Shepp (* 24. května 1937 Fort Lauderdale, Florida, USA) je americký jazzový hudebník a hudební skladatel.\n\nStudoval hru na klavír, klarinet a saxofon. V letech 1955−1959 studoval drama na Goddard College. Počátkem šedesátých let spolupracoval s Cecil Taylorem a později i s Johnem Coltraneem. Spolupracoval rovněž s Frankem Zappou. Také vydal řadu sólových alb.\n\n"}
{"id": "844670", "url": "https://cs.wikipedia.org/wiki?curid=844670", "title": "Stadio Giovanni Zini", "text": "Stadio Giovanni Zini\n\nStadio Giovanni Zini je víceúčelový stadion v lombardské Cremoně. V současnosti je nejvíce využíván pro fotbal. Byl otevřen roku 1929 a jeho kapacita činí 20 641 diváků. Své domácí zápasy zde hraje tým US Cremonese.\n"}
{"id": "844671", "url": "https://cs.wikipedia.org/wiki?curid=844671", "title": "Pozdní Čou", "text": "Pozdní Čou\n\nŘíše Pozdní Čou () byl jeden ze států, které se vystřídaly v severní Číně po pádu říše Tchang, v období Pěti dynastií a deseti říší. Založil ji roku 951 Kuo Wej, generál říše Pozdní Chan, když svrhl chanského císaře; zanikla roku 960, když čouský generál Čao Kchuang-jin svrhl čouského císaře, vnuka zakladatele říše.\n\nČíňan Kuo Wej byl vysoce postaveným generálem říše Pozdní Chan, čtvrtého z pětice států, které se střídaly v severní Číně po zániku říše Tchang roku 907. Na přelomu let 950 a 951, necelé čtyři roky po založení státu Pozdní Chan v protikitanském povstání, se Kuo Wej vzbouřil proti chanskému císaři (který byl šatoského původu), prohlásil se císařem říše Čou (přívlastek „Pozdní“, \"Chou\", přidali historici k odlišení od starověkého stejnojmenného státu) a převzal vládu v zemi. V dnešní provincii Šan-si však Kuo Wejův převrat neuznal člen chanské císařské rodiny Liou Čchung, sám se prohlásil císařem říše (Severní) Chan a s pomocí armád kitanské říše Liao se udržel proti čouskému tlaku.\n\nKuo Wej byl první vládce severní Číny čínského (přesněji chanského) původu od roku 923. Do historie vešel jako schopný vládce, který se pokoušel zlepšit postavení rolníků. Byl silný a energický panovník, ale už po třech letech vlády, roku 954, onemocněl a zemřel.\n\nDruhým císařem Pozdní Čou byl Kuo Žung (původním jménem Čchaj Žung), syn staršího bratra Kuo Wejovy manželky a adoptivní syn Kuo Weje. Kuo Žung byl také schopný panovník, roku 954 odrazil společný útok států Severní Chan a Liao a v letech 956–958 zaútočil na jih, na říši Jižní Tchang. Podařilo se mu obsadit tchangské území severně od Jang-c’-ťiang. Roku 959 se pokusil dobýt na říši Liao šestnáct pohraničních čínských krajů, téhož roku zemřel.\n\nKuo Žunga následoval na trůnu jeho sedmiletý syn Čchaj Cung-sün. Rozhodující vliv v čouské vládě získal generál Čao Kchuang-jin, který se začátkem roku 960 vzbouřil, prohlásil císařem říše Sung, obsadil hlavní město a sesadil Kuo Cung-süna, kterého i s matkou uklidil do Luo-jangu.\n"}
{"id": "844679", "url": "https://cs.wikipedia.org/wiki?curid=844679", "title": "Josef Bejček", "text": "Josef Bejček\n\nJosef Bejček (* 3. března 1935) byl český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen za ODS do České národní rady (volební obvod Západočeský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996. 1. kongres ODS v listopadu 1991 ho v rámci dovolby jmenoval členem Výkonné rady ODS.\n\nV komunálních volbách roku 1994 neúspěšně kandidoval do zastupitelstva města Rokycany za ODS. Opětovně se o zvolení neúspěšně pokoušel v komunálních volbách roku 1998, nyní již za Unii svobody. Uvádí se jako důchodce.\n\n"}
{"id": "844686", "url": "https://cs.wikipedia.org/wiki?curid=844686", "title": "Rotonde de la Villette", "text": "Rotonde de la Villette\n\nRotonde de la Villette (česky \"Rotunda Villette\") je jedna z dochovaných bran městských hradeb v Paříži. Nachází se na náměstí \"Place de la Bataille-de-Stalingrad\" v 19. obvodu. Brána byla součástí tzv hradeb Fermiers généraux, které sloužily ke kontrole zdaněného zboží dováženého do Paříže. Dnes je využívána ke kulturním akcím.\n\nStavbu navrhl architekt Claude Nicolas Ledoux (1736–1806). Výstavba proběhla v letech 1784–1788 jako součást hradeb Fermiers généraux kontrolující zdaněné zboží dovážené do Paříže. V budově se nacházely kanceláře daňových úředníků a sklady pro zboží obchodníků přicházejících do Paříže.\n\nZa Velké francouzské revoluce byla daňová kontrola v roce 1791 zrušena a stavba sloužila v letech 1830–1860 jako kasárna městské policie a poté v letech 1865–1921 jako sklad soli.\n\nExistence Rotundy Villette byla několikrát ohrožena. Při demolici hradeb během přestavby Paříže za Druhého císařství nebo při rozšíření Paříže v roce 1860. Za Pařížské komuny v roce 1871 vyhořela a byla obnovena, zatímco dvě sousední brány Barrière de La Villette a Barrière de Pantin byly zbořeny. Naposledy byla ohrožena při stavbě linky 2 pařížského metra v letech 1900–1903. Linka vede po viaduktu u jihozápadní strany stavby.\n\nOd roku 1907 je brána chráněná jako historická památka.\n\nV roce 1960 se zde usídlila Komise staré Paříže, která se v roce 2004 přesunula do ulice \"Rue Cadet\" v 9. obvodu.\n\nV roce 2009 byla stavba renovována a slouží ke kulturním účelům.\n\nArchitekt Claude Nicolas Ledoux navrhl budovu pro čtyřicet kanceláří se vstupem odkazující na antické propyleje. Stavba kombinuje jednoduché tvary inspirované antickou architekturou a italskou renesancí se čtvercovým půdorysem řeckého kříže a mohutnou vnitřní okrouhlou stavbou na způsob palladiánské architektury. V přízemí je na každé straně portikus, který tvoří osm krátkých masivních dórských sloupů nesoucí kladí a trojúhelníkový fronton. V horní části stavby vede po obvodu galerie tvořená oblouky ze 40 dórských sloupů. Střecha má tvar úzkého trychtýře, který slouží jako okulus pro osvětlení kruhového centrálního nádvoří. Budova je pod střechou po obvodu zdobená vlysem se střídajícími se metropy a triglyfy.\n\n"}
{"id": "844688", "url": "https://cs.wikipedia.org/wiki?curid=844688", "title": "Lester Young", "text": "Lester Young\n\nLester Willis Young, známý jako Lester Young (27. srpna 1909 Woodville, Mississippi, USA − 15. března 1959 New York City, New York, USA) byl americký jazzový saxofonista a klarinetista. V roce 1933 se stal členem skupiny Count Basieho. Později spolupracoval s dalšími hudebníky, jako byli Ben Webster, Gerry Mulligan nebo Kenny Clarke. Jeho bratr Lee Young byl bubeník.\n\n"}
{"id": "844691", "url": "https://cs.wikipedia.org/wiki?curid=844691", "title": "Políbila jsem dívku", "text": "Políbila jsem dívku\n\nPolíbila jsem dívku (v americkém originále I Kissed a Girl) je sedmá epizoda třetí série amerického hudebního televizního seriálu \"Glee\" a v celkovém pořadí padesátá první epizoda. Scénář k ní napsal Matthew Hodgson, režíroval ji Tate Donovan a poprvé se vysílala ve Spojených státech dne 29. listopadu 2011 na televizním kanálu Fox a obsahovala volbu nového prezidenta třídy na McKinleyově střední škole. Také se v ní odehrály speciální volby do kongresu mezi Sue Sylvester (Jane Lynch) a Burtem Hummelem (Mike O'Malley) a během epizody se také uskutečnil coming out Santany (Naya Rivera).\n\nEpizoda se jako celek shledala se smíšenými až negativními kritiky, ačkoliv někteří chválili Santaninu scénu s její babičkou. Hudba se shledala u kritiků s již větším ohlasem a získala smíšené až pozitivní recenze. V epizodě se objevily cover verze šesti písní, včetně skladby \"I Kissed a Girl\" od Katy Perry, podle které byla také epizoda pojmenována. Všech šest písní bylo vydáno jako singly ke stažení a pět z nich se umístilo v žebříčku Billboard Hot 100.\n\nV původním vysílání epizodu sledovalo celkem 7,90 milionů amerických diváků a získala 3,2/8 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost epizody a ratingy vzrostly v porovnání s předchozí epizodou s názvem Souboj, která se vysílala o dva týdny dříve.\n\nSantana (Naya Rivera) by měla být vyloučena ze školy, protože napadla Finna (Cory Monteith), ale ten ji chce zachránit před vyloučením a řekne, že ho doopravdy nepraštila, byla to jen předstíraná, jevištní facka. Za to chce od Santany, aby se její sbor, Troubletones, dočasně smířil a spojil s jejím bývalým sborem, New Directions, aby ji mohl ukázat, jak ji všichni podporují. Kurt (Chris Colfer) a Blaine (Darren Criss) ji zpívají píseň \"Perfect\", což jí zanechá bez dojmu, ale Finnovo pomalé, citlivější ztvárnění písně \"Girls Just Want to Have Fun\" přijme lépe.\n\nPuck (Mark Salling) zdánlivě zpívá \"I'm the Only One\" pro Santanu, ale většinu písně věnuje rozpačité Shelby (Idina Menzel), vpřed z podezřívající Quinn (Dianna Agron). Quinn se ho později pokouší svést, ale on jí odmítá a řekne jí, že je šílená. Shelby volá Puckovi pro asistenci, když její dcera Beth potřebuje rychlou lékařskou pomoc; Shelby a Puck se spolu později vyspí, ale ona toho později lituje a požádá ho, aby odešel. Rozzlobený Puck se vrací ke Quinn a ta mu prozrazuje svou touhu, mít s ním druhé sítě. Puck odmítá a snaží se jí uklidnit; nabízí, že jí řekne důležité tajemství, když slíbí, že to nikomu neprozradí.\n\nPodle Kurtova pátrání o tom, jestli se stane prezidentem třídy, se Kurt dozvídá o sobě, že nemá příliš velké šance na úspěch a stejně i jeho vysokoškolské vyhlídky. Přizná se Rachel (Lea Michele), že uvažuje o zmanipulování hlasovacích lístků do volební urny, aby si byl jistý, že vyhraje. Sueina (Jane Lynch) kampaň do kongresu se také potýká s potížemi: aby bojovala s obviněními, že je lesbička, tak se rozhodne zahájit vztah s libovolným mužem a vybere si svého bývalého milence Cootera Menkinse (Eric Bruskotter), který má potíže ve vztahu s trenérkou Beiste (Dot-Marie Jones) díky jejímu emocionálnímu brnění. Rozrušená Beiste zpívá \"Jolene\", přiznává svou lásku ke Cooterovi a řekne Sue, že se ho bez boje nevzdá. Sue následně prohrává volby do kongresu proti svému protivníkovi Burtovi Hummelovi (Mike O'Malley).\n\nArogantní sportovec se snaží svést Santanu, aby ji \"učinil normální\". Ženské členky obou sborů ji obhajují a chrání a společně zpívají \"I Kissed a Girl\". Santana má coming out před svými rodiči, kteří ji přijmou, ale když svou pravou sexuální orientaci přizná své abuele (babička), tak ta Santaně řekne, ať odejde a nikdy se už nevrcí a řekne jí, že je hřích mluvit o takových věcech.\n\nKurt a jeho otec Burt jsou předvoláni před ředitele Figginse (Iqbal Theba), který jim odhalí, že ačkoliv Kurt vyhrál studentské volby se svými 190 hlasy, bylo přijato více hlasů než je studentů. Kurt přizná, že zvažoval podvádění, ale nakonec se rozhodl, že to neudělá. Nicméně je Kurt diskvalifikovaný a Brittany vyhraje volby. Kurt řekne Finnovi a Rachel, že je stále podezřelý a po jeho odchodu Rachel přiznává Finnovi, že to ona zfalšovala volební lístky, protože chtěla Kurtovi pomoci.\n\nNa konec týdne zpívá Santana pro sbor píseň \"Constant Craving\", která je proložena Kurtem a Shelby, kteří píseň také zpívají. Rachel poté přichází a přiznává se, že to byla právě ona, které se dopustila podvodu u voleb: tento incident bude na jejím trvalém záznamu, je na týden vyhozena ze školy a má zakázáno zúčastnit se výběrové soutěže sborů.\n\n"}
{"id": "844693", "url": "https://cs.wikipedia.org/wiki?curid=844693", "title": "Josef Stuchlý", "text": "Josef Stuchlý\n\nIng. Josef Stuchlý, M.A. (* 10. srpna 1966 Ostrava) je římskokatolický kněz, bývalý provinciál České provincie Tovaryšstva Ježíšova. Jmenován do funkce byl v říjnu 2012, úřadu se ujal 3. února 2013. V dubnu 2019 jeho funkci převzal Petr Přádka, Josef Stuchlý začal působit jako rektor baziliky na Svatém Hostýně a superior tamní komunity.\n\nV roce 1990 promoval v Ostravě na Vysoké škole báňské jako strojní inženýr. Do jezuitského řádu vstoupil v roce 1991 a noviciát absolvoval na Svatém Hostýně a v Kolíně. V letech 1993–1996 studoval filosofii v Krakově. Do roku 1997 působil v Olomouci, kde mimo jiné dohlížel na stavební úpravy budov nové komunity a řádového studijního a výzkumného Centra Aletti. V letech 1997–2002 vystudoval teologii v Dublinu a Londýně.\n\nKněžské svěcení přijal z rukou arcibiskupa Jana Graubnera v dubnu 2002 na Svatém Hostýně. V následujících dvou letech studoval psychologii v americkém Bostonu. Po návratu do Česka se stal představeným jezuitské rezidence a studentským kaplanem v Brně. Koncem roku 2006 byl jmenován národním koordinátorem vysokoškolské pastorace.\n\nV letech 2013 až 2019 byl provinciálem České provincie Tovaryšstva Ježíšova, poté se stal rektorem baziliky na Svatém Hostýně a superiorem tamní komunity.\n\n"}
{"id": "844710", "url": "https://cs.wikipedia.org/wiki?curid=844710", "title": "Mesa de la Unidad Democrática", "text": "Mesa de la Unidad Democrática\n\nKulatý stůl demokratické jednoty, španělsky Mesa de la Unidad Democrática (MUD), je koalice venezuelských politických stran, které stojí v opozici vůči politice Huga Cháveze a jeho nástupce Nicoláse Madura. Ideologicky se jedná o různorodý subjekt: zahrnuje sociálně demokratické, komunistické, křesťanskodemokratické a liberální strany a hnutí.\n\nV prosinci 2015 tato koalice získala dvoutřetinovou ústavní většinu křesel ve venezuelském parlamentu\n(spolu se třemi poslanci za indiánské menšiny).\n\nMezi hlavní představitele patří například bývalí neúspěšní prezidentští kandidáti Henrique Capriles a Julius Borges, ale také Leopoldo López odsouzený vládnoucím režimem k mnoholetému vězení. Generálním tajemníkem tohoto uskupení je Jesús Torrealba, bývalý komunista.\n\nCílem této koalice je vyvolat v roce 2016 referendum o předčasném ukončení prezidentského mandátu současného Nicoláse Madura, vyhlášení rozsáhlé amnestie na propuštění politických vězňů (mezi nimi i Leopoldo Lópeze), změny ústavy, odvolání soudců nejvyššího soudu a další.\n\n"}
{"id": "844712", "url": "https://cs.wikipedia.org/wiki?curid=844712", "title": "The xx", "text": "The xx\n\nThe xx je britská indie popová skupina, která byla založena v Londýně v roce 2008. Své debutové album, \"xx\", vydala skupina v srpnu roku 2009. Album se umístilo v mnoha seznamech toho nejlepšího roku 2009 na vysokých pozicích. První místo dosáhlo v seznamu sestaveném magazínem \"The Guardian\" a druhé místo v seznamu magazínu \"NME\". V roce 2010 získala kapela cenu Mercury Music Prize za jejich debutové album. Jejich druhé album s názvem \"Coexist\" bylo vydáno 10. září 2012.\n\nKapela se seznámila během studia na londýnské škole Elliott School, ze stejné školy pochází i Hot Chip, Burial, Xan Tyler a Four Tet. Skupina, ale zlehčuje vliv, který by škola měla na jejich kariéru: \"Učitel z Elliottky, který nás nikdy ani neučil, řekl jak jsme dobří. Je to trochu otravné. Na škole nám nikdo nevěnoval pozornost, byli jsme osamocení - ačkoli si jsem jistý, že nás toto naučilo jít si svou vlastní cestou.\" Oliver Sim a Romy Madley-Croft založili hudební duo, když jim bylo 15 let. Kytaristka Baria Qureshi se ke kapele připojila v roce 2005, kdy kapela začala veřejně vystupovat, Jamie Smith se ke kapele připojil o rok později.\n\nDebutové album skupiny s názvem \"xx\" získalo od kritiků velké uznání, od kritiků společnosti Metacritic získalo hodnocení \"univerzální věhlas\". Album se také velmi dobře umístilo na seznamech \"Nejlepší roku\", kdy se umístilo na devátém místě tohoto listu sestaveného časopisem \"Rolling Stone\" a druhém místě magazínu \"NME\". V roce 2009 byla skupina číslem 6 na seznamu \"NME Seznam budoucích 50\", v říjnu stejného roku byli jmenováni číslem jedna Iggyho \"Top 10 kapel s nábojem\" hudební televize MTV (během CMJ hudebním maratonu 2009).\n\nEponymní album bylo vydáno britským nezávislým nahrávacím studiem Young Turks Records 17. srpna 2009. Přestože předtím kapela spolupracovala s producenty jako jsou Diplo a Kwes, album \"xx\" produkovali sami, zatímco Jamie Smith a Rodaidh McDonald ho mixovali. Xx nahrávali toto album převážně v noci, v malé garáži, která byla součástí nahrávacího studia XL Recordings, což přispívá k dlouhé, šepotavé nátuře tohoto alba. V srpnu 2009 se kapela vydala na vlastní koncertní šňůru. The xx koncertovali společně s umělci jako jsou Friendly Fires, The Big Pink a Micachu. První úspěch zaznamenal jejich singl s názvem \"Crystalised\" poté, co se stal Singlem týdne hitparády iTunes (UK) (vydaný 18. srpna 2009).\n\nSkladby z alba xx byly bohatě použity jako podkres mnoha seriálů a reklam, zahrnujíc \"24/7\", \"Person of Interest \", reportáže stanice NBC z Zimních olympijských her; \"Odložené případy\", \"Suits\", \"Mercy\", řecká verze \"Next Top Model\", \"Bedlam\", \"Hung\", \"90210\", \"\", módní přehlidka Karla Lagerfelda Podzim/Zima 2011 , \"Waterloo Road\" a film \"Já jsem číslo čtyři\".\n\nNa konci roku 2009 opustila skupinu druhá kytaristka a klávesistka Baria Qureshi. Prvotní zprávy informovaly, že to bylo kvůli naprostému vyčerpání, ale Oliver Sim později sdělil, že se pro tento krok rozhodl zbytek skupiny: \"Tedy abych byl fér, lidé si myslí, že kapelu opustila sama. To není pravda. To bylo rozhodnutí, na kterém jsem se já, Romy a Jamie shodli. Takhle k tomu došlo\" Později Madley-Croft popsala tento odchod \"jako rozvod.\"\n\nV lednu roku 2010 oslovil Matt Groening kapelu, aby zahrála na festivalu All Tomorrow's Parties festival, který se odehrává v Minehead v Anglii. Kromě tohoto festivalu hrála skupina na 5 z nejvíce populárních hudebních festivalů severní Ameriky, Coachella, Sasquatch, Bonnaroo, Lollapalooza a Austin City Limits. V květnu 2010, byla skladba s názvem \"Intro\" použita hudební stanicí BBC v upoutávce na generální volby roku 2010. To vedlo k tomu, že kapela zahrála tento song v pořadu \"Newsnight\".\nSkladba byla taktéž zakomponována do písně zpěvačky Rihanny s názvem \"Drunk on Love\" z jejího alba \"Talk That Talk\", a také zazněla na konci filmu z roku 2012 \"Project X\", a před utkáními na evropském šampionátu konajícím se v Polsku a na Ukrajině.\n\nDebutové album získalo v září roku 2010 Mercury Prize, v kategorii Nejlepší britské a irské album roku. Po živém přenosu z tohoto udílení cen se album vyšplhalo z šestnáctého na třetí místo britské hitparády nejlepších alb a prodejnost tohoto alba se zvýšila o 269%. Marketingová kampaň společnosti XL po tomto zásadním vítězství drasticky expandovala – od reklam v televizi přes billboardy až po internetové bannery. Díky této zvýšené publicitě prodala společnost XL Recordings více než 40,000 CD. Generální ředitel společnosti XL Ben Beardsworth tento nárůst prodejů vysvětlil takto: \"Díky Mercuryho ceně...se věci velmi zrychlily a kapela získává čím dál tím větší publikum pro svou hudbu.\" V další propagační iniciativě zaslala společnost audio/vizuální skulpturu umělce Saama Farahmanda, když kapela koncertovala na festivalu Bestival 2010. Tato skulptura byla také součástí koncertu v korejském Soulu.\n\nSkupina byla nominována v kategoriích 'Nejlepší britské album', 'Největší britský průlom' a 'Nejlepší britská skupina' na udílení cen 2011 BRIT Awards konajících se 15. února 2011 v londýnské O2 Aréně; kapela, bohužel, v žádné z těchto kategorií nezvítězila.\n\nV březnu roku 2011 odhalil Smith své záměry vydat kapely druhé LP ještě před jejich vystoupeních na festivalech v následujícím roce a že bude album inspirováno \"el. taneční hudbou\". \"Většina věcí, na kterých právě pracuji, je pro The xx. Zrovna se chystáme na zahájení nahrávání. Doufám, že vše stihneme dodělat právě včas před všemi festivaly, které na nás čekají příští rok, protože to je ta největší zábava.\" Ke zvuku alba řekl: \"Všichni jsme se vrátili z turné a trochu více jsme pařili. Odešli jsme v 17 letech, takže jsme všichni přišli o ten kus života, kdy každý chodí na párty. Taneční hudba má určitě velký vliv na nadcházející album.\"\n\n1. června 2012 bylo oznámeno, že druhé album s názvem \"Coexist\" bude vydáno 10. září. 16. července 2012 oznámili a vydali skladbu \"Angels\", která je hlavním singlem alba \"Coexist\".\n\n3. září 2012, ve spolupráci s Internet Explorerem, vyvěsili The xx celé album \"Coexist\" k digitálnímu stažení na jejich oficiálních stránkách, což předcházelo oficiálnímu celosvětovému vydání alba 11. září.\n\nThe xx vystupovali 9. září 2012 na festivalu Bestival před největším publikem, které kdy na tomto festivalu bylo. Skupina ohlásila své první severoamerické turné, které začalo 5. října ve Vancouveru, v Kanadě, a pokračuje postupně po celých Spojených státech a Mexiku.\n\nV roce 2013 byli nominováni na cenu Brit Awards v kategorii Nejlepší britská skupina, jejíž vítězem se posléze stala skupina Mumford & Sons.\n\nV dubnu roku 2013 byla zveřejněna nová skladba \"Together\", která se objevila ve filmu Velký Gatsby natočeného podle stejnojmenné novely F. S. Fitzgeralda z roku 1925. Zároveň je tato skladba součástí oficiálního soundtracku k filmu.\n\n\n"}
{"id": "844717", "url": "https://cs.wikipedia.org/wiki?curid=844717", "title": "Seán Patrick O'Malley", "text": "Seán Patrick O'Malley\n\nSeán Patrick kardinál O'Malley (29. června 1944 Lakewood) je americký římskokatolický kněz z řádu kapucínů, arcibiskup Bostonu, kardinál.\n\nVstoupil do řádu kapucínů a řeholní sliby složil 14. července 1965. Studoval ve Washingtonu, D. C. v řádovém kolegiu (\"Capuchin College\") a studia dokončil na škole St. Fidelis. Získal doktorát ze španělské a portugalské literatury. Kněžské svěcení přijal 29. srpna 1970. V letech 1969 až 1973 přednášel na Americké Katolické univerzitě (\"The Catholic University of America\") ve Washingtonu. Později působil jako duchovní v komunitě tzv. \"Latinos\", tedy osob mluvících španělsky a portugalsky, taktéž ve Washingtonu a okolí.\n\nV červnu 1984 byl jmenován biskupem koadjutorem na Panenských ostrovech, biskupské svěcení přijal 2. srpna téhož roku. Řízení diecéze převzal v říjnu 1985 poté, co sídelní biskup odešel na odpočinek. V červnu 1992 byl jmenován biskupem diecéze Fall River, v září 2002 se stal biskupem v Palm Beach. O necelý rok později, v červenci 2003, nahradil kardinála Bernarda Lawa v čele arcidiecéze Boston.\n\nV únoru 2006 ohlásil papež Benedikt XVI. jeho kardinálskou nominaci, kardinálské insignie převzal na konzistoři 24. března téhož roku. Od září 2006 začal jako jeden z mála kardinálů provozovat svůj blog, na kterém jednou týdně komentuje události v životě katolické církve v USA i ve světě.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál O'Malley.\n\nV březnu 2014 ho papež František jmenoval členem nově vzniklé komise pro ochranu nezletilých. Ta se má zabývat např. oblastí výchovy, která má předejít zneužívání dětí, trestními postupy v oblasti zločinů páchaných na dětech, civilními i kanonickými povinnosti nebo rozvíjením „dobré praxe“, která se na celospolečenské úrovni osvědčila. Dne 10. září téhož roku byl jmenován předsedou této komise.\n\n\n"}
{"id": "844726", "url": "https://cs.wikipedia.org/wiki?curid=844726", "title": "Prýt", "text": "Prýt\n\nPrýt (frons; shoot; Sproß) je zpravidla nadzemní část vyšších rostlin skládající se ze stonku, listů, úžlabních pupenů a květů. Občas se objevují názory, že stonek a list jsou vlastně jeden orgán. Tyto názory však zatím nelze přijmout, přestože mají oba orgány řadu společných znaků anatomických, fyziologických i genetických.\n\nJako asimilační prýty se označují orgány, které plní asimilační funkci listů, ale nejsou (v embryonálním vývoji) listového původu. Vznikly konvergentním vývojem např. u masožravých bublinatek.\n\n"}
{"id": "844728", "url": "https://cs.wikipedia.org/wiki?curid=844728", "title": "Wilhelm Bogusławski", "text": "Wilhelm Bogusławski\n\nWilhelm Józef Bogusławski ( 1825 – 11. prosince 1901) byl polský právník, historik a přítel Lužických Srbů.\nSpolečně s Michalem Hórnikem napsal knihu \"Dějiny Lužických Srbů\" (Stawizny Serbow), která vyšla v roce 1884 v Budyšíně.\n\n"}
{"id": "844729", "url": "https://cs.wikipedia.org/wiki?curid=844729", "title": "Juro Surowin", "text": "Juro Surowin\n\nJuro Surowin, vlastním jménem Georg Julius Justus Sauerwein (15. ledna 1831 Hannover – 16. prosince 1904 Kristiania, dnes Oslo) byl německý publicista, jazykovědec a humanista, který se za německého císařství stal ochranitelem menšinových jazyků (dolnosrbského, litevského). Psal také básně v lužické srbštině a ovládal přes šedesát jazyků.\n"}
{"id": "844730", "url": "https://cs.wikipedia.org/wiki?curid=844730", "title": "Stadio Marcantonio Bentegodi", "text": "Stadio Marcantonio Bentegodi\n\nStadio Marcantonio Bentegodi je víceúčelový stadion ve venetské Veroně. V současnosti je nejvíce využíván pro fotbal. Byl postaven v roce 1963 a byl přestavěn v roce 1989. Jeho kapacita činí 39 371 diváků a své domácí zápasy zde hrají týmy AC ChievoVerona a Hellas Verona. Pro fotbalové zápasy je lehce znevýhodněn kvůli atletické dráze. Hrály se zde některé zápasy Mistrovství světa ve fotbale 1990.\n"}
{"id": "844732", "url": "https://cs.wikipedia.org/wiki?curid=844732", "title": "Stadio Carlo Castellani", "text": "Stadio Carlo Castellani\n\nStadio Carlo Castellani je víceúčelový stadion v toskánském Empoli. Byl otevřen v roce 1923 a jeho kapacita činí 19 847 diváků. Své domácí zápasy zde hraje tým Empoli FC. Je pojmenován po Carlu Castellanim, bývalém fotbalistovi Empoli, který v roce 1944 zemřel v koncentračním táboru Mauthausen.\n"}
{"id": "844734", "url": "https://cs.wikipedia.org/wiki?curid=844734", "title": "Austrálie na Zimních olympijských hrách 2010", "text": "Austrálie na Zimních olympijských hrách 2010\n\nAustrálii na Zimních olympijských hrách v roce 2010 reprezentovala výprava 40 sportovců (20 mužů a 20 žen) v 11 sportech.\n\n"}
{"id": "844736", "url": "https://cs.wikipedia.org/wiki?curid=844736", "title": "Židé v Litni", "text": "Židé v Litni\n\nHistorie židů v Litni je datována od roku 1648. Nejvyšší počet židovských obyvatel bylo 195 osob, a to na začátku 20. století. Bydlení židům povolil Jaroslav hrabě Kuňata z Bubna a Litic, tehdejší majitel liteňského panství.\n\n\nMezi židovskými rodinami byli Roubíčkovi, Pollakovi a Bondy. Do světa nejvíce proniklo z Litně židovské jméno Bullowa. Dodnes se pije jejich likér z kulatých lahví a v Praze se po nich jmenuje část kde je nemocnice Bulovka. \n\nŽidovská obydlí musela být jako asi všude vzdálena od katolického kostela. Na mapě z roku 1727 v liteňském muzeu je naznačeno, že nejbližší židovské obydlí bylo vzdáleno 70 metrů od kostela sv. Petra a Pavla.\n\n"}
{"id": "844742", "url": "https://cs.wikipedia.org/wiki?curid=844742", "title": "The Bellingham Herald", "text": "The Bellingham Herald\n\nThe Bellingham Herald je jediný deník vycházející ve městě Bellingham v americkém státě Washington. Jeho vlastníkem je momentálně The McClatchy Company.\n\nDeník začal vycházet 10. března 1890 jako \"Fairhaven Herald\", vycházel ale pouze třikrát za týden. Brzy si prošel změnami, jeho vydávání bylo také dočasně pozastaveno a také byl sloučen s konkurenčním týdeníkem. V roce 1900 si jeho vydavatelé pořídili první linotyp na západním pobřeží Spojených států. Když se v roce 1903 spojily obce Sehome, Whatcom a Fairhaven v jedno město, Bellingham, došlo k přejmenování novin na \"The Bellingham Herald\".\n\nJako vydavatelé a redaktoři zde pracovalo za léta mnoho osob, za zmínku ale stojí především éra pod vlastnictvím Sidneyho Alberta Perkinse, které trvalo mezi rokem 1911 a 50. léty minulého století. V roce 1967 se majitelem deníku staly Federated Publications, které se o čtyři roky později staly částí Gannett Company. V květnu 1997 se deník začal vydávat ranním rozvozem, v roce 2005 se jeho novým majitelem stal Knight Ridder. Už po roce jej ale vystřídala společnost The McClatchy Company. V září 2010 se stal vydavatelem Mark Owings, který před tím pracoval jako finanční ředitel deníku, pro nějž pracoval již dvanáct let.\n\nBudova, v níž deník působí, se nachází v centru Bellinghamu, na křižovatce ulic State Street a Chestnut Street. Postavena byla už roku 1926 jako osmipatrová kancelářská budova, nyní deník využívá jen první dvě patra, ve zbytku působí jiní nájemci. Světelný nápis na střeše budovy, hlásající \"Herald\", sloužil po mnohá léta námořníkům jako navigační pomůcka. Nedaleká budova společnosti Morse Hardware měla na střeše nápis podobný, avšak hlásající \"Morse\", což umožnilo námořníkům skvělou orientaci.\n\n"}
{"id": "844744", "url": "https://cs.wikipedia.org/wiki?curid=844744", "title": "Visual snow", "text": "Visual snow\n\nVisual snow, česky tzv. sněžné vidění, je označení pro přetrvávající zrakové vjemy připomínající zrnění špatně naladěné televizní obrazovky v celém zorném poli, nejvíce na jednolitém pozadí, za tmy a šera bývá zřetelnější. Nejde prokázat žádnými testy nebo zobrazovacími metodami, standardní vyšetření mívají normální výsledek (nemá-li postižený i jiné zrakové potíže).\n\nDoposud není známo co problém způsobuje, nejčastěji se symptom objevuje po migrénách, užívání narkotik,zranění krční páteře Lidé trpící visual snow často mívají také pískání v uších, paobrazy až palinopsii, poruchy kognitivních funkcí mozku (\"brain fog\") a depersonalizaci.\n\nVisual snow může být zaměňován s zákalky na sklivci, halucinacemi nebo degenerativními onemocněními oka. Existuje také jako forma PMA (perzistující migrenózní aury).\n"}
{"id": "844750", "url": "https://cs.wikipedia.org/wiki?curid=844750", "title": "Serravalle Sesia", "text": "Serravalle Sesia\n\nSerravalle Sesia je italská obec v provincii Vercelli v oblasti Piemont.\n\nK 31. prosinci 2011 zde žilo 5 223 obyvatel.\n\nBorgosesia, Crevacuore (BI) , Gattinara, Grignasco (NO), Guardabosone, Lozzolo, Prato Sesia (NO), Romagnano Sesia (NO), Sostegno (BI)\n"}
{"id": "844751", "url": "https://cs.wikipedia.org/wiki?curid=844751", "title": "Glanum", "text": "Glanum\n\nGlanum je archeologické naleziště ve Francii v Provence na jižním okraji města Saint-Rémy-de-Provence v departementu Bouches-du-Rhône. Bylo osídleno Ligury, Kelty a v době helénské a římské.\n\n V 6. století př. n. l. založili Keltové na kopci Mont Gaussier opevněné oppidum. Střežilo přechod přes pohoří Alpilles, na jehož úpatí se nacházelo. Ve 3. století př. n. l. zde Řekové zřídili obchodní centrum a pojmenovali ho Glanum. Vzniklo zde specifické spojení keltské a helénské kultury. Ambiciózní Glanum, jehož obyvatele nazývaly soudobé prameny Salluviové, se ve 2. stol. př. n. l. dostalo do dlouhodobých sporů s řeckou kolonií Massalia na území dnešního Marseille. Řekové požádali o pomoc Římany. V roce 125 př. n. l. Salluvie porazil konzul M. Fulvius Flaccus a o rok později C. Sextius Calvinus. Většina helénských staveb byla zničena. Saluviové však město rychle obnovili. V té době kupodivu prožívalo město prosperitu v důsledku proslulosti svých hlavních dvou atrakcí: chrámu keltského boha Glanise a pramene, kterému se připisovaly zázračné účinky. Glanum dokonce razilo vlastní stříbrné mince. V prvním desetiletí 1. stol. př. n. l. Salluviové proti Římanům povstali, konzul Caecilius je však porazil. Tato porážka měla pro Glanum horší následky. Město definitivně ztratilo nezávislost a bylo postupně romanizováno, zejména poté, co Julius Caesar v roce 49 př. n. l. dobyl Marseille. V roce 27 př. n. l. vytvořil generál Octavian z Provence provincii Narbonensis, Glanum dostalo jméno \"Oppidum Latinum\". Vedoucí společenská vrstva ve městě získala všechna občanská a politická práva římských občanů. V průběhu dalších let nezískalo Glanum tak významné postavení jako Avignon, Arles nebo Cavaillon, zejména proto, že neleželo na hlavní obchodní tepně Via Domitia. Přesto mělo město dostatek finančních prostředků, aby mohlo kolem roku 200 vydláždit fórum (antika) a thermy (veřejné lázně) mramorem.\n\nPo vpádu germánského kmene Alamanů bylo Glanum opuštěno. Jeho obyvatelé se přemístili na nedaleké místo jižněji a založili zde pozdější město Saint-Rémy-de-Provence. Ve 4. a 5. století se budovy Glanum rozebíraly na stavební kámen. V důsledku klimatických změn a zničení kanalizace se město postupně pokrylo nánosem hlíny. V 11. století vzniklo na kopci Mont Gaussier znovu opevněné sídlo, které po roce 1240 zaniklo.\n\nV roce 1564 navštívil Glanum král Karel IX. Francouzský. V 17. a 18. století se zde ojediněle nacházely sochy, nápisy a mince. Se systematickým výzkumem Glanum se začalo v roce 1921 pod vedením architekta Julese Formigé. Výzkumy v letech 1928–1969 jsou spojeny se jménem archeologa Henri Rollanda. Další výzkum byl zahájen roku 1982.\n\n V půdorysné nebo fragmentární podobě se v Glanum dochovalo množství památek z helénské a římské doby. Jedná se o obytné domy, chrámy, lázně, fóra, divadlo, radnici a mnoho dalších. Archeologické nálezy jako plastiky, mince, architektonické články a šperky jsou uloženy v muzeu Hôtel de Sade v Saint-Rémy-de-Provence. Nejlépe dochovanými stavbami jsou Mauzoleum a Triumfální oblouk.\nMauzoleum postavila rodina Juliů kolem roku 40 př. n. l. Nese nápis\nSEX · M · L · IVLIEI · C · F · PARENTIBVS · SVEIS\n\"Sextius, Marcus a Lucius Julius, synové Gaia, svým rodičům\".\nNa čtyřech stranách piedestalu jsou tyto výjevy: jezdecká bitva, bitva Řeků s Amazonkami, scéna z Trójské války z Illiady a lovecká scéna.\nTriumfální oblouk byl postaven před rokem 14 př. n. l. a symbolizoval moc Říma a jeho autoritu. Má celkem 4 reliéfy, představující poražené a zajatce z válek s Římem a romanizované Kelty.\n\nArcheologický areál Glanum je po zaplacení vstupného s výjimkou pondělků celoročně přístupný.\n\nRoth-Congès, Anne, \"Glanum. Vom kelto-ligurischen Oppidum zur Gallo-römischen Stadt\", Centre des monuments nationaux, Paris 2012, ISBN 978-2-7577-0226-0\n"}
{"id": "844756", "url": "https://cs.wikipedia.org/wiki?curid=844756", "title": "Stadio Leonardo Garilli", "text": "Stadio Leonardo Garilli\n\nStadio Leonardo Garilli je víceúčelový stadion v emíliiské Piacenze. V současnosti je nejvíce využíván pro fotbalové zápasy. Byl otevřen v roce 1969 a jeho kapacita činí 21 608 diváků. Své domácí zápasy zde hraje tým Piacenza Calcio. Je pojmenován po bývalém klubovém prezidentovi Leonardu Garillim.\n"}
{"id": "844760", "url": "https://cs.wikipedia.org/wiki?curid=844760", "title": "Jiří Bílý", "text": "Jiří Bílý\n\nJiří Bílý, též Jiří Libor Bílý (* 18. října 1952 Olomouc), je český právník a politik, v 90. letech 20. století předák moravistických politických stran, spoluzakladatel Moravské národní strany a bývalý poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko.\n\nZákladní a střední školu absolvoval v Olomouci. V letech 1977 - 1980 působil v Brně jako právní čekatel u Krajské prokuratury. Zde složil doktorát a justiční zkoušky. V období let 1980 - 1981 pracoval na brněnské městské prokuratuře a v letech 1981 - 1992 byl odborným asistentem na katedře dějin státu a práva Právnické fakulty dnešní Masarykovy univerzity v Brně.\n\nV letech 1998 - 2004 působil v Olomouci jako odborný asistent na Katedře teorie práva, právních dějin a obecného základu Právnické fakulty Univerzity Palackého, přičemž od roku 2001 byl rovněž hostujícím pedagogem na Právnické fakultě Univerzity Komenského v Bratislavě (zde získal doktorát z filozofie a ukončil své habilitační řízení). Od roku 1996 je členem České advokátní komory. V letech 2004-2009 zastával funkci člena Vědecké rady Právnické fakulty Univerzity Palackého. Od roku 2004 působil jako externí pedagog na nově založené Vysoké škole práva v Bratislavě. Coby právní teoretik se zaměřuje na otázky recepce římského práva, pomocných věd historických, právní archeologii a dějiny moravského práva. V roce 2003 vydal obsáhlou monografii \"IUS MONTIUM. Právo moravských vinohradních hor I - III\".\n\nPo sametové revoluci se zapojil do politiky. Angažoval se v moravistických politických subjektech. V roce 1990 patřil mezi zakladatele Moravské národní strany. V prosinci 1992 se angažoval v protestních akcích moravistických subjektů proti ústavě České republiky. Na shromáždění v Brně pronesl označil ústavu za výsledek kompromisu mezi vládnoucí pravicí a postkomunisty. Morava prý přišla zkrátka, ale díky tomu, že územně správní členění státu bylo odloženo do budoucna, začíná druhé kolo boje o Moravu. V této době se také podílel na činnosti Moravskoslezského sněmu coby mimoústavního sdružení některých moravistických a radikálních aktivistů. V roce 1992 rovněž pronesl výrok o tom, že při neřešení státoprávního uspořádání České republiky a moravské otázky by mohla nastat „\"irská varianta\"“. Tyto výroky vzbudily velký ohlas, ale byly spíše dezinterpretovány a neodpovídaly skutečnému politickému uvažování moravistických politiků.\n\nVe volbách v roce 1992 byl zvolen do České národní rady na kandidátce HSD-SMS (Hnutí za samosprávnou demokracii - Společnost pro Moravu a Slezsko) (volební obvod Jihomoravský kraj). Zasedal v ústavně právním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\nV roce 1995 se v rámci Moravské národní strany střetl s jejím předsedou Ivanem Dřímalem a poté, co byl v tomto klání poražen, odešel se svými stoupenci (platforma Moravské národní sjednocení) do HSD-SMS, které se pak přejmenovalo na Hnutí samosprávné Moravy a Slezska - Moravské národní sjednocení (HSMS-MNSj). V roce 1997 se, po dalším vnitrostranickém konfliktu, stal Jiří Bílý předsedou HSMS-MNSj. V té době již ale moravistické politické proudy ztrácely vliv a ve volbách v roce 1996 ani volbách v roce 1998 nezískaly parlamentní zastoupení.\n\nAngažoval se i v komunální politice. V komunálních volbách roku 1994 byl zvolen do zastupitelstva města Brno za Moravskou národní stranu. Opětovně kandidoval do brněnského zastupitelstva v komunálních volbách roku 2002 za Hnutí samosprávné Moravy a Slezska, ovšem nebyl zvolen. Profesně se uvádí jako vysokoškolský učitel.\n\nV květnu 2014 kandidoval z 13. místa za stranu Moravané do Evropského parlamentu.\n"}
{"id": "844762", "url": "https://cs.wikipedia.org/wiki?curid=844762", "title": "Okres Bonyhád", "text": "Okres Bonyhád\n\nOkres Bonyhád ( ) je okres v Maďarsku v župě Tolna. Jeho správním centrem je město Bonyhád.\n\nV okrese se nachází celkem 25 měst a obcí, jimiž jsou:\n\nAparhant, Bátaapáti, Bonyhád, Bonyhádvarasd, Cikó, Felsőnána, Grábóc, Györe, Izmény, Kakasd, Kéty, Kisdorog, Kismányok, Kisvejke, Lengyel, Mórágy, Mőcsény, Mucsfa, Murga, Nagymányok, Nagyvejke, Tevel, Váralja, Závod, Zomba\n"}
{"id": "844764", "url": "https://cs.wikipedia.org/wiki?curid=844764", "title": "Okres Dombóvár", "text": "Okres Dombóvár\n\nOkres Dombóvár ( ) je okres v Maďarsku v župě Tolna. Jeho správním centrem je město Dombóvár.\n\nV okrese se nachází celkem 16 měst a obcí, jimiž jsou:\n\n"}
{"id": "844766", "url": "https://cs.wikipedia.org/wiki?curid=844766", "title": "Okres Paks", "text": "Okres Paks\n\nOkres Paks ( ) je okres v Maďarsku v župě Tolna. Jeho správním centrem je město Paks.\n\nV okrese se nachází celkem 15 měst a obcí, jimiž jsou:\n"}
{"id": "844769", "url": "https://cs.wikipedia.org/wiki?curid=844769", "title": "Jazz Advance", "text": "Jazz Advance\n\nJazz Advance je první studiové album amerického klavíristy Cecil Taylora. Jeho nahrávání probíhalo v září 1956 v Bostonu a vyšlo ve stejném roce u vydavatelství Transition Records. Album produkoval Tom Wilson.\n\n"}
{"id": "844771", "url": "https://cs.wikipedia.org/wiki?curid=844771", "title": "Okres Szekszárd", "text": "Okres Szekszárd\n\nOkres Szekszárd ( ) je okres v Maďarsku v župě Tolna. Jeho správním centrem je město Szekszárd.\nV okrese se nachází celkem 17 měst a obcí, jimiž jsou:\n\nAlsónána, Alsónyék, Báta, Bátaszék, Decs, Harc, Kistormás, Kölesd, Medina, Őcsény, Pörböly, Sárpilis, Sióagárd, Szálka, Szedres, Szekszárd, Várdomb\n"}
{"id": "844772", "url": "https://cs.wikipedia.org/wiki?curid=844772", "title": "Zomba (rozcestník)", "text": "Zomba (rozcestník)\n\nSlovo Zomba má více významů:\n\n"}
{"id": "844774", "url": "https://cs.wikipedia.org/wiki?curid=844774", "title": "Okres Tamási", "text": "Okres Tamási\n\nOkres Tamási ( ) je okres v Maďarsku v župě Tolna. Jeho správním centrem je město Tamási.\n\nV okrese se nachází celkem 32 měst a obcí.\n"}
{"id": "844777", "url": "https://cs.wikipedia.org/wiki?curid=844777", "title": "Guardabosone", "text": "Guardabosone\n\nGuardabosone je italská obec v provincii Vercelli v oblasti Piemont.\n\nK 31. prosinci 2011 zde žilo 339 obyvatel.\n\nAiloche (BI), Borgosesia, Caprile (BI), Crevacuore (BI), Postua, Scopa, Scopello, Serravalle Sesia\n"}
{"id": "844779", "url": "https://cs.wikipedia.org/wiki?curid=844779", "title": "Rock and Roll Over", "text": "Rock and Roll Over\n\nRock and Roll Over je páté studiové album americké rockové skupiny Kiss. Jeho nahrávání probíhalo v Star Theatre v Nanuet v New Yorku v září 1976. Album pak vyšlo v listopadu téhož roku u vydavatelství Casablanca Records. Jeho producentem byl Eddie Kramer.\n\n"}
{"id": "844781", "url": "https://cs.wikipedia.org/wiki?curid=844781", "title": "Jan Bláha", "text": "Jan Bláha\n\nJan Bláha (* 17. března 1955) je český politik, v 90. letech 20. století poslanec České národní rady a Poslanecké sněmovny za ČSSD.\n\nPřed rokem 1989 pracoval v uranovém průmyslu.\n\nVe volbách v roce 1992 byl zvolen do České národní rady za ČSSD (volební obvod Středočeský kraj). Zasedal ve výboru pro veřejnou správu, regionální rozvoj a životní prostředí. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance obhájil ve volbách v roce 1996 a volbách v roce 1998. V období let 1998-2000 byl místopředsedou poslaneckého klubu ČSSD. V 90. letech se v parlamentu angažoval v oblasti legislativy týkající se bytového hospodářství a převodu bytového fondu.\n\nV letech 2002–2006 byl poradcem premiéra. Od roku 2002 podniká jako OSČV v oboru průmyslové ekologie (zpracování odpadů a obalů). S manželkou Evou mají tři děti (Zuzana, Ondřej, Petra).\n\nAngažuje se i v komunální politice. V komunálních volbách roku 1994, komunálních volbách roku 2002 a komunálních volbách roku 2006 neúspěšně kandidoval do zastupitelstva města Dobříš za ČSSD. Zvolen byl až v komunálních volbách roku 2010. Profesně se uvádí jako technik a konzultant. Stal se místostarostou Dobříše.\n\n"}
{"id": "844783", "url": "https://cs.wikipedia.org/wiki?curid=844783", "title": "Beaver County (Utah)", "text": "Beaver County (Utah)\n\nBeaver County je okres ve státě Utah v USA. K roku 2010 zde žilo 6 629 obyvatel. Správním městem okresu je Beaver, které je rovněž jeho největším městem. Celková rozloha okresu činí 6 707 km².\n"}
{"id": "844784", "url": "https://cs.wikipedia.org/wiki?curid=844784", "title": "Box Elder County", "text": "Box Elder County\n\nBox Elder County je okres ve státě Utah v USA. K roku 2010 zde žilo 49 975 obyvatel. Správním městem okresu je Brigham City. Celková rozloha okresu činí 17 428 km².\n"}
{"id": "844785", "url": "https://cs.wikipedia.org/wiki?curid=844785", "title": "Cache County", "text": "Cache County\n\nCache County je okres ve státě Utah v USA. K roku 2010 zde žilo 112 656 obyvatel, v roce 2000 zde žilo jen 91 391. Správním městem okresu je Logan, které je rovněž jeho největším městem. Celková rozloha okresu činí 3 038 km².\n"}
{"id": "844786", "url": "https://cs.wikipedia.org/wiki?curid=844786", "title": "Carbon County (Utah)", "text": "Carbon County (Utah)\n\nCarbon County je okres ve státě Utah v USA. K roku 2010 zde žilo 21 403 obyvatel. Správním městem okresu je Price, které je rovněž jeho největším městem. Celková rozloha okresu činí 3 845 km².\n"}
{"id": "844787", "url": "https://cs.wikipedia.org/wiki?curid=844787", "title": "Daggett County", "text": "Daggett County\n\nDaggett County je okres ve státě Utah v USA. K roku 2010 zde žilo 1 059 obyvatel. Správním městem okresu je Manila. Celková rozloha okresu činí 1 873 km². Je pojmenován podle Ellswortha Daggetta.\n"}
{"id": "844792", "url": "https://cs.wikipedia.org/wiki?curid=844792", "title": "Ladislav Blažek", "text": "Ladislav Blažek\n\nLadislav Blažek (* 23. února 1950) byl český politik, v 90. letech 20. století poslanec České národní rady a Poslanecké sněmovny za ODS, později za LSNS.\n\nPůvodní profesí byl řidičem autobusu. Ve volbách v roce 1992 byl zvolen za ODS do České národní rady (volební obvod Středočeský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\nV roce 1995 ale opustil ODS a její poslanecký klub poté, co se stal aktérem aféry, kdy řídil po vlivem alkoholu a odmítl dechovou zkoušku s poukazem na poslaneckou imunitu. Vedení ODS ho tehdy vyzvalo k rezignaci. Krátkou dobu působil jako nezařazený poslanec, pak přestoupil do Liberální strany národně sociální (místopředseda ČSSD Václav Grulich přitom přiznal, že Blažek původně uvažoval o přestupu do klubu ČSSD). Ani v LSNS ale nevydržel příliš dlouho. V roce 1996 působil v novém poslaneckém klubu formace Občanské národní hnutí (ONAH), kterou založila skupina bývalých poslanců LSNS a která se pak bez úspěchu pokoušela o průnik do komunální politiky a do senátu. Předsedou této formace byl jmenovec Ladislav Blažek, který neúspěšně v senátních volbách roku 1996 kandidoval do horní komory českého parlamentu za senátní obvod č. 21 - Praha 5.\n\n"}
{"id": "844795", "url": "https://cs.wikipedia.org/wiki?curid=844795", "title": "Drž si svých 16", "text": "Drž si svých 16\n\nDrž si svých 16 (v americkém originále Hold On to Sixteen) je osmá epizoda třetí série amerického hudebního seriálu \"Glee\" a v celkovém pořadí padesátá druhá epizoda. Název epizody je část z písně Johna Mellencama s názvem \"Jack & Diane\". Scénář k epizodě napsal Ross Maxwell, režíroval ji Bradley Buecker a poprvé se vysílala ve Spojených státech dne 6. prosince 2011 na televizní stanici Fox. Epizoda obsahuje návrat Sama Evanse (Chord Overstreet) na McKinleyovu střední školu a ke sboru New Directions a účast New Directions na výběrové soutěži sbor.\n\nTato epizoda obsahuje cover verze osmi písní, včetně tří, které zpívají členové Jacksonovy rodiny a zpívají je New Directions: \"ABC\" od The Jackson 5, \"Control\" od Janet Jackson a \"Man in the Mirror\" od Michaela Jacksona. Hudební vystoupení byla téměř všechna chválena, s výjimkou \"Red Solo Cup\" od Tobyho Keitha, které se dostalo smíšených recenzí. Epizoda jako celek také získala smíšené recenze. Někteří z nich kritizovali jednoduchost a rychlost Samova návratu, ačkoliv další cítili, že je seriál zpět na trati po vývoji v nedávných epizodách.\n\nPět ze sedmi písní z epizody—tři ze čtyř singlů a dva ze tří ze soundtrackového alba —se umístily v žebříčkách Billboard Hot 100 a Canadian Hot 100. Singl \"We Are Young\" v podání herců začal v těchtohitparádách na dvanáctém a jedenáctém místě a prodal 137 000 stažení ve Spojených státech. V původním vysílání epizodu sledovalo celkem 7,11 milionů amerických diváků a získala 3,0/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost a ratingy epizody klesly v porovnáním s předchozí epizodou s názvem Políbila jsem dívku.\n\nČlenka New Directions, Quinn (Dianna Agron) plánuje nechat Shelby (Idina Menzel) vyhodit za to, že spala se studentem, Puckem (Mark Salling). Chce znovu získat Beth, své vlastní dítě, které dala Shelby k adopci a chce zničit Shelbyn konkurenční sbor Troubletones (Potížistky) ještě před výběrovou soutěží sbor. Rachel (Lea Michele) ujistí Quinn, že zničí Beth život, pokud ji odtrhne od její opravdové matky, Shelby.\n\nNew Directions potřebují k soutěžení dvanáct členů, ale mají pouze devět, poté, co byla Rachel na týden vyloučena ze školy. Finn (Cory Monteith) a Rachel cestují do Kentucky, aby požádali Sama (Chord Overstreet), aby se vrátil zpět na McKinleyovu střední, aby se zúčastnil výběrové soutěže sborů. Bez vědomí jeho rodičů, Sam tancuje ve striptýzovém klubu, aby pomohl rodině zaplatit jejich výdaje. Sam se chce na McKinleyovu střední vrátit a nakonec je jimi přesvědčen a vrací se s nimi. Po jeho návratu se s ním chce Quinn znovu spojit, aby společně vychovávali Beth, ale Sam ji odmítá. Sam řekne své bývalé přítelkyni Mercedes (Amber Riley), že má v úmyslu o ní usilovat i přesto, že ví, že má nového přítele Shana (LaMarcus Tinker). Protože potřebují ještě dva členy, tak New Directions najmou basistu a bubeníka, aby zpívali a tančili.\n\nBlaine (Darren Criss) si stěžuje svému příteli Kurtovi (Chris Colfer), že Finn vždycky odmítá jeho návrhy pro sbor. Sebastian (Grant Gustin) je v jejich rozhovoru přeruší. Když Blaine na chvíli odejde, tak Kurt Sebastiana varuje, aby se držel dál od Blaina, ten ale místo toho prohlásí svůj záměr přebrat mu ho. Zpět na sboru Blaine navrhuje nějakou choreografii, ale Sam místo toho chce přidat pohyby, které \"prodávají sex\". Blaine naštvaně prohlašuje, že \"není na prodej\", vybouchne a odejde. Finn jde za ním a najde Blaina, jak buší do boxovacího pytle. Blaine chce vědět, proč k němu byl Finn tak nepřátelský od té doby, co přestoupil na McKinleyovu střední a Finn přiznává, že žárlil na Blainův talent a omlouvá se mu.\n\nTina (Jenna Ushkowitz) je zděšená, když ji Mike (Harry Shum mladší) řekne, že se nebude přihlašovat na taneční školu, jak původně plánoval, ale místo toho se přihlašuje na přípravný program na Stanfordově univerzitě, aby potěšil svého otce. Tina se snaží zakročit s tím, že si promluví s Mikovým otcem (Keong Sim), ale ten je stále přesvědčen, že tanec je pro Mika příliš riskantní cesta.\n\nVýběrová soutěž sborů se koná letos v aule McKinleyově střední a sbor Unitards—který vede Harmony (Lindsay Pearce)—vystupuje první. Quinn odchází ze sálu, aby řekla řediteli Figginsovi (Iqbal Theba) o Shelby a Puckovi, ale Rachel ji nutí, aby nejdříve varovala Shelby. Quinn konfrontuje Shelby, která ji řekne, že s McKinleyovy střední odchází a omlouvá se jí. Dále vystupují Troubletones s mashupem písní \"Survivor\" a \"I Will Survive\". New Directions poté vystupují s písněmi \"ABC\", \"Control\" a \"Man in the Mirror\" a Mikea Tina jsou překvapeni, když vidí Mikova otce v publiku. Později řekne páru, že nyní již rozumí, že tanec je Mikovou vášní a že Mike by se měl přihlásit na ty nejlepší taneční školy. New Directions výběrovou soutěž vyhrají a Troubletones skončí na druhém místě.\n\nQuinn se rozhodne, že neprozradí Shelbyno tajemství, aby nezkazila Beth život. Přesvědčí Rachel a vedoucího New Directions, Willa Schuestera (Matthew Morrison), že přivede zpět členky Troubletones, když jim slíbí, že budou mít při budoucích vystoupeních své samostatné číslo. Řekne tedy Mercedes, Santaně (Naya Rivera) a Brittany (Heather Morris) o dohodě a všechny tři, společně se Sugar (Vanessa Lengies) přichází do posluchárny, aby se připojili k New Directions, kteří zpívají \"We Are Young\".\n\n"}
{"id": "844796", "url": "https://cs.wikipedia.org/wiki?curid=844796", "title": "Section.80", "text": "Section.80\n\nSection.80 je nezávislé studiové album amerického rappera Kendricka Lamara. Album bylo nahráno u nezávislého labelu Top Dawg Entertainment a vydáno digitálně na iTunes 2. července 2011.\n\nLamar prohlásil, že k vytvoření tohoto alba ho podnítila vize či sen Tupaca Shakura. Jedná se o konceptuální album, při kterém se inspiroval tematikou Tupacových písní. Tedy o pouličním životu a problémech dospívajících, kteří čelí alkoholu a drogám. Sám toto album věnuje generaci Y a především lidem narozeným v éře vlády prezidenta Reagana.\n\nKoncept alba sleduje život Tammy a Keishy. \"Tammy's Song (Her Evils)\" popisuje skutečnost, kdy Tammy a její kamarádka byly podvedeny svými přáteli a proto se rozhodly být spolu v milostném vztahu. \"Keisha's Song (Her Pain)\" popisuje příběh prostitutky, která nezvládá žít v běžné společnosti. Dalším tématem je cracková epidemie, která v USA propukla v letech 1984 až 1990.\n\nV červenci 2011 bylo vydáno k digitálnímu prodeji na iTunes. V první týden se prodalo 5 300 kusů a tím se umístilo na 113. příčce žebříčku Billboard 200 a na 22. v Top R&B/Hip-Hop Albums. V žebříčku se udrželo ještě druhý týden s dalšími 4 300 prodanými kusy. A to bez mediální propagace. Nárůst prodeje zaznamenalo během chystání major debutu \"Good Kid, M.A.A.D City\" do 22. října 2012 se alba prodalo 78 000 kusů. Po vydání alba \"Good Kid, M.A.A.D City\" se prodalo dalších 52 000 kusů tohoto alba, celkem se ho tedy prodalo 130 000 kusů.\n"}
{"id": "844798", "url": "https://cs.wikipedia.org/wiki?curid=844798", "title": "Montgomery Gentry", "text": "Montgomery Gentry\n\nMontgomery Gentry bylo americké country duo skládající se z vokalistů Eddieho Montgomeryho a Troye Gentryho, založeno v Kentucky. Duo začalo vystupovat v roce 1990 jako součást různých kapel s bratrem Montgomeryho, Johnem Michaelem Montgomerym. I přesto, že Gentry v roce 1994 vyhrál talentovou soutěž, spojil se poté, co mu nebyla nabídnuta žádná sólová nahrávací smlouva, s Eddiem Montgomerym a v roce 1999 se zformovalo duo Montgomery Gentry.\n\nMontgomery Gentry vydali šest studiových alb pod vydavatelstvím Columbia Records: \"Tattoos & Scars\" (1999), \"Carrying On\" (2001), \"My Town\" (2002), \"You Do Your Thing\" (2004), \"Some People Change\" (2006) a \"Back When I Knew It All\" (2008) a souhrn největších hitů. Mezi jejich nejslavnější singly patří \"If You Ever Stop Loving Me\", \"Something to Be Proud Of\", \"Lucky Man\", \"Back When I Knew It All\" a \"Roll with Me\". V říjnu 2011, po podepsaní smlouvy s Average Joe's Entertainment, vydali album \"Rebels on the Run\". V jejich videoklipu z roku 2012 k singlu \"So Called Life\" si zahrála americká wrestlerka Velvet Sky.\n"}
{"id": "844799", "url": "https://cs.wikipedia.org/wiki?curid=844799", "title": "Taoufik Makhloufi", "text": "Taoufik Makhloufi\n\nTaoufik Makhloufi (* 29. dubna 1988 Souk Ahras) je alžírský atlet, běžec, který se věnuje středním tratím.\n\nV roce 2012 se na olympiádě v Londýně stal olympijským vítězem v běhu na 1500 metrů. Jeho osobní rekord na této trati je 3:28,75 z roku 2015. Na světovém šampionátu v Pekingu ve stejné sezóně doběhl ve finále běhu na 1500 metrů čtvrtý.\n\nÚspěšný byl také na olympiádě v Rio de Janeiro v roce 2016, získal stříbrnou medaili v bězích na 800 i 1500 metrů.\n\n"}
{"id": "844808", "url": "https://cs.wikipedia.org/wiki?curid=844808", "title": "Sehome Hill Arboretum", "text": "Sehome Hill Arboretum\n\nSehome Hill Arboretum je 73hektarový zalesněný park v Bellinghamu, v americkém státě Washington, vedle kampusu Western Washington University. Přestože je nazýván arboretem, není uměle vysázen, naopak se jedná o přírodní les obsahující druhy rostlin, které jsou typické pro zdejší oblast. Správu parku mají na starost jak město, tak univerzita, jeho správní radu tvoří různí zaměstnanci města nebo univerzity, studenti univerzity a obyvatelé města. Pro studenty a obyvatele park nabízí 8 kilometrů turistických stezek, které lze zčásti využít i jako cyklostezky. V parku, konkrétně na vrcholku Sehome Hill, se také nachází 24 metrů vysoká rozhledna, která nabízí výhled na Bellinghamův záliv. Dále se zde nachází ručně vytvořený tunel z roku 1923 jímž původně procházela silnice. Jeho tvar napovídá, že byl vyroben pro auta typu Ford T, dnes do něj však auta nesmí, a tak je pouze částí jedné ze zdejších turistických stezek.\n\nNa svazích kopce Sehome Hill byly v padesátých letech 19. století založeny uhelné doly poté, co zde uhlí nalezli dva vyhledávači Henry Hewitt a William Brown pracující pro pilařský závod Henryho Roedera. Uhelná společnost Bellingham Bay Coal Company zde začala těžbu v roce 1855 a šachty se prý nachází po celé rozloze parku, ačkoli jejich přesná umístění nebo vstupy do tunelů nejsou známy. Po celou dobu 19. století až do roku 1906 se zde také těžilo dřevo. V roce 1922 však bylo zdejší území vyhlášeno parkem, a mohlo tak znovu zarůst. Roku 1967 bylo prohlášeno za arboretum a byl sem zakázán vjezd automobilům.\n\nMezi druhy rostlin, které se v parku nachází, patří původní rostliny jako douglaska, jedlovec západní, zerav obrovský, olše, \"Acer macrophyllum\", mahónie cesmínolistá, vonivka třešňová, pámelník, \"Holodiscus discolor\", libavka shalon, \"Sambucus cerulea\", brusnice drobnolistá, ostružník nutkajský a muchovník olšolistý. Mezi invazivní druhy v arboretu patří břečťan popínavý, brčál a pitulník žlutý.\n"}
{"id": "844817", "url": "https://cs.wikipedia.org/wiki?curid=844817", "title": "Dolní Valtinov (zámek)", "text": "Dolní Valtinov (zámek)\n\nZámek Dolní Valtinov (či také \"zámek Velký Valtinov\") je někdejší barokně přestavěný zámek. Nachází se v obci Velký Valtinov, jižně od Jablonného v Podještědí v severovýchodní části okresu Česká Lípa. Je chráněn jako kulturní památka České republiky.\n\nZámek vznikl přestavbou panského domu (tvrze) v obci Dolní Valtinov, po sloučení s Horním Valtinovem, částí obce Velký Valtinov. Po požáru roku 1983 je v havarijním stavu na uzamčeném pozemku již nefunkční místní továrny na výrobu sýrů.\n\nZ let 1395-1399 pochází zprávy o existenci gotické tvrze Blektů. Blektové z Útěchovic zde zůstali přes 200 let, psali se i z Valtinova, po jejich nuceném odchodu se vlastníci vsi střídali, mezi majiteli panství byli např. také Donínové.\n\nTvrz byla postupně upravována a pak kolem roku 1600 přestavěna na renesanční jednokřídlý panský dům. V té době byl vlastníkem sídla Jan Jiří Blekta z Útěchovic (dle internetových zdrojů Adam Blekta).\n\nV letech 1728 až 1729 byl renesanční dvůr Janem Jáchymem Pachtou z Rájova přestavěn na zámek v barokním slohu, přičemž byla zachována původní část stavby s klenbami v přízemí a sgrafity. Zámek byl zvýšen o jedno patro s klenutým přízemím a přibyla také malá věž.\n\nPo roce 1940 byla v blízkosti zámku postavena tavírna sýrů a celý areál, včetně zámku a malého parku, byl oplocen. V roce 1983 zámek vyhořel, což znamenalo počátek jeho dlouhodobého chátrání. Ještě v roce 2019 byl objekt bývalého zámku označen na katastru nemovitostí jako \"stavba pro výrobu a skladování\" v majetku soukromé firmy se sídlem v Liberci.\n\nZřícenina zámku (Valtinov čp. 40) je uzavřena v oploceném a uzamčeném areálu, objekt je nepřístupný. Poblíž jsou jak zastávka autobusů, tak železniční zastávka \"Velký Valtinov\" na trati 086 z České Lípy do Liberce. Po přilehlé silnici je vedena cyklotrasa 3045. Trasa pro pěší turisty kolem zámku nevede.\n\n\n"}
{"id": "844824", "url": "https://cs.wikipedia.org/wiki?curid=844824", "title": "Stadio Armando Picchi", "text": "Stadio Armando Picchi\n\nStadio Armando Picchi je víceúčelový stadion v toskénském Livornu. V současnosti je nejvíce využíván pro fotbal. Byl otevřen v roce 1935 a jeho kapacita činí 19 238 diváků. Své domácí zápasy zde hraje tým AS Livorno Calcio. Je lehce znevýhodněn tím že má atletický ovál. Je pojmenován po Armandu Picchim, bývalém fotbalistovi Livorna a Internazionale\n"}
{"id": "844825", "url": "https://cs.wikipedia.org/wiki?curid=844825", "title": "Kremlin Cup 2012 – ženy", "text": "Kremlin Cup 2012 – ženy\n\nTenisový turnaj WTA Kremlin Cup 2012 se konal ve dnech 13. až 21. října na tvrdých dvorcích Olympijského stadionu v Moskvě, hlavním městě Ruské federace. Řadil se do kategorie WTA Premier Tournaments. Odměny činily 740 000 USD.\n\nObhájkyní singlového titulu byla pátá nasazená slovenská tenistka Dominika Cibulková, která vypadla ve čtvrtfinále s bývalou světovou jedničkou z Dánska Caroline Wozniackou. Třetí nasazená Wozniacká turnaj vyhrála, když ve finále zdolala australskou turnajovou jedničku Samanthu Stosurovou poměrem 6–2, 4–6 a 7–5. Připsala si tak druhý titul sezóny. Ve finále čtyřhry se utkaly dva nejvýše nasazené ruské páry. Turnajové jedničky Jekatěrina Makarovová s Jelenou Vesninovou zdolaly druhou dvojici turnaje Marii Kirilenkovou a Naděždu Petrovovou. Poté, co každá dvojice získala jeden set 6–3 a 1–6, zápas rozhodl supertiebreak nejtěsnějším dvoubodovým rozdílem [10–8]. Finálová účast Kirilenkové s Petrovovou zajistila 20. října jistotu postupu na následný Turnaj mistryň z posledního čtvrtého místa.\n\nČtyři nejvýše nasazené hráčky měly volný los do 2. kola.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n"}
{"id": "844827", "url": "https://cs.wikipedia.org/wiki?curid=844827", "title": "Vojtěch Hybášek", "text": "Vojtěch Hybášek\n\nMons. Vojtěch Hybášek (27. března 1873 Růžená – 28. listopadu 1947 Lublaň, Slovinsko) byl katolický kněz českého původu, hudebník, propagátor české hudby a spisovatel působící ve Slovinsku.\n\nJiž na gymnáziu v Jindřichově Hradci, kde také maturoval, se velmi zajímal o hudbu. Hrál na housle a zpíval. Po absolvování a ukončení vojenské služby, se rozhodl pro kněžského povolání. Vzhledem k tomu, že v Čechách byly kněžské semináře přeplněné, rozhodl se s několika dalšími přáteli odejít do Lublaně, tehdy součásti Rakouska-Uherska. V semináři byl dobře přijat a byl pověřen vedením sboru. Na kněze byl vysvěcen 22. července 1897 v Lublani.\n\nJako kněz působil nejprve v Zagorje ob Savi, Smledniku, v Kranji a poté ve farnosti u Sv. Jakuba v Lublani. Na všech působištích vedl pěvecké sbory a malé orchestry. Dne 19. dubna 1906 byl jmenován učitelem zpěvu a hudby na \"Institutu sv. Stanislava - Knezoškofijski klasici gimnaziji\". V roce 1908 se stal v \"Institutu sv. Stanislava v Šentvidu\" (\"slovin. Zavod sv. Stanislava v Št. Vidu\") profesorem. Místo učitele hudby si udržel do svého odchodu do důchodu v červenci 1937.\n\nHybášek zvládal požadované úkoly s lehkostí. Vedl duchovní správu kostela a zároveň i pěveckou školu. Učil hře na housle, klavír, varhany, harmonium a dechové nástroje, takže mohl sestavit i studentský orchestr.\nMěl mimořádné organizační schopnosti, ale také dbal na to, aby studenti měli dostatek kvalitní hudební literatury. Stal se tedy jejich konzultantem i pedagogem. Rozpoznal velmi rychle zda mají hudební talent. Z Hybáškovy „školy“ vzešla pak řada známých slovinských dirigentů a skladatelů: Anton Dolinar, Matija Tomc, Alojzij Mav, Vilko Ukmar a Venceslav Snoj. Podle těchto osobností byly pak pojmenovány i některé sbory.\nS jeho pomocí se studenti seznámili s hudební teorií na vysokoškolské úrovni a pak se naučili základy harmonie a hudební historii. Při zkouškách pěveckého sboru se jeho absolventi učili zároveň dirigovat. Každý člen orchestru obvykle ovládal hru na několik nástrojů, takže někteří z nich obsáhli rozsahem hraní celý komorní orchestr. Pestré Hybáškova činnosti mu zabíraly celá odpoledne i večery, která věnoval výuce hry na jednotlivé nástroje. Je zajímavé, že v době svého plného nasazení zároveň i tři roky vyučoval češtinu.\n\nByl znám jako publicista. Přispíval delšími i menšími články do časopisu slovinských učitelů \"Mentor\". V roce 1914 vydal: „Laško-slov.-nemški glasbeni slovarček“ (\"čes.\" „Italsko-slovinsko-německý slovník hudby“). Jeho fejetony z \"Gorenjcu\" vyšly v roce 1914 jako samostatná kniha pod názvem: „Iz ptičjega življenja“. Do slovinštiny překládal díla českého spisovatele Jindřicha Šimona Baara. V roce 1919 vydala \"Leonova družba\" jeho překlad Baarovy knihy „Zadnja pravda“ (\"čes.\" „Poslední soud“), v roce 1924 pak vyšel překlad knihy: „Po križevem potu“ (\"čes.\" „Cestou křížovou“).\n\nPo mnoho let vedl nadaci sirotčince. V roce 1935 se stal čestným členem společnosti \"Jeglič\", ve které byli profesoři i bývalí žáci \"Institutu sv. Stanislava\". Zemřel 28. listopadu 1947 v Lublani.\n\n\n"}
{"id": "844828", "url": "https://cs.wikipedia.org/wiki?curid=844828", "title": "Stadio del Conero", "text": "Stadio del Conero\n\nStadio del Conero je víceúčelový stadion v italské Anconě. V současné době je nejvíce využíván pro fotbal. Byl otevřen v roce 1992 a jeho kapacita činí 26 000 diváků. Své domácí zápasy zde hraje tým AC Ancona.\n"}
{"id": "844832", "url": "https://cs.wikipedia.org/wiki?curid=844832", "title": "BGL Luxembourg Open 2012", "text": "BGL Luxembourg Open 2012\n\nTenisový turnaj WTA BGL Luxembourg Open 2012 se konal ve dnech 15. až 21. října v lucemburském městě Kockelscheueru v těsné blízkosti hlavního města Lucemburku. Hrál se na uzavřených dvorcích s tvrdým povrchem. Turnaj se řadil do kategorie WTA International Tournaments. Odměny činily 220 000 USD.\n\nObhájkyní singlového titulu byla běloruská světová jednička Viktoria Azarenková, která se však rozhodla turnaje nezúčastnit. Soutěž dvouhry vyhrála americká bývalá světová jednička Venus Williamsová, která ve finále zdolala rumunskou hráčku Monicu Niculescuovou ve dvou setech 6–2 a 6–3. Na okruhu WTA si tak připsala singlový titul po více než dvou letech a ve 32 letech se stala nejstarší vítězkou dvouhry v sezóně 2012.\n\nDeblový titul získal nejvýše nasazený český pár Andrea Hlaváčková a Lucie Hradecká po finálovém vítězství nad rumunskými turnajovovými dvojkami Irinou-Camelií Beguovou a Monicou Niculescuovou. Utkání mělo dvousetový průběh a skončilo výsledkem 6–3 a 6–4. V následné pondělní klasifikaci deblového žebříčku WTA se obě Češky posunuly na svá maxima, když Hlaváčkové patřilo třetí a Hradecké čtvrté místo. Následně vítězky čtyřhry poprvé odcestovaly na Turnaj mistryň, do něhož nastupovaly jako druhé nasazené.\n\nNa turnaji byla pozitivně testována česká tenistka Barbora Záhlavová-Strýcová, když byl v moči detekován nepovolený stimulant sibutramin. Tenistka následně užití popřela, což vzala na vědomí Mezinárodní tenisová federace, která ji za doping vyměřila zákaz startu na dobu šesti měsíců, počínaje 16. říjnem 2012. Po lucemburské události nastoupila k turnaji okruhu ITF v Ismaningu. Z obou akcí vrátila finanční odměny.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "844835", "url": "https://cs.wikipedia.org/wiki?curid=844835", "title": "Stadio Ennio Tardini", "text": "Stadio Ennio Tardini\n\nStadio Ennio Tardini je víceúčelový stadion v emiliiské Parmě. V současné době je nejvíce využíván pro fotbal. Byl otevřen v roce 1923 a přestavěn v roce 1990-1993. Jeho kapacita činí 23 045 diváků. Své domácí zápasy zde hraje tým Parma FC. Je pojmenován po Enniu Tardinim, prvním klubovém prezidentovi. Italská reprezentace zde hraje různé přátélské nebo kvalifikační zápasy.\n"}
{"id": "844839", "url": "https://cs.wikipedia.org/wiki?curid=844839", "title": "Focale", "text": "Focale\n\nFocale byla dlouhá šála, kterou nosili římští legionáři, aby si chránili krk před oděrkami způsobenými kontaktem s ochrannou zbrojí. Jednalo se především o kroužkový či článkovaný pancíř a přilbu.\n\nFocale tvořil zřejmě asi 1 ž 1,5 m dlouhý pruh vlněné či plátěné tkaniny, jež byla u krku uvázána na uzel.\n"}
{"id": "844842", "url": "https://cs.wikipedia.org/wiki?curid=844842", "title": "21. dynastie", "text": "21. dynastie\n\n21. dynastie se již řadí do Třetí přechodné doby, kdy došlo k rozdělení vlády Egyptu na dynastický (královský) Dolní Egypt a (kněžský) teokratický Horní Egypt jako důsledkem rozkladu vnitřních správních struktur, trvalé populační invazi z oblastí kolem Středozemního moře \"\"Mořských národů\"\", Assyrie, Chetitů přes severní hranici Egypta. Trvale pokračovala invaze pouštích kmenů, Libyjců ze západní pouště. V neposlední řadě to byla slabá dynastická série Ramessovských faraonů ve 20. dynastii. Byl to počátek dlouhé doby 1076- 723 př. Kr.\nVládu králů v Dolním Egyptu nově ustavil, původně vojevůdce za vlády Ramesse XI. Nesbanebdžed, který po nástupu na trůn přijal jméno Smendes. Své sídlo přemístil to Tanis. Patrně neznámějším a zároveň i s dobou vlády ~48 let, a také významnějším 3. králem v Dolním Egyptě byl král Psusennes I. Nalezla se jeho nevyloupená hrobka NRT III. v Tanisse zachovalou pohřební výbavou. Hrobku objevil Pierre Monet v roce 1940. Zlatá maska a antropomorfní sarkofág jsou vystaveny v Egyptském Muzeu v Káhiře. <br>Teokratickou vládu v Thébách ustavili velekněží Amona, zahrnující území Horního Egyptu od Assuana po Herakleopolis. Boha Amona prohlásili za krále.Vláda knězů Amona se začala formovat již za vlády Ramesse XI., asi od jeho 20. roku vlády. Po jeho smrti došlo k faktickému oddělení vlád mezi oběma částmi Egypta, severem a jihem. Obě území se postupně se stabilizovala, patrně i relativně prosperovala, a v některých situací se i vzájemně vládnoucí rody podporovaly. Z této doby ovšem nejsou ucelené historické zprávy.\n\nV egyptské společnosti na konci 20. dynastie, a také dalších středomořských oblastech, se v \"\"Pozdní době Bronzové\"\" projevily znaky počínajícího kolapsu, a to zejména:\nV celé široké oblasti docházelo k stěhování národů, které jsou souhrnně označovány jako \"\"Mořské národy\"\". Jednou z možností jak zpomalit dynamiku kolapsu společnosti, je redukce systému. Dá se říci, že v Egyptě se v počátku 21. dynastie, aspoň za vlády prvních tří králů, se určitá redukce realizovala a do jisté míry i podařila.\n\n"}
{"id": "844843", "url": "https://cs.wikipedia.org/wiki?curid=844843", "title": "PPD (rozcestník)", "text": "PPD (rozcestník)\n\nZkratka PPD může mít více významů:\n\n"}
{"id": "844855", "url": "https://cs.wikipedia.org/wiki?curid=844855", "title": "PAMP", "text": "PAMP\n\nPAMP může být:\n\n"}
{"id": "844859", "url": "https://cs.wikipedia.org/wiki?curid=844859", "title": "Stadio Adriatico", "text": "Stadio Adriatico\n\nStadio Adriatico je víceúčelový stadion v italské Pescaře. V současnosti je nejvíce využíván pro fotbal a atletiku. Byl otevřen v roce 1955 a přestavěn v roce 2009. Jeho kapacita činí 24 400 diváků a své domácí zápasy zde hraje tým Delfino Pescara 1936. Byl postaven pro Letní olympijské hry 1960. Příležitostně zde hraje Italská reprezentace.\n"}
{"id": "844877", "url": "https://cs.wikipedia.org/wiki?curid=844877", "title": "Bachelor of Arts", "text": "Bachelor of Arts\n\nBachelor of Arts ( ', ve zkratce BA či B. A., příp. z lat. ' někdy též ve zkratce AB či A. B.) je titul bakalářského stupně (\"bachelor's degree\") typický pro anglosaský svět. Udílen je ve světě na celé řadě univerzit či vysokých škol. Bachelor of Arts obvykle stojí v určitém kontrastu s titulem Bachelor of Science. Titul Bachelor of Arts bývá většinou udělován v oblasti humanitních věd a též v oblasti společenských věd, různé univerzity a vysoké školy ve světě však mají různé konvence, tradice a zvyklosti, udílen tak může být příp. i v odlišných oblastech vědy. Získat jej lze v řadě zemí světa, např. ve Spojeném království, Spojených státech amerických nebo v Německu. \n\nKromě Bachelor of Arts (BA), což je kvalifikace úrovně \"Bachelor's degree\", zná anglosaský systém ještě druhou podobu titulu – \"Bachelor of Arts with Honors\" (často zkracováno jako \"BA (Hons.)\" či \"BA hons.\" atp.), což je kvalifikace úrovně \"Honours degree\". Tento „honorovaný bakalář“, \"Honours degree\", lze zpravidla získat po ukončení klasického bakalářského studia (\"Bachelor's degree\"), většinou tříletého, následovaného roční nástavbou, přičemž součástí tohoto ročního „honorovaného“ studia je často výzkum v konkrétním oboru a závěrečná práce, která mívá většinou požadován větší rozsah než bakalářská práce. BA (Hons) tedy může být získán jako stupeň bakalářského studia se specializací, např. v oboru umění, chemie, právo, ekonomika apod.\n\nPodle statistiky Higher Education Statistics Agency získalo v ak. roce 2010–2011 First 15,5 % studentů a dalších 48,5 % získalo Upper Second (celkem 64 %), Third získalo v tomto roce 7,2 % studentů; výsledky se nicméně značně liší podle jednotlivých univerzit.\n\nV Česku jej lze získat například na soukromé vysoké škole University of New York in Prague nebo třeba na Prague College, kdy studium probíhá ve spolupráci s některou univerzitou ve Spojeném království nebo USA, která potom také titul (kvalifikaci) udělí.\n\nNejedná se o titul, který by byl výlučně spjat se studiem v umělecké oblasti na vysoké škole, ale vychází historicky z tzv. sedmi svobodných umění – \"bakalář (svobodných) umění\" (např. se lze setkat s překladem \"bakalář humanitních věd\"). Tento stupeň kvalifikace (titul), BA, je udělován po úspěšném dokončení vysoké školy, obdobně jako je tomu v Česku. V Česku je obvyklým ekvivalentem bakalářský studijní program (blíže ISCED), nejčastěji se zde tedy může jednat o bakaláře (zkratka Bc.).\n\nV různých částech světa se dnes užívá různý zápis a pravopis zkratek titulu, např. ve Spojených státech amerických se tyto zkratky píší především s tečkami, zatímco ve Spojeném království, Kanadě, Austrálii či na Novém Zélandu se často zkracuje bez teček, v jiných částech světa (např. Afrika) se zvyklosti mohou opět různit. Na školách ve světě nebo na zahraničních vysokých školách v Česku, či na jejich pobočkách, může být možné tento titul také získat a příp. jej v Česku i uznat (tzv. nostrifikovat). Držitel této kvalifikace (BA) může případně dále studovat v magisterském studiu. Držitel kvalifikace BA (Hons.) může též případně usilovat i o doktorát (Ph.D.).\n\nStudium ve světě vedoucí k získání Bachelor of Arts může být obvykle tříleté až čtyřleté jako tomu bývá u bakalářského studia v případě Česka. Obvykle absolvování může trvat 3 až 3,5 roku, například ve Skotsku trvá 4 roky atp.\n\nBachelor of Arts (BA) spolu s Bachelor of Science (BS) jsou základní \"pregraduální\" stupně vysokoškolského studia (\"undergraduate degree\"), typicky ve Spojených státech amerických, získání Bachelor of Arts může tedy eventuálně později následovat též získání Master of Arts (MA), respektive obdobně Master of Science (MS). Pokud se zkratky těchto titulů užívají, píší se za jménem odděleny čárkou. Akademické tituly této kvalifikace – bakalářské (i ty magisterské), se však ve světě běžně neužívají, resp. nepíší, běžně tak bývají užívány až tituly vyšší – doktorské (akademicko-vědecké, tj. Ph.D., DSc apod.).\n\n\n"}
{"id": "844878", "url": "https://cs.wikipedia.org/wiki?curid=844878", "title": "PAMP (imunologie)", "text": "PAMP (imunologie)\n\nPAMP (z angl. \"pathogen-associated molecular patterns\") jsou molekulární struktury („vzory“) typické pro povrch buněk patogenních (mikro)organismů. Bývají velmi konzervované, často jsou pro mikroby životně důležité, naopak na povrchu buněk hostitelů přítomny nejsou. PAMP struktury mohou být proto účinně rozeznávány mechanismy vrozené imunity, například pomocí fagocytárních buněk, ale i přirozeným protilátkovým systémem, komplementem a proteiny akutní fáze. Na rozpoznávání PAMP struktur se podílí celá plejáda různých receptorů, tzv. PRR receptory (anglicky \"Pattern recognition receptor, \"v překladu receptory rozeznávající molekulové vzory), které jsou přítomné na povrchu bílých krvinek – manózový receptor, galaktózový receptor, Toll-like receptory, receptor CD14, scavenger receptory, ale také třeba cytosolické Nod-like receptory.\n\nK typickým PAMP patří lipopolysacharidy gramnegativních bakterií, peptidoglykany grampozitivních bakterií nebo také glukany a mannany hub a kvasinek. \n\n"}
{"id": "844880", "url": "https://cs.wikipedia.org/wiki?curid=844880", "title": "Austrálie na Zimních olympijských hrách 2006", "text": "Austrálie na Zimních olympijských hrách 2006\n\nAustrálii na Zimních olympijských hrách v roce 2006 reprezentovala výprava 40 sportovců (23 mužů a 17 žen) v 10 sportech.\n\n"}
{"id": "844882", "url": "https://cs.wikipedia.org/wiki?curid=844882", "title": "Občanské národní hnutí", "text": "Občanské národní hnutí\n\nObčanské národní hnutí (ONAH), též Pražané Praze, byla česká regionální politická strana v 90. letech 20. století, která ale počátkem roku 1996 získala dočasně i zastoupení v Poslanecké sněmovně Parlamentu České republiky.\n\nV roce 1994 vznikla politická platforma Pražané Praze, která v komunálních volbách roku 1994 získala jeden mandát v Zastupitelstvu hlavního města Prahy (zastupitelkou se stala režisérka Věra Chytilová) a 63 mandátů v obvodních a místních zastupitelstvech. V červnu 1995 tato formace změnila název na Občané své obci a začala vyvíjet aktivity k průniku i do mimopražské politiky. Krátce nato byl subjekt opět přejmenován na Občanské národní hnutí. Počátkem roku 1996 se díky vyjednávání s některými poslanci Poslanecké sněmovny Parlamentu České republiky podařilo této formaci získat i parlamentní zastoupení, když zde v únoru 1996 vznikl poslanecký klub Občanského národního hnutí sestávající z šesti poslanců, kteří odešli z Liberální strany národně sociální (jedním z nich byl i Ladislav Blažek, který do roku 1995 byl poslancem ODS). Tito poslanci ovšem formálně členy ONAH nebyli. \n\nV sněmovních volbách v roce 1996 strana nekandidovala, ale v senátních volbách roku 1996 se neúspěšně o zvolení do horní komory českého parlamentu pokoušelo několik jejích kandidátů, včetně předsedy ONAH Ladislava Blažka, jmenovce výše uvedeného poslance, jenž se pokoušel o zvolení za senátní obvod č. 21 - Praha 5.\n\nNásledně se název subjektu vrátil k původní podobě Pražané Praze. A pod tímto názvem kandidoval v komunálních volbách roku 1998 a komunálních volbách roku 2002, ovšem již bez zisku mandátů. \n"}
{"id": "844886", "url": "https://cs.wikipedia.org/wiki?curid=844886", "title": "Austrálie na Zimních olympijských hrách 2002", "text": "Austrálie na Zimních olympijských hrách 2002\n\nAustrálii na Zimních olympijských hrách v roce 2002 reprezentovala výprava 25 sportovců (13 mužů a 12 žen) v 5 sportech.\n\n"}
{"id": "844889", "url": "https://cs.wikipedia.org/wiki?curid=844889", "title": "Austrálie na Zimních olympijských hrách 1998", "text": "Austrálie na Zimních olympijských hrách 1998\n\nAustrálii na Zimních olympijských hrách v roce 1998 reprezentovala výprava 23 sportovců (15 mužů a 8 žen) v 8 sportech.\n\n"}
{"id": "844890", "url": "https://cs.wikipedia.org/wiki?curid=844890", "title": "Stadio Sant'Elia", "text": "Stadio Sant'Elia\n\nStadio Sant'Elia je víceúčelový stadion v sardinském Cagliari. Byl nejvíce využívaný pro fotbal. Byl otevřen v roce 1970 a přestavěn byl v roce 1989. Své domácí zápasy zde hrál tým Cagliari Calcio. V roce 2012 byl uzavřen. Cagliari poslední dva zápasy sezony 2011/2012 muselo odehrát v azylu na Stadiu Nereo Rocco v Terstu. Pro sezonu 2012/2013 bylo rozhodnuto že klub odehraje následující sezonu na Stadiu Is Arenas v sousedním městě Quartu Sant'Elena. Odehrály se zde některé zápasy Mistrovství světa ve fotbale 1990.\n"}
{"id": "844893", "url": "https://cs.wikipedia.org/wiki?curid=844893", "title": "Austrálie na Zimních olympijských hrách 1994", "text": "Austrálie na Zimních olympijských hrách 1994\n\nAustrálii na Zimních olympijských hrách v roce 1994 reprezentovala výprava 25 sportovců (18 mužů a 7 žen) v 9 sportech.\n\n"}
{"id": "844895", "url": "https://cs.wikipedia.org/wiki?curid=844895", "title": "Lorica hamata", "text": "Lorica hamata\n\nLorica hamata neboli kroužkový pancíř byla přibližně od 3. století př. n. l. součástí zbroje římských legionářů.\n\nKroužkový pancíř vynalezli kolem roku 300 př. n. l. galští Keltové, nicméně ho nepoužívali ve velkém, protože bojovat ve zbroji bylo u běžného Kelta považováno za určitou zbabělost. Tuto zbroj tedy nosili především náčelníci.\n\nŘímané kroužkový pancíř převzali od Keltů spolu se šupinovým pancířem a upravili ho podle řecké zbroje. Charakteristické bylo zejména ramenní zdvojení, jež bylo pro řecko-římskou zbroj typické. Zpočátku si mohli tuto novinku dovolit pouze bohatší hastati a principové, ale po Mariově reformě se kroužkový pancíř stal běžnou výbavou každého legionáře.\nPočátkem 1. století se však objevil nový, účinnější článkovaný pancíř, jenž sice nahradil kroužkovou zbroj, nicméně ji nikdy úplně nevytlačil, protože ji nadále používali zejména centurioni, praporečníci, jízda a pomocné sbory neboli \"auxilia\". Podle některých důkazů ji nosili i někteří běžní legionáři. Článkovaný pancíř se používal až do poloviny 3. století, poté byl vytlačen kroužkovým a šupinovým pancířem, jež se vrátily a staly se opět hlavní zbrojí římských legií. V té době se však již lorica hamata označovala podle obrněného perského jezdce (katafrakta) jako \"cataphractae\". Pancířům z této doby již chybělo tradiční ramenní zdvojení. To však nepoužívaly ani pomocné sbory v předchozím císařském období.\n\nKroužkovou zbroj používali v dobách pozdního císařství i Germáni či Peršané. Další slávy se jako kroužkové brnění dočkala ve středověké Evropě a Byzanci.\n"}
{"id": "844897", "url": "https://cs.wikipedia.org/wiki?curid=844897", "title": "PopMatters", "text": "PopMatters\n\nPopMatters je původně americký internetový časopis věnující se kultuře (hudbě, televizi, filmu, viodeohrám, sportu, divadlu, umění). Publikuje různé recenze, rozhovory i obsáhlejší články. Založila ho v roce 1999 Sarah Zupko. Od roku 2006 publikuje články pro McClatchy-Tribune News Service.\n"}
{"id": "844910", "url": "https://cs.wikipedia.org/wiki?curid=844910", "title": "Aimé Césaire (stanice metra v Paříži)", "text": "Aimé Césaire (stanice metra v Paříži)\n\nAimé Césaire je plánovaná stanice pařížského metra na lince 12. Prostor budoucí stanice se nachází severně od Paříže ve městě Aubervilliers na křižovatce ulic \"Avenue Victor Hugo\" a \"Boulevard Félix Faure\" poblíž vodního kanálu.\n\n\"Aimé Césaire\" by měla být umístěna v podzemí mezi stanicí Front populaire zprovozněnou v roce 2012 a stanicí Mairie d'Aubervilliers.\n\nOtevření úseku ze stanice Porte de la Chapelle do \"Front populaire\" je plánováno na rok 2012. Posléze bude linka 12 prodloužena dále přes stanici \"Pont de Stains\" do Mairie d'Aubervilliers. Termín zprovoznění posledního úseku byl stanoven na rok 2019.\n\nV původním projektu se stanice jmenovala \"Pont de Stains\" podle názvu nedalekého mostu, který vede přes Canal Saint-Denis. Po smrti martinického básníka a politika Aimé Césaira v roce 2008 navrhl starosta města Drancy pojmenovat současnou stanici \"Front populaire\" na jeho počest. Společnost RATP však vyžaduje, aby hodonyma stanic vycházela z pomístních názvů. Stanice získala nový název \"Aimé Césaire\", když byl 6. července 2008 pojmenován přilehlý park Aimé Césaira.\n\n\n"}
{"id": "844913", "url": "https://cs.wikipedia.org/wiki?curid=844913", "title": "Exhorta", "text": "Exhorta\n\nExhorta (z lat. \"exhortor\" – povzbudit) je krátká povzbuzující promluva (paraenese) při bohoslužebných úkonech (svěceních, žehnáních, procesích) v katolické církvi.\n\nV české tradici římskokatolické církve se tak v časovém rozmezí od tridentského (1563) do druhého vatikánského koncilu (1962–1965) nazývaly promluvy při ranních bohoslužbách, zvláště pak promluvy pro středoškolské studenty.\n\nKněz pověřený exhortou se nazýval exhortátor.\n\nNěkdy se exhortám říkalo: \"vzdělávací řeči\" (něm. \"Erbauungsreden\"), jak to můžeme například vidět v díle Bernarda Bolzana, čímž se původní povzbuzující smysl posouval na úroveň katecheze.\n\nPo II. vatikánském koncilu bývá slovo exhorta nahrazováno výrazem pocházejícím ze starořečtiny: \"παραίνεσις\" (\"parainesis\" - povzbuzení). Vznikají tak spojení jako: \"paraneutická promluva\" či \"paraneutické kázání\" aj. Samotné slovo \"exhorta\" se od té doby v češtině užívá řídce; frekventované je však, v církevním prostředí, ve výrazu: \"apoštolská exhortace (apoštolské povzbuzení)\", který označuje druh dokumentu vydaného papežem.\n\nExhorta, z něm. Erbauungrege, nemá adekvátní český ekvivalent. Jako „řeči vzdělávací“ je definoval vydavatel českého výboru exhort Bernarda Bolzana z let 1882–1888 Emilian Wewerka. „Reden“, v překladu „řeči“, ve spojení s „Erbauung“ znamenají „kázání“. „Exhortatito“ a „Erbauung“ neznamenají vzdělávání ve školském smyslu, ale nabádání, povzbuzování, podněcování. Přesný překlad by byl „kázání nabádavá či povznášející“, proto se používá počeštěná forma slova – exhorta, exhorty.\n\nBernard Bolzano byl významný český myslitel, filozof, matematik, logik, kněz a sesazený univerzitní profesor v době působení knížete Metternicha. Bernard Bolzano, ovlivněný dobovým osvícenstvím a myšlením racionalistického filozofa Leibnize, bývá označován jako „osvícenský racionalistický teolog“. O věhlasu jeho univerzitního a kněžského působení v době národního obrození svědčí velká účast veřejnosti, především studentstva, na jeho pohřbu na Olšanských hřbitovech v Praze.\n\nV době národního obrození pronesl „univerzitní katecheta“ Bernard Bolzano během 14 let (1805–1819) 577 exhort, z nichž bylo doposud uveřejněno v pěti vydáních 237 exhort (seznam vydání viz Literatura). Bolzanova etika nejvyššího mravního zákona, který zněl: „Ze všech možných způsobů jednání vol vždy takový, který při zvážení všech důsledků nejvíc přispěje k blahu celku, lhostejno, v kterých jeho částech!“, pobuřovala katolickou církev, neboť hlásala „objektivnost“ mravního zákona, tedy něco, co je nezávislé na Bohu.\n\n„Podle nich [představitelů církve] měl Bolzano (a potom i jeho žáci) pod „etickými“ hodnotami ve skutečnosti na mysli hodnoty „nekřesťanské“, ba „pohanské“. Vyčítali mu, že mluví pořád jen o etice místo o dogmatech a zázracích.“\n\nSvoji etiku dokládá v kazatelské činnosti. První exhorta z května roku 1805 nazvaná \"O nutnosti víry řídící se důvody rozumu\" započala vyšetřování, které bylo oficiálně ukončeno až v roce 1825, kdy se za něho postavil arcibiskup Václav Leopold Chlumčanský, ale zejména Josef Dobrovský, díky kterému nebyl poslán do klášterního vězení, ale byl „pouze“ nucen odejít do penze a dostal zákaz publikovat (nadále vydával díla v zahraničí).\n\nBolzano při kázáních mluvil o aktuálních tématech na univerzitě, v zemi a ve světě, ale i o tématech povinných, týkajících se křesťansko-katolického učení (církevní svátky, úkol křesťanství apod.). Tematicky zahrnuje okruhy:\n\nVe druhé polovině 19. století se Bolzanovo učení rozšířilo a rozvíjelo díky jeho žákům. Vliv exhort zasáhl nejen české, ale z části i rakouské školství. Ještě před Bolzanovou smrtí vznikl v Čechách neformální „Bolzanův kruh“, který vedl Josef Fr. Hurdálek, jeho asistent Michael J. Fesl a Vincenc Fiebrich. V roce 1825 byl založen v duchu Bolzanova učení Časopis katolického duchovenstva (zakladatelé Vincenc Zahradník a Karel Alois Vinařický). V jeho filozofii pokračovali na univerzitě Jakob Beer, Jan Pavel Padlesák a Franz Schneider. Dále se k jeho odkazu hlásili František Ladislav Čelakovský, Josef Dobrovský, František Palacký, Karel Havlíček Borovský, Karolina Světlá aj. Díky Josefu Dobrovskému, který „napsal všem významným protivníkům a pohrozil jim svou účastí na obraně Bolzanově, pokud by neskončili s jeho pronásledováním“, skončilo vyšetřování Bolzana, jenž byl následně nucen odejít do penze. V den Bolzanova pohřbu vyšel v Národních novinách článek K. H. Borovského, který vystihuje význam a dopad učení Bernarda Bolzana: „Pomníkem jeho nejkrásnějším a nejtrvalejším jest, že svobodné pohybování ducha v naší vlasti jest namnoze plod semene, které on rozsíval!“\n\nBernard Bolzano se zabýval aktuálními tématy, mezi které patřilo i uspořádání Čechů a Němců v českých zemích. Na rozdíl od obrozence Josefa Jungmanna, který navrhoval řešení v národně svébytné nové české kultuře, prosazoval Bolzano rovnocenný dvojjazyčný česko-německý národ. Bolzano zastával zemské pojetí vlastenectví, tedy že národ a jazyk nejsou totéž. Jungmann se vyhraňoval pojetím jazykově-etnického vlastenectví, které odlišuje národ jako přirozený útvar od státu jako mechanického útvaru, nepřirozeného, vytvořeného skupinkou lidí.\n\nV následující ukázce lze vidět styl Bolzanových exhort – jeho racionální vysvětlení problémů a řešení nalezené v křesťanských podobenstvích.\n\n„Není to německý jazyk, v němž jsou přednášeny všechny vyšší vědy v zemi a který byl povýšen též na úřední jazyk ve všech veřejných záležitostech? Jakkoliv to samo o sobě nemůže být káráno, nemusí to být druhé části národa velmi nepříjemné? Nemá tato část pociťovat odstrkování, které zde zakouší, s hořkostí? Avšak co více: nejsou všichni velcí a vznešení v zemi, nejsou všichni bohatí a majetní v obyvatelstvu jen jedno z dvojího: buď rození Němci, a často dokonce cizozemci, anebo aspoň takové osoby, které jsou počítány k Němcům, protože už dávno český jazyk a mrav odložily? Nežije česky mluvící část lidu vesměs v politováníhodných poměrech chudoby a útisku? A co pobuřuje nejvíc: nebyly mu všude za představené ustanoveny osoby, které jsou Němci anebo k Němcům patří? Osoby, které ani neznají jazyk, jímž mluví lid, a nejsou proto schopny posoudit jeho stížnosti a žaloby, jeho žádosti a prosby, ani důvody, které uvádí na jejich podporu? […] Kdo by se tedy mohl ještě divit, že se v naší zemi nevyskytuje žádný duch pospolitosti? Že Čech a Němec nedělají nikdy nic rádi společně, že naopak jeden druhým opovrhují, jeden druhému vyhýbají a nenávidí se? Ne přátelé, tomu se nelze divit; stejně přirozeným a vysvětlitelným způsobem, jako vzniká všechno zlo na světě, rodí se i onen odpor, který panuje mezi oběma národními kmeny naší země. Musí se však nějaké zlo proto, že vzniklo přirozeným způsobem a je vysvětlitelné, považovat za nevyhnutelné? Příklad prvních křesťanů nám ukazuje i zde opak. Neboť jestliže česká část našeho národa předhazuje německé části křivdy a znevýhodňování sebe, oč více příčin měli potomci Izraele k stížnostem na týrání ze strany Helénů. Avšak kdo již přijal křesťanství, zapomněl na minulost, a pokud jde o přítomnost, snášel trpělivě, co se nedalo změnit, a snažil se vše vyložit co nejlépe v duchu lásky a omluvit to ohledem na poměry doby. Kéž by nám tento příklad nebyl dán marně, přátelé!“\nVydání Bolzanových exhort:\n\n"}
{"id": "844914", "url": "https://cs.wikipedia.org/wiki?curid=844914", "title": "Ladislav Body", "text": "Ladislav Body\n\nLadislav Body (2. května 1949 - 25. listopadu 2017) byl český politik romské menšiny, v letech 1990 až 1996 poslanec České národní rady a Poslanecké sněmovny za Komunistickou stranu Československa, respektive za KSČM, pak za Levý blok.\n\nVe volbách v roce 1990 byl zvolen za KSČS (federální komunistická strana), respektive za její organizaci v českých zemích KSČM, do České národní rady. Mandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Středočeský kraj). Zasedal ve výboru petičním, pro lidská práva a národnosti. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996. Během volebního období vystoupil z KSČM. Přešel do poslaneckého klubu Levého bloku (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM).\n\nPatřil k romské menšině. Zatímco ve volebním období 1990-1992 bylo v nejvyšších zákonodárných sborech Československa několik Romů, po volbách roku 1992 byl kvůli propadu Romské občanské iniciativy Ladislav Body jediným romským poslancem českého parlamentu. V roce 1995 vzbudil kritiku svými výroky na romské demonstraci v Ústí nad Labem, kde měl prohlásit: „\"této společnosti vadí, když někoho Romové okradou v tramvaji jen proto, že si bílí nedávají pozor\"“ a dodal „\"Proč jim dávají šanci, aby jim tu peněženku vzali\"?“ Radní města Ústí nad Labem na něj kvůli tomu chtěli podat trestní oznámení. Body reagoval tím, že za svými slovy si stojí a nevidí na nich nic trestuhodného. Policie ale v únoru 1996 trestní oznámení na Bodyho odložila.\n\nLadislav Body původně plánoval, že v sněmovních volbách roku 1996 bude kandidovat za Levý blok, ale nakonec svou kandidaturu zrušil. O návrat do politiky se pokusil ještě v sněmovních volbách v roce 1998, nyní jako kandidát KDU-ČSL v Severočeském kraji. Nebyl ale zvolen.\n\nPo odchodu z parlamentní politiky dlouhodobě působil jako úředník na Ministerstvu práce a sociálních věcí České republiky, kde předsedal jedné z komisí. V prosinci 2004 byl ovšem okresním soudem v Sokolově nepravomocně odsouzen za úplatkářství k osmiměsíčnímu podmíněnému trestu.\n\n"}
{"id": "844917", "url": "https://cs.wikipedia.org/wiki?curid=844917", "title": "Vyšší odborná škola, Obchodní akademie a Střední zdravotnická škola Domažlice", "text": "Vyšší odborná škola, Obchodní akademie a Střední zdravotnická škola Domažlice\n\nVyšší odborná škola, Obchodní akademie a Střední zdravotnická škola v Domažlicích je školní zařízení v Domažlicích v rozsáhlém arboretu. Je zde možné studovat jeden ze tří středoškolských oborů vzdělávání – Obchodní akademie, Informační technologie a Zdravotnický asistent. Všechny tyto obory jsou čtyřleté, zakončené maturitní zkouškou a žáci jsou na ně přijímání podle vysvědčení ze základní školy – tedy bez přijímacího řízení. Studenti, kteří již střední školu absolvovali, zde mají možnost studovat na Vyšší odborné škole, a to obor Sociální práce a sociální pedagogika.\nV roce 1952 ukončila svoji činnost státní škola pro lesní hajné. Tímto rozhodnutím přešel celý majetek včetně arboreta na nově zřízenou Zemědělskou technickou školu, jejímž ředitelem byl jmenován Ing. Augustin Brázda. V prvních letech nebyl zaveden žádný čtyřletý obor s maturitou. Doba, v níž se rozbíhala kolektivizace zemědělství, si vyžadovala rychle vyškolené pracovníky a to byl úkol nově vzniklé školy. Vychovávala účetní a odborníky pro zemědělskou prvovýrobu.\nČtyřletý obor s maturitou - ekonomika zemědělství zahájil svoji činnost 1. 9. 1956. Během uplynulých let doznal výrazných změn, které odpovídají ekonomickému a politickému vývoji naší společnosti.\nPočátkem 60. let byl pedagogický sbor stabilizován a díky jeho vysoké odborné úrovni a obětavé učitelské práci si škola získala ve velmi krátké době dobrou prestiž a uznání veřejnosti, a to i za hranicemi domažlického regionu.\nAbsolvent tohoto oboru je středoškolsky vzdělaný pracovník se všeobecným i odborným vzděláním nutným pro výkon obchodně podnikatelských funkcí ve výrobních podnicích, ve státní a veřejné správě, v tuzemském i mezinárodním obchodě, v peněžnictví, v cestovním ruchu a dalších službách. Německý a anglický jazyk se vyučuje včetně konverzace až 5 hodin týdně. Během studia je rovněž široce zastoupena praxe jak ve škole, tak i v reálných podnicích. Absolventi jsou připraveni také pro studium na VŠ.\n\nObor je vhodný pro chlapce i dívky, kteří se zajímají o počítače. Kromě ekonomického vzdělání je obor zaměřen na odborné předměty výpočetní techniky. I na tomto oboru se vyučuje německý a anglický jazyk a studenti absolvují učební i provozní praxi. Absolventi tohoto oboru nacházejí uplatnění jako správci počítačových sítí v malých a větších firmách, počítačoví technici, programátoři nebo mohou pokračovat studiem na vysokých školách zaměřených na ekonomiku, techniku či informatiku.\n\nV oboru Zdravotnický asistent jsou žáci vzděláváni ve všeobecných předmětech, kde je kladen důraz na cizí jazyky (učí se včetně konverzace až 5 hodin týdně). V odborných předmětech je stěžejní vzdělávání v ošetřovatelství a psychologii. Praktická výuka je uskutečňována v nemocnici, u praktických lékařů a specialistů. Ve studiu mohou pokračovat na vyšších odborných školách nebo vysoké škole se zdravotnickým zaměřením. Absolventi mohou pracovat ve všech zdravotnických zařízení České republiky.\n\nStudium tohoto oboru připravuje absolventy pro náročnou práci ve smyslu:\n\nAbsolventi mohou najít uplatnění v sociální oblasti resortu ministerstva práce a sociálních věcí, resortu zdravotnictví, sociální oblasti ministerstva spravedlnosti a sociální oblasti ministerstva vnitra. Dále mohou pracovat jako asistenti a poradci pro etnické skupiny.\n\nUchazeči jsou vybíráni podle výsledků studia na střední škole. Obor je možné studovat denní formou (3 roky) i dálkovou formou (3,5 roku). Studium je zakončené absolutoriem a absolvent má právo užívat označení DiS - diplomovaný specialista v oboru sociální práce.\n\nŠkolní jídelna a kuchyně jsou moderně vybavená zařízení, kde se pro studenty, zaměstnance, důchodce a cizí strávníky připravují denně dvě hlavní jídla, polévka a saláty. Snídaně a večeře se vaří pro studenty, kteří jsou ubytováni v domově mládeže. Pro ubytované o školních prázdninách nabízí škola formu polopenze nebo plné penze.\n\nŽáci mají možnost využít pro ubytování služeb moderně vybaveného domova mládeže. Ten prošel v minulých letech řadou rekonstrukcí. Pro sportovní účely vznikla posilovna, která je v současné době vybavena kvalitním posilovacím zařízením. Samozřejmostí je také počítačová učebna připojená k internetu. Ubytovaní mohou pro připojení k internetu využít také připojení WiFi. Zájemci o ubytování si mohou vybrat mezi dvoulůžkovým a třílůžkovým pokojem.\n\nŠkolní jídelna i domov mládeže se nacházejí ve stejné budově (v ulici Boženy Němcové), která je od školy vzdálena cca 1 km.\nNa škole je dále možno absolvovat mnoho akreditovaných kurzů celoživotního vzdělávání. Mezi tyto kurzy patří:\n\n"}
{"id": "844919", "url": "https://cs.wikipedia.org/wiki?curid=844919", "title": "Petr Brodský (politik)", "text": "Petr Brodský (politik)\n\nPetr Brodský (* 29. září 1944) byl český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen za ODS do České národní rady (volební obvod Západočeský kraj). Zasedal v rozpočtovém výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\n"}
{"id": "844924", "url": "https://cs.wikipedia.org/wiki?curid=844924", "title": "Serge Gnabry", "text": "Serge Gnabry\n\nSerge David Gnabry [serž ňabry] (* 14. července 1995, Stuttgart, Německo) je německý fotbalový záložník a reprezentant, od léta 2017 hráč klubu FC Bayern Mnichov na hostování v TSG 1899 Hoffenheim. Jeho otec pochází z Pobřeží slonoviny a matka z Německa.\n\nGnabry je odchovancem německého týmu VfB Stuttgart, za který hrával v mládežnických kategoriích. V roce 2011 přestoupil za 100 000 liber do anglického Arsenalu. Coby šestnáctiletý hrál ve své první sezoně za tým Arsenalu do 18 let, avšak díky svým dobrým výkonům si připsal starty i za rezervní tým. Na začátku sezony 2012/13 se zúčastnil předsezónní přípravy s prvním týmem a odehrál za něj 24 minut v přátelském utkání s FC Köln. Svůj profesionální debut si odbyl 26. září 2012 v utkání Ligového poháru proti Coventry City. Na hřiště se dostal v 72. minutě za střídajícího Alexe Oxlade-Chamberlaina. Svůj první ligový start si připsal 20. října 2012 v zápase proti Norwich City, do kterého rovněž nastoupil coby střídající hráč. Arsenal toto utkání prohrál 0:1. Debut v základní sestavě si odbyl o rok později, kdy 22. září 2013 nastoupil k domácímu utkání proti Stoke City. První ligový gól vsítil následující týden v utkání proti Swansea City a dopomohl tak Arsenalu k vítězství 2:1.\n\nOd srpna 2015 do ledna 2016 hostoval v anglickém klubu West Bromwich Albion. Zde si připsal v sezóně 2015/16 pouze jeden start za \"West Brom\" v Premier League.\n\nV letech 2016–2017 hrál za německý prvoligový klub Werder Brémy, kde dosáhl výbornou bilanci v Bundeslize: 27 zápasů a 11 vstřelených branek.\n\nV červenci 2017 přestoupil z Werderu do FC Bayern Mnichov.\n\nV Bayernu dlouho nepobyl, ještě v červenci 2017 odešel hostovat do TSG 1899 Hoffenheim. Dle předsedy Bayernu Karl-Heinze Rummeniggeho chtěl získat větší zápasové vytížení, než by mu skýtalo v prvním roce angažmá v Bayernu.\n\nV mládežnických reprezentacích hrával za výběry Německa od kategorie do 16 let.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti. Mladí Němci vypadli v semifinále proti Portugalsku.<br>\nZúčastnil se i Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo).\n\nZúčastnil se LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\nV A-mužstvu Německa debutoval 11. 11. 2016 v kvalifikačním utkání v Serravalle proti reprezentaci San Marina, k vysoké výhře 8:0 přispěl hattrickem.\n\nAktualizováno k 13. 12. 2014\n\n"}
{"id": "844925", "url": "https://cs.wikipedia.org/wiki?curid=844925", "title": "František Bareš", "text": "František Bareš\n\nFrantišek Bareš (20. leden 1851, Mezihoří u Sedlčan – 8. červen 1924, Mladá Boleslav) byl český středoškolský pedagog, historik a muzejní pracovník.\n\nAbsolvoval reálné gymnázium v Táboře (1865–1872) a poté vystudoval zeměpis a dějepis na Filozofické fakultě Karlo-Ferdinandově univerzity v Praze. V letech 1876–1908 byl profesorem na mladoboleslavském gymnáziu. Současně byl zakladatelem a správcem mladoboleslavského muzea od roku 1863. Založil „Krajinský muzejní spolek“ a měl podíl na otevření první městské muzejní expozice. Od roku 1886 byl správcem městského archivu a jednatelem Muzejního spolku v Mladé Boleslavi.\n\n\n\n"}
{"id": "844934", "url": "https://cs.wikipedia.org/wiki?curid=844934", "title": "Primární producent", "text": "Primární producent\n\nPrimární producent je organismus v ekosystému, který z anorganických sloučenin produkuje biomasu (autotrofie). V téměř všech případech se jedná o fotosynteticky aktivní organismy (rostliny, sinice a řadu dalších jednobuněčných organismů). Nicméně existují příklady jednobuněčných archeí, které produkují biomasu oxidací anorganických chemických sloučenin (chemotrofie) v hydrotermálních průduších ve velkých oceánských hloubkách.\n\nHouby a jiné organismy, které získávají biomasu z oxidujících organických materiálů se nazývají rozkladači a neřadí se mezi primární producenty.\n"}
{"id": "844935", "url": "https://cs.wikipedia.org/wiki?curid=844935", "title": "Wapakoneta", "text": "Wapakoneta\n\nWapakoneta je město a sídlo okresu Auglaize County na západě státu Ohio ve Spojených státech amerických. Má 9474 obyvatel (2000).\n\nMísto bylo významným sídlem indiánského kmene Ottawů, roku 1798 je obsadili Šavané. Ti se pod tlakem Spojených států roku 1831 ve Smlouvě z Wapakonety území vzdali. Město a jeho okolí osídlili bílí osadníci, kteří se věnovali zemědělství, v 80. letech 19. století nabyla na významu i těžba ropy a zemního plynu. V 21. století byly největšími zaměstnavateli Goodyear Tire and Rubber Company a Amcast.\n\nVýznamní rodáci:\n"}
{"id": "844937", "url": "https://cs.wikipedia.org/wiki?curid=844937", "title": "Kremlin Cup 2012 – muži", "text": "Kremlin Cup 2012 – muži\n\nTenisový turnaj ATP Kremlin Cup 2012 se konal ve dnech 13. až 21. října na Olympijském stadiónu v Moskvě, hlavním městě Ruské federace. Hrál se na uzavřených dvorcích s tvrdým povrchem. Turnaj se řadil do kategorie ATP World Tour 250 series. Odměny činily 673 150 USD.\n\nObhájce singlového titulu srbský hráč Janko Tipsarević zvolil účast na paralelně probíhajícím rakouském turnaji Erste Bank Open. Dvouhru vyhrál druhý nasazený Ital Andreas Seppi, který v boji o titul přehrál brazilskou turnajovou čtyřku Thomaze Bellucciho po setech 3–6, 7–6 a 6–3. Soutěž čtyřhry vyhrál nejvýše nasazený česko-slovenský pár František Čermák a Filip Polášek, když ve finále přehrál italskou dvojici Simone Bolelli a Daniele Bracciali poměrem 7–5 a 6–3. Obhájil tak turnajový titul z předchozího ročníku 2011.\n\nČtyři nejvýše nasazení měli v úvodním kole volný los.\n\nNásledující hráči získali divokou kartu do hlavní soutěže dvouhry\n\nNásledující hráči si zajistili účast v hlavní soutěži z kvalifikace:\n\n\n\n"}
{"id": "844942", "url": "https://cs.wikipedia.org/wiki?curid=844942", "title": "Postua", "text": "Postua\n\nPostua je italská obec v provincii Vercelli v oblasti Piemont.\n\nK 31. prosinci 2011 zde žilo 598 obyvatel.\n\nAiloche (BI), Borgosesia, Caprile (BI), Guardabosone, Scopa, Vocca\n"}
{"id": "844944", "url": "https://cs.wikipedia.org/wiki?curid=844944", "title": "Jaroslav Broulík", "text": "Jaroslav Broulík\n\nJaroslav Broulík (* 25. června 1950) byl český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu.\n\nVystudoval Vysokou školu báňskou v Ostravě.\n\nVe volbách v roce 1992 byl zvolen do České národní rady na kandidátce Hnutí za samosprávnou demokracii - Společnost pro Moravu a Slezsko (volební obvod Jihomoravský kraj). V průběhu volebního období přešel do poslaneckého klubu ČMUS. Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996.\n\nV sněmovních volbách v roce 1996 neúspěšně kandidoval za ČMUS jako lídr její kandidátky pro Severočeský kraj. Strana ale parlamentní zastoupení nezískala. V senátních volbách roku 2004 kandidoval coby nestraník za Hnutí nezávislých za harmonický rozvoj obcí a měst v senátním obvodu č. 70 - Ostrava-město. Získal ale jen necelé 1 procento hlasů a senátorem se nestal.\n\nOd roku 2003 vyučoval na středním odborném učilišti ve Frýdku-Místku. Pracuje v občanském sdružení \"Proměny\", které se zabývá ochranou technických památek.\n\n"}
{"id": "844946", "url": "https://cs.wikipedia.org/wiki?curid=844946", "title": "If Stockholm Open 2012", "text": "If Stockholm Open 2012\n\nTenisový turnaj ATP If Stockholm Open 2012 se konal ve dnech 15. až 21. října ve švédském hlavním městě Stockholmu. Hrál se na uzavřených dvorcích s tvrdým povrchem. Turnaj byl zařazen do kategorie ATP World Tour 250 series. Odměny činily 486 500 eur.\n\nObhájcem singlového titulu byl Francouz Gaël Monfils, kterého v úvodním kole vyřadil švédský hráč Patrik Rosenholm, startující na divokou kartu. Monfils následně odstoupil ze čtyřhry pro zranění kolena. Soutěž dvouhry vyhrál druhý nasazený český hráč Tomáš Berdych po finálovém vítězství nad francouzskou turnajovou jedničkou Jo-Wilfriedem Tsongou. Zápas měl třísetový průběh a skončil poměrem 4–6, 6–4 a 6–4. Berdych si tak připsal osmý singlový titul kariéry a upevnil si 6. místo na žebříčku ATP. Deblový titul připadl třetímu nasazenému brazilskému páru Marcelu Melovi a Brunu Soaresovi, který svedl úspěšnou finálovou bitvu se švédsko-srbskými turnajovými jedničkami Robertem Lindstedtem a Nenadem Zimonjićem. Utkání musel po setech 6–7 a 6–4 rozhodnout až supertiebreak, který skončil rozdílem [10–6].\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "844949", "url": "https://cs.wikipedia.org/wiki?curid=844949", "title": "Leonel Manzano", "text": "Leonel Manzano\n\nLeonel Manzano (* 12. září 1984 Dolores Hidalgo, Guanajuato, Mexiko) je americký atlet mexického původu, věnuje se běhu na středních tratích.\n\nV roce 2012 na olympiádě v Londýně získal stříbrnou olympijskou medaili v běhu na 1500 metrů.\n\n"}
{"id": "844950", "url": "https://cs.wikipedia.org/wiki?curid=844950", "title": "František Brožík", "text": "František Brožík\n\nFrantišek Brožík (* 4. března 1955) je český politik, v 90. letech 20. století a počátkem 21. století poslanec České národní rady a Poslanecké sněmovny za ČSSD.\n\nVystudoval VŠE Praha (Fakulta výrobně ekonomická).\n\nVe volbách v roce 1992 byl zvolen do České národní rady za ČSSD (volební obvod Západočeský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance obhájil ve volbách v roce 1996 a volbách v roce 1998. V období let 2000-2002 působil na postu místopředsedy poslanecké sněmovny, předtím byl v letech 1998-2000 předsedou hospodářského výboru a místopředsedou klubu ČSSD.\n\nZastával četné funkce ve státem ovládaných firmách. V letech 1998-2002 byl místopředsedou prezídia Fondu národního majetku. V roce 1999 se stal členem a předsedou dozorčí rady společnosti ČEZ. Právě členství v dozorčí radě ČEZu bylo jedním z důvodů, proč nebyl ve volbách v roce 2002 nasazen na vyšší pozici na kandidátní listině ČSSD. Jako jediný poslanec se totiž vzpíral tlaku vedení strany, aby poslanci sociální demokracie nezasedali v statutárních orgánech státních a polostátních firem. Zároveň tehdy čelil pochybám o svém majetku, kdy jeho rodina nakoupila řadu nemovitostí včetně pozemků. Na dotazy Mladé fronty DNES ale odmítl své majetkové poměry komentovat. V roce 2002 poté, co skončila jeho poslanecká kariéra, nastoupil na post člena dozorčí rady podniku Západočeská energetika, což vedení regionální ČSSD kritizovalo.\n\nV roce 2002 ho prezident Václav Havel odmítl jmenovat do funkce viceprezidenta Nejvyššího kontrolního úřadu s poukazem na blížící se volby a potřebnost, aby o jeho nominaci rozhodla nová politická reprezentace. Ředitelka právního odboru Kanceláře prezidenta republiky Brigita Chrastilová nominaci Brožíka komentovala následovně: „\"Je to strašné bezpráví. Je to sprosťárna. Schválit takového člověka do funkce, ve které jsou vyžadovány mimořádné morální kvality, to je vrchol\".“ Brožík naopak rozhodnutí prezidenta komentoval s tím, že „\"to není z pana prezidenta, že to je bohužel zase jenom z úředníků a z byrokracie, která okolo toho funguje\"“ a odmítl prezidentův poukaz na blížící se volby coby odporující definici NKÚ jako nestranického úřadu.\n\nVe volbách v roce 2002 poslancem zvolen nebyl, ale do sněmovny krátce nastoupil na několik dnů na přelomu září a října 2004 jako náhradník poté, co na křeslo ve sněmovně rezignovala Milada Emmerová. Mandátu se ale vzdal přípisem. Dal přednost své tehdejší funkci místopředsedy výkonného výboru Pozemkového fondu, jejíž výkon by s poslaneckým mandátem nebyl slučitelný.\n\nV komunálních volbách roku 1994, komunálních volbách roku 1998 a komunálních volbách roku 2002 neúspěšně kandidoval do zastupitelstva města Rokycany za ČSSD. Profesně se uvádí jako poslanec, později jako podnikatel.\n\n"}
{"id": "844951", "url": "https://cs.wikipedia.org/wiki?curid=844951", "title": "Pont-Cardinet (stanice metra v Paříži)", "text": "Pont-Cardinet (stanice metra v Paříži)\n\nPont-Cardinet je plánovaná stanice pařížského metra na lince 14. Místo budoucí stanice se nachází v severozápadní části Paříže v 17. obvodu pod parkem Clichy-Batignolles, který vznikl při urbanistické obnově zdejší čtvrti. Hlavní vstup se bude nacházet na ulici \"Rue Cardinet\" naproti \"Square des Batignolles\".\n\nNa stanici bude možný přestup na linku L Transilien v železniční stanici Gare de Pont-Cardinet.\n\nV rámci veřejné ankety o prodloužení linky 14 až do stanice Mairie de Saint-Ouen, která proběhla v lednu 2010, mnoho přispěvatelů požadovalo zřídit stanici této linky právě u nádraží Pont-Cardinet. Svaz STIF se proto tímto návrhem začal zabývat a 26. ledna 2011 stát a region Île-de-France odsouhlasily v návrhu rozvoje dopravy do roku 2025 rovněž prodloužení linky 14 a výstavbu stanice Pont-Cardinet.\n\nOtevření úseku ze stanice Saint-Lazare do Mairie de Saint-Ouen je plánováno na rok 2017.\n\n"}
{"id": "844954", "url": "https://cs.wikipedia.org/wiki?curid=844954", "title": "Hřib rudonachový", "text": "Hřib rudonachový\n\nHřib rudonachový (\"Imperator rhodopurpureus\" ) je velmi vzácná jedovatá houba z čeledi hřibovitých. Tento barevný hřib dříve řazený do sekce \"Luridi\" rodu \"Boletus\" se vyznačuje velmi intenzivním modráním poraněných míst. Český mykolog Josef Velenovský jej (pod názvem \"Boletus purpureus\") považoval za nejkrásnější z tuzemských hřibů.\n\n\n\n\nHřib rudonachový popsal český mykolog František Smotlacha poprvé již v roce 1909, ale v souladu s aktuálními pravidly mykologické taxonomie platně až roku 1952 v Mykologickém sborníku ČČSH 1.-3. Do té doby jej uváděl pod názvem hřib či modrák purpurový. V roce 2015 byl evropskými mykology na základě výsledků biomolekulárních analýz přesunut z rodu \"Boletus\" (konkrétně ze sekce \"Luridi\") do nového rodu \"Imperator\".\n\nKlobouk dosahuje 60 - 150 (200) milimetrů, povrch je charakteristicky hrbolkatý, ve stáří se vyhlazuje. Nejprve je zbarven žlutě, poté přechází do sytě růžové promísené se žlutooranžovou. Později nahrazuje typickou starorůžovou purpurová a nakonec hnědočervená s šedohnědými zónami. Po doteku nebo poranění okamžitě modrá, později se skvrny odbarvují do purpurovohněda.\n\nRourky jsou sytě žluté, na řezu okamžitě modrají. Póry mají nejprve žluté zbarvení, později jsou oranžově až krvavě červené. Při sebemenším dotyku okamžitě modrají.\n\nTřeň má v mládí žluté zbarvení a pokrývá jej žlutá síťka. Později je podklad žlutooranžový až oranžový (na bázi s vínově červenými skvrnami) a síťka má různé odstíny červené.\n\nDužnina má žluté zbarvení, na řezu okamžitě a intenzivně modrá (později se odbarvuje do špinavě modra až zelenohněda, nakonec tmavě zčervená). Vůně je příjemně houbová, chuť mírná, nasládlá.\n\nPovrch klobouku kryjí trichodermové vláknité 3 - 7 (9) μm široké hyfy. Výtrusy dosahují (10) 11 - 15 (16,5) × 5 - 6 (6,5) μm, jsou boletoidního tvaru, téměř (případně až elipsovitě) vřetenovité, z bočního pohledu je patrná mělká suprahilární deprese.\n\nHřib rudonachový je vázaný na duby. Vyskytuje se v nížinách a pahorkatinách na jílovito-vápnitých půdách. Mezi typická stanoviště patří dubové a dubohabrové lesy, případně rybniční hráze a zalesněné břehy rybníků. Objevuje se od druhé poloviny června do první poloviny září.\n\nRoste v Evropě, konkrétně byl objeven v těchto zemích: Anglie (+ Isle of Man), Česká republika, Dánsko, Chorvatsko, Itálie, Maďarsko, Německo, Rakousko, Slovinsko, Španělsko a Švédsko.\n\nV České republice nebyl na dřívějších lokalitách v poslední době nalezen. Z posledních let je proto znám výskyt pouze na lokalitách Mladoboleslavska, Nymburska a Táborska.\n\nV rámci chráněných území České republiky byl hřib rudonachový doložen mimo jiné na následujících lokalitách:\n\n\nHřib rudonachový je velmi vzácný. Červený seznam hub České republiky jej uvádí jako kriticky ohrožený druh (CR). Ohrožen je lesnickými zásahy i vysbíráváním plodnic neznalými houbaři (může vyvolat silné žaludeční potíže).\n\nKrom běžné formy jsou popsané další, které se liší barevností v důsledku různého zastoupení přírodního barviva.\n\n\"Boletus xanthopurpureus\" ., syn. hřib rudonachový - žlutonachový (\"Boletus rhodopurpureus\" f. \"xanthopurpureus\") je světle zbarvená (xanthoidní) forma, převážně žlutá s drobnými hnědavými nebo červenohnědými skvrnami.\n\n\"Boletus rhodopurpureus\" f. \"polypurpureus\" má drobnější plodnice a sytě purpurovo-červené zabarvení. Smotlacha jej sbíral od roku 1908 u Vysokého Chvojna a u Holic (Žehrov).\n\n\"Boletus rhodopurpureus\" f. \"poridecolorans\" má nejprve klobouk žlutý až bledě naoranžovělý (někdy měděně až krvavě skvrnitý), později s purpurovými odstíny. Póry naoranžovělé postupně přecházející na žluté. Třeň žlutý, síťkovaný.\n\n"}
{"id": "844956", "url": "https://cs.wikipedia.org/wiki?curid=844956", "title": "Clichy – Saint-Ouen RER (stanice metra v Paříži)", "text": "Clichy – Saint-Ouen RER (stanice metra v Paříži)\n\nClichy – Saint-Ouen RER je plánovaná stanice pařížského metra na lince 14. Místo budoucí stanice se nachází severně od Paříže na hranicích měst Clichy a Saint-Ouen pod \"Boulevardem Victor-Hugo\".\n\nProdloužení linky 14 ze stanice Saint-Lazare přes stanice Pont-Cardinet, Porte de Clichy a Clichy – Saint-Ouen RER do Mairie de Saint-Ouen je plánováno na rok 2017.\n\nNa stanici bude možný přestup na linku RER C a hlavní vstup do stanice bude přímo u železniční stanice. Druhý vstup bude umístěn na náměstí \"Place Pierre-Dreyfus\".\n\nNázev stanice upomínající jména obou měst a nádraží RER je pouze provizorní.\n\n"}
{"id": "844958", "url": "https://cs.wikipedia.org/wiki?curid=844958", "title": "Lorica squamata", "text": "Lorica squamata\n\nLorica squamata neboli šupinový pancíř byla od 4. století př. n. l. součástí zbroje římských legionářů.\n\nŘímané převzali tuto zbroj společně s kroužkovým pancířem od Keltů během bojů v Itálii. Podobný pancíř však používali i Řekové, od nich jej pravděpodobně Keltové převzali v jižní Galii. V římském vojsku používala tuto zbroj především jízda, v menší míře i pěchota. \n\nŠupinový či kroužkový pancíř si zpočátku mohli dovolit pouze bohatší hastati a principové, ale po Mariově reformě se tyto druhy zbroje dostaly do běžné výbavy všech legionářů. V 1. až 3. století byl nejčastější legionářskou zbrojí článkovaný pancíř, avšak šupinový a kroužkový pancíř nosili především centurioni a praporečníci.\n\nVe 3. století vznikl zvláštní generálský model této zbroje. Do té doby totiž vysocí velitelé a císaři nosili takzvaný svalový pancíř \"Lorica muscula\". Tento šupinový pancíř byl upraven do podoby pancíře svalového. Stejně jako kroužkový pancíř měla i šupinová zbroj ramenní zdvojení a kožené chrániče slabin a ramen. Takový typ se v byzantské neboli východořímské říši zachoval až do pozdního středověku, jak dokazují různá byzantská umělecké díla. Ve 3. století to zřejmě byla nejběžnější císařská zbroj. \n\n"}
{"id": "844966", "url": "https://cs.wikipedia.org/wiki?curid=844966", "title": "Erste Bank Open 2012", "text": "Erste Bank Open 2012\n\nTenisový turnaj ATP Erste Bank Open 2012 se konal ve dnech 13. až 21. října v rakouském hlavním městě Vídni. Hrál se v aréně Wiener Stadthalle, v níž jsou instalovány dvorce s tvrdým povrchem. Turnaj byl zařazen do kategorie ATP World Tour 250. Odměny činily 486 750 eur.\n\nObhájcem singlového titulu byl francouzský tenista Jo-Wilfried Tsonga, který se rozhodl startovat na paralelně probíhajícím švédském turnaji If Stockholm Open. Soutěž dvouhry vyhrál nejvýše nasazený argentinský hráč Juan Martín del Potro, který ve finále zdolal slovinského kvalifikanta Grega Žemlju poměrem 7–5 a 6–3. Deblový titul si připsal německý nenasazený pár Andre Begemann a Martin Emmrich, když v boji o titul porazil rakousko-slovenské turnajové dvojky Juliana Knowlese s Filipem Poláškem po setech 6–4, 3–6 a rozhodujícím supertiebreaku [10–4].\n\nČtyři nejvýše nasazení hráči měli v úvodním kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n"}
