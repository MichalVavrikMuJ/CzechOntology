{"id": "832330", "url": "https://cs.wikipedia.org/wiki?curid=832330", "title": "LG řada 575", "text": "LG řada 575\n\nEJ 575 je elektrická dvoupodlažní jednotka skládající se z elektrického vozu řady 575, vloženého vozu a řídicího vozu s vozovými skříněmi zhotovenými z hliníkových slitin. Výrobcem jednotek je konsorcium firem ČKD Vagonka Ostrava a Škoda Plzeň.\n\nV roce 2007 ČKD Vagonka uzavřela smlouvu na dodávku dvou patrových jednotek řady 575 pro Litevské železnice (25 kV 50 Hz) odvozených od jednotek řady 471 ČD. Ty byly dodány v průběhu roku 2008 a první z nich byla nasazena do pravidelného provozu na trati Vilnius - Kaunas od 24. prosince 2008. V říjnu 2008 byla podepsána smlouva na další dvě jednotky s termínem dodání v roce 2010. V srpnu 2011 byl uzavřen kontrakt na dodávku dalších 5 souprav, a to 2 třívozových a 3 dvouvozových. Součástí smlouvy je opce na další soupravu. Jednotky mají být dodány v letech 2012 až 2014. Opce byla uplatněna v srpnu 2012, v pořadí již desátá souprava byla dodána v létě 2013. Celkově tak hodnota kontraktu překročila částku 2 miliard korun. V roce 2014 si Litevské železnice objednaly další tři třívozové soupravy, tentokrát pro provoz na mezistátní lince Vilnius - Minsk. Od 10. prosince 2017 jsou dvě ze čtyř párů vlaků na trase Vilnius - Minsk tvořeny elektrickými jednotkami řady 575.\n"}
{"id": "832338", "url": "https://cs.wikipedia.org/wiki?curid=832338", "title": "Elektrická jednotka 671", "text": "Elektrická jednotka 671\n\nElektrické jednotky řady 671 jsou dvousystémové třívozové elektrické jednotky provozované Železničnou spoločností Slovensko a vyrobené českou firmou Škoda Vagonka. Každá jednotka je složena z elektrického vozu řady 671, vloženého vozu řady 071 a řídicího vozu řady 971. Vyráběna byla v letech 2009 a 2014–2015.\n\nDne 30. prosince 2008 byla uzavřena smlouva na dodávku 10 jednotek řady 671 odvozených od řady 471 Českých drah (CityElefant) s konstrukční rychlostí 160 km/h, určených k použití v okolí Žiliny, Trenčína a Košic. První vozidlo mělo být dodáno 18 měsíců po uzavření smlouvy a poslední vozidlo 47 měsíců po podpisu.\n\nPrvní vyrobená jednotka byla slavnostně představena v areálu výrobce dne 5. února 2010, první zkušební jízdu na trase Žilina – Varín absolvovala 27. května 2010 a následující den byla oficiálně představena veřejnosti v Žilině. Pravidelný provoz jednotek řady 671 byl zahájen 12. prosince 2010.\n\nUvažovalo se též o možnosti odvozených dvousystémových variant včetně dálkové verze. O stavebnicovém odvozování dalších jedno i vícesystémových jednotek s variantami maximální rychlosti 120, 140, 160 a 200 km/h a možnými variacemi uspořádání interiéru se zmiňovaly České dráhy i v dubnu 2007. Po několika doobjednávkách byl celkový počet jednotek stanoven na 83 a všechny zůstaly v původní jednosystémové verzi.\n\n\nJednotka je určená pro příměstskou dopravu v oblasti Žiliny a Košic, konkrétně na tratích Žilina – Trenčín, Žilina – Skalité-Serafínov, Žilina – Košice, Košice – Prešov a Košice – Čierna nad Tisou.\n"}
{"id": "832340", "url": "https://cs.wikipedia.org/wiki?curid=832340", "title": "Etiopie na Letních olympijských hrách 2012", "text": "Etiopie na Letních olympijských hrách 2012\n\nEtiopie se účastnila Letní olympiády 2012 ve dvou sportech. Zastupovalo ji 35 sportovců (18 mužů a 17 žen).\n\n"}
{"id": "832341", "url": "https://cs.wikipedia.org/wiki?curid=832341", "title": "Ivan Kavecký", "text": "Ivan Kavecký\n\nIvan Kavecký (* 18. října 1962) je bývalý slovenský fotbalista, útočník.\n\nHrál za Spartak Trnava. V československé lize nastoupil v 22 utkáních a dal 3 góly. Dále hrál za FK Senica.\n\n"}
{"id": "832342", "url": "https://cs.wikipedia.org/wiki?curid=832342", "title": "UZ řada 675", "text": "UZ řada 675\n\nV lednu 2011 byla uzavřena smlouva s Ukrajinskými železnicemi na dodávku 2 šestivozových dvoupodlažních elektrických jednotek odvozených od řady 471 ČD v hodnotě necelé miliardy korun. Jednotky o rozchodu 1520 mm jsou schopny provozu pod stejnosměrným napětím 3 kV a střídavým napětím 25 kV 50 Hz. Jednotky se skládají ze dvou motorových a čtyř vložených vozů, jsou klimatizované, cestujícím nabídnou bistro a připojení na internet prostřednictvím wi-fi. Vlaky mají být v provozu během Mistrovství Evropy ve fotbale 2012. Obě dvě jednotky byly vyrobeny v roce 2011.\n"}
{"id": "832343", "url": "https://cs.wikipedia.org/wiki?curid=832343", "title": "Igor Lančarič", "text": "Igor Lančarič\n\nIgor Lančarič (17. ledna 1964 – 2006) byl slovenský fotbalista.\n\nHrál za Spartak Trnava a na vojně za Duklu Banská Bystrica. V československé lize nastoupil ve 12 utkáních. Dále hrál za Hurbanovo a Sereď. Byl kapitánem reprezentace Československa do 18 let.\n\n"}
{"id": "832344", "url": "https://cs.wikipedia.org/wiki?curid=832344", "title": "Ján Barkóci", "text": "Ján Barkóci\n\nJán Barkóci (* 17. září 1958) je bývalý slovenský fotbalista, útočník.\n\nHrál za Spartak Trnava. V československé lize nastoupil ve více než 50 utkáních a dal 4 góly. Dále hrál za SH Senica.\n\n"}
{"id": "832345", "url": "https://cs.wikipedia.org/wiki?curid=832345", "title": "Polsko na Letních olympijských hrách 2012", "text": "Polsko na Letních olympijských hrách 2012\n\nPolsko na Letních olympijských hrách 2012 v Londýně reprezentovalo 223 sportovců (133 mužů a 90 žen) ve 24 sportech.\n\n"}
{"id": "832349", "url": "https://cs.wikipedia.org/wiki?curid=832349", "title": "Ján Kolenič", "text": "Ján Kolenič\n\nJán Kolenič (* 18. září 1948) je bývalý slovenský fotbalista, obránce. Jeho bratrem je bývalý fotbalista Daniel Kolenič.\n\nV československé lize hrál za Spartak Trnava a Lokomotívu Košice. Gól nedal. V nižší soutěži hrál i za Prievidzu. S Trnavou získal v roce 1973 mistrovský titul. V Poháru mistrů evropských zemí nastoupil ve 2 utkáních.\n\n\n"}
{"id": "832351", "url": "https://cs.wikipedia.org/wiki?curid=832351", "title": "Stanislav Husárik", "text": "Stanislav Husárik\n\nStanislav Husárik (* 3. října 1964) je bývalý československý fotbalista, útočník.\n\nV lize hrál za TJ Vítkovice. V československé lize nastoupil ve 4 utkáních.\n\n"}
{"id": "832353", "url": "https://cs.wikipedia.org/wiki?curid=832353", "title": "Intelligent Network Application Part", "text": "Intelligent Network Application Part\n\nIntelligent Network Application Part (INAP) je signalizační protokol používaný v telekomunikacích v architektuře Inteligentních sítí (IN). Je součástí rodiny protokolů SS7 a obvykle pracuje nad TCAP. Může být chápán jako logika pro řízení telekomunikačních služeb přenesených z tradičních přepojovacích bodů (switching points) na počítačovou platformu nezávislou na službách.\n\nLogika a data \"Inteligentní sítě\" (IN) jsou soustředěny v malém počtu informačních serverů SCP (Service Control Point), které komunikují s přepojovacími body SSP (Service Switching Point) pomocí signalizační sítě (SS7). SSP mají přídavné programové vybavení umožňující podle volaného čísla rozlišit běžné spojení od služeb IN. Typickou aplikací IN je služba převodu čísel (Number Translation service). SSP pro služby IN posílají zprávu IDP (INAP Initial Detection Point) na SCP, který vrací INAP zprávu Connect obsahující geografické číslo, na které se má spojení směrovat. Například neplacené linky ve Velké Británii používají telefonní čísla začínající 0800. Tato čísla se převádějí na geografická čísla pomocí IN. Telefonní ústředny rozpoznávají čísla začínající 0800, převádějí je na IN trigger a pro směrování navazují spojení do IN.\n\nPoužití databázových technologií umožňuje pružnou aktualizaci dat a poskytování dalších služeb, např. UPT (Universal Personal Telecommunication), televoting, CCBS (Completion of Call to Busy Subscriber, dokončení volání k obsazenému účastníkovi – spojení na obsazeného účastníka bude provedeno, jakmile se jeho linka uvolní), CRD (Call Retorting Distribution – zkrácení komunikační cesty při vícenásobném přesměrování), SPL (Split Charging – sdílení poplatků; režim, kdy část poplatků hradí volající a část volaný účastník).\n\nITU definuje několik úrovní (capability levels) protokolu INAP počínaje Capability Set 1 (CS-1). Rozšířenou formou INAP je CAMEL (), která vychází z CS-2.\n\nINAP zprávy jsou definovány pomocí ASN.1 a kódovány pomocí BER. Pro jejich přenos a rozlišování jednotlivých transakcí se používá TCAP, který pro směrování zpráv používá SCCP.\n\n"}
{"id": "832355", "url": "https://cs.wikipedia.org/wiki?curid=832355", "title": "Josef Mydlo", "text": "Josef Mydlo\n\nJosef Mydlo (* 10. února 1952) je bývalý československý fotbalový záložník. Jeho syn David byl rovněž prvoligovým fotbalistou.\n\nV československé lize nastoupil za TJ Vítkovice ve 33 utkáních a dal 3 góly. Začínal v Dolní Bečvě, dále hrál nižší soutěže mj. za ŽD Bohumín a Rožnov pod Radhoštěm\n\n\n"}
{"id": "832356", "url": "https://cs.wikipedia.org/wiki?curid=832356", "title": "CAMEL Application Part", "text": "CAMEL Application Part\n\nCAMEL Application Part (CAP) je signalizační protokol používaný v architektuře Intelligent Network (IN) pro poskytování pokročilých telekomunikačních služeb.\n\nCAP je uživatelský protokol Remote Operations Service Element (ROSE). Využívá Transaction Capabilities Application Part (TCAP) z rodiny protokolů SS7. CAP je založen na podmnožině jádra ETSI a umožňuje implementaci služeb s přidanou hodnotou (value added services) poskytovaných operátorem, jako je možnost přenosu zpráv mezi jednotlivými sítěmi, podpora předplacených karet, boj proti podvodnému chování v mobilních sítích a podpora bezplatných volání (Freephone) jak v hlasových sítích GSM tak v datových sítích GPRS. CAMEL je prostředek umožňující přidávat inteligentní aplikace do mobilních sítí. Prakticky implementuje služby Využívá postupy používané v pevných sítích , které jsou obvykle označovány za (Intelligent Network Application Part) nebo INAP CS-2 protokol.\n\nPřenositelné programové vybavení pro CAMEL Application Part (CAP) poskytuje mechanismy pro podporu pokročilých služeb poskytovaných operátorem. Jedná se o služby Inteligentních sítí (Intelligent network) Tím jsou míněny služby , které jdou nad rámec standardních GSM služeb pro roaming účastníků v rámci domovské sítě nebo mimo ni. CAP rozšiřuje rámec pro IN na GSM/3G sítě pro implementaci IN služeb v GSM/3G sítích.\n\nCAMEL je možné použít při roamingu pro monitorování a řízení spojení účastníka. CAMEL mimo jiné podporuje roaming s předplacenými kartami, vytváření uzavřených uživatelských skupin – tak zvaných Virtuálních privátních sítí (fungujících i při roamingu), používání speciálních čísel, které fungují i při roamingu a boj proti podvodnému chování.\n\nCAP je podobně jako CAMEL rozdělený na 4 fáze, z nichž každá má vlastní specifikaci, která používá předchozí fázi. Každá fáze CAP definuje sadu zpráv a procedur potřebných pro naplnění požadavků příslušné fáze CAMEL definované v 3GPP TS 22.078 (servisní aspekty) a 3GPP TS 23.078 (technická realizace).\n\nDefinici protokolu lze rozdělit na 3 části:\n\n\n"}
{"id": "832358", "url": "https://cs.wikipedia.org/wiki?curid=832358", "title": "Kypr na Letních olympijských hrách 2012", "text": "Kypr na Letních olympijských hrách 2012\n\nKypr se účastnil Letní olympiády 2012. Zastupovalo ji 13 sportovců (9 mužů a 4 ženy) v 7 sportech.\n\n"}
{"id": "832359", "url": "https://cs.wikipedia.org/wiki?curid=832359", "title": "Černá Hora na Letních olympijských hrách 2012", "text": "Černá Hora na Letních olympijských hrách 2012\n\nČerná Hora se účastnila Letní olympiády 2012. Zastupovalo ji 34 sportovců (18 mužů a 16 žen) v 7 sportech.\n\n"}
{"id": "832369", "url": "https://cs.wikipedia.org/wiki?curid=832369", "title": "Hana Vovsová", "text": "Hana Vovsová\n\nHana Vovsová (* 10. června 1966, Mikulov) je česká spisovatelka.\n\nRodačka z Mikulova v roce 1984 ukončila studium na Mikulovském gymnáziu. Pracovala na Speciálních školách v Mikulově. Současně vystudovala na Univerzitě Palackého v Olomouci obor Speciální pedagogika. Většinu svého života se věnuje práci v oblasti vzdělávání a mezilidských vztahů. Společně s prvním manželem, malířem Liborem Lípou, vychovala dnes již dospělou dceru Barboru.\n\nPo rozvodu si našla partnera na internetu. Přestěhovala se do Brna, kde se vdala a žije s manželem i s jeho dospělým synem. Od roku 2008 pracuje na soukromé Vysoké škole obchodní a hotelové jako tajemnice. V roce 2012 založila Osobní seznamku, která zájemcům o vážný vztah nabízí netradiční seznamovací večery První rande, na kterých spolupracuje s life koučkou specializovanou na vztahy.\n\nKniha \"Láska na první kliknutí aneb Jak hledat a najít partnera\" (2010) je prvním knižním zpracováním tématu seznamování na internetu v Česku.\n\nJiž dříve publikovala své názory a pohledy v oblasti vzdělávání a lidských vztahů v tištěných médiích: vlastní pravidelná rubrika v Hlase Pálavy - \"(Ne)maličkosti na každý den\" (2006), \"Psychologie dnes\" (2007), článek v časopise \"Marianne\" (12/2009, \"Psychologie dnes\" (2011). Píše pravidelné články o vztazích na portál Praktický život. Spolupracovala s rádiem Petrov na pravidelných magazínech o seznamování. Připravuje články o seznamování a o vztazích. S některými internetovými portály spolupracuje na článcích o seznamování a o vztazích (iDNES, Žena).\n\n"}
{"id": "832374", "url": "https://cs.wikipedia.org/wiki?curid=832374", "title": "Branislav Trnkócy", "text": "Branislav Trnkócy\n\nBranislav Trnkócy (* 30. května 1951) je bývalý český politik, po sametové revoluci československý poslanec Sněmovny lidu Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992. V živnostenském rejstříku se uvádí bytem Brno.\n\n"}
{"id": "832391", "url": "https://cs.wikipedia.org/wiki?curid=832391", "title": "Husajnova mešita", "text": "Husajnova mešita\n\nHusajnova mešita ( مسجد الإمام الحسين) je mešita, která se nachází v Káhiře nedaleko bazaru Chán al-Chalílí. Byla postavena v roce 1154 a byla pojmenovaná po Husajnovi ibn Alím, vnukovi proroka Mohameda. Někteří věří, že jeho hlava byla pohřbena na místě, kde byla tato mešita postavena. Naopak Ší'ité věří, že hlava Husajna ibn Alího je pohřbena společně s jeho tělem v mešitě Imama Husajna v irácké Karbale. Mešita, která je považována za jedno z nejposvátnějších míst v Káhiře, byla postavena na hřbitově fátimovských chalífů. Tento objev byl zjištěn během prováděných vykopávek. Nejstarší částí celého komplexu je mauzoleum, jehož vznik se datuje do roku 1154. Současná budova byla postavena v 19. století v novogotickém směru. V komplexu budov byly nalezeny velmi posvátné předměty jako například nejstarší rukopis koránu.\n\n"}
{"id": "832397", "url": "https://cs.wikipedia.org/wiki?curid=832397", "title": "Rudolf Tvaroška", "text": "Rudolf Tvaroška\n\nRudolf Tvaroška (5. června 1928, Chtelnica – 30. června 2017, Trenčín) byl slovenský a československý generál, sportovní funkcionář a politik, po sametové revoluci poslanec Sněmovny lidu Federálního shromáždění za SDĽ.\n\nPochází z Trenčína. V roce 1947 absolvoval jako devatenáctiletý Vojenskou akademii v Hranicích. V letech 1970-1973 byl předsedou Československého fotbalového svazu.\n\nVe volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992. V roce 1992 patřil ke dvěma poslancům SDĽ, kteří podpořili ústavní zákon o zániku ČSFR. V SDĽ se angažoval i po vzniku samostatného Slovenska. V roce 2001 se účastnil 6. sjezdu SDĽ, kde byl nejstarším delegátem. Vystupoval zde ovšem kriticky k vedení strany.\n\nV roce 2000 mu byl udělen Kříž Milana Rastislava Štefánika. Tehdy je uveden jako poradce slovenského ministra obrany. K roku 2012 se zmiňuje jako generálmajor ve výslužbě a člen spolku vojenských důchodců.\n\n\n"}
{"id": "832401", "url": "https://cs.wikipedia.org/wiki?curid=832401", "title": "Jim Thorpe", "text": "Jim Thorpe\n\nJames Francis „Jim“ Thorpe (28. května 1888 Prague, Oklahoma – 28. března 1953 Lomita, Kalifornie) byl americký sportovec smíšeného bělošsko-indiánského původu. Byl mimořádně univerzálním sportovcem: na Letních olympijských hrách 1912 získal zlaté medaile v pětiboji i desetiboji, kromě toho hrával profesionálně americký fotbal, baseball a basketbal. Když se následně zjistilo, že byl před olympiádou placen za hraní baseballu, byly mu olympijské medaile odňaty kvůli porušení zásady amatérismu. V roce 1983 mu Mezinárodní olympijský výbor medaile posmrtně vrátil.\n"}
{"id": "832406", "url": "https://cs.wikipedia.org/wiki?curid=832406", "title": "Hans Hedtoft", "text": "Hans Hedtoft\n\nHans Christian Hedtoft Hansen (21. dubna 1903, Aarhus – 29. ledna 1955, Stockholm) byl dánský politik, představitel dánské sociální demokracie, jejímž byl v letech 1939–1955 předsedou. V letech 1947-1950 a 1953-1955 byl premiérem Dánska. Roku 1945 byl krátce též ministrem práce a sociálních věcí.\n\nByl jedním z hlavních konstruktérů dánské verze sociálního státu, založeném na značném progresivním zdanění. Po pokusech vytvořit spolu s dalšími skandinávskými státy Skandinávskou obrannou unii se přiklonil k NATO, k jehož zakladatelům patřil. Zemřel ve funkci premiéra, když ho na zasedání Severské rady postihl srdeční záchvat.\n\n"}
{"id": "832409", "url": "https://cs.wikipedia.org/wiki?curid=832409", "title": "Metro v Lille", "text": "Metro v Lille\n\nMetro v Lille (francouzsky: Métro de Lille) tvoří základ městské hromadné dopravy v Lille. Do provozu bylo uvedeno 23. dubna 1983 a bylo to první metro, které využívalo systému VAL (francouzsky: \"véhicule automatique léger\").\n\nMetro je součástí kombinovaného systému veřejné dopravy obsahující kromě metra ještě autobusovou a tramvajovou dopravu. Tento systém pokrývá celou metropolitní oblast kolem Lille a je provozován firmou \"Transpole\".\n\nVýstavba začala v roce 1978 a první linka byla slavnostně uvedena do provozu 25. dubna 1983. Jednalo se o úsek mezi stanicemi \"4 Cantons\" a \"République\". 2. května 1984 byla otevřena linka 1. Měla celkem 18 stanic a měřila 13,5 km, z čehož 8,5 km bylo v podzemí. Linka vedla ze stanice \"CHR B Calmette\" do stanice \"4 Cantons\". Trasou procházela skrz \"Gare de Lille Flandres\". Všechny stanice mají mezi nástupištěm a vlakem dvěře.\n\n3. dubna 1989 byla otevřena Linka 2. 27. října 2000 dosáhla trasa stanicí \"CH Dron\" blízkosti belgické hranice. Linka má celkem 43 stanic a je 32 km dlouhá.\n\nVlaky jsou 2 metry široké a 26 m dlouhé (dva spojené vozy) a jezdí na kolech s gumovou obručí. Nástupiště jsou 56 metrů dlouhá. To je dostatečná délka na dva vozy. V jednom voze je možné přepravovat 156 pasažérů.\n\nMetro je v provozu od 5:00 ráno do půlnoci. Vlaky jezdí v rozmezí 1,5 – 4 minut (1 minuta ve špičce) a v rozmezí 6 – 8 minut brzy ráno a večer. V neděli jezdí vlaky každé 4 – minut. Jednosměrná jízdenka stojí €1.40.\n\n\n"}
{"id": "832410", "url": "https://cs.wikipedia.org/wiki?curid=832410", "title": "Jan Svoboda (fotbalista)", "text": "Jan Svoboda (fotbalista)\n\nJan Svoboda (* 20. srpna 1960) je bývalý československý fotbalista.\n\nV lize hrál za TJ Vítkovice. V československé lize nastoupil ve 2 utkáních. Dále hrál za Škodu Plzeň a LIAZ Jablonec.\n\n"}
{"id": "832411", "url": "https://cs.wikipedia.org/wiki?curid=832411", "title": "Dušan Suchý", "text": "Dušan Suchý\n\nDušan Suchý (* 21. července 1966) je bývalý československý fotbalista. Je synem bývalého věhlasného hokejového obránce Jana Suchého.\n\nV dorosteneckém věku byl ve Zbrojovce Brno, kde se stal mistrem Československa v dorostenecké kategorii (1982/83). V československé lize hrál za TJ Vítkovice (1985), v české lize hrál za SK Hradec Králové (1995).\n\n"}
{"id": "832412", "url": "https://cs.wikipedia.org/wiki?curid=832412", "title": "Wabash County", "text": "Wabash County\n\nWabash County je název dvou okresů ve Spojených státech amerických:\n"}
{"id": "832413", "url": "https://cs.wikipedia.org/wiki?curid=832413", "title": "Václav Erban", "text": "Václav Erban\n\nMjr. Václav Erban je bývalý český televizní moderátor, major Sboru národní bezpečnosti (SNB) a autor detektivek, které publikoval pod pseudonymem Václav Baner. V letech 1978–1989 působil jako starší referent specialista IX. správy Federálního ministerstva vnitra (správa pro politickovýchovnou, vzdělávací, kulturní a propagační činnost FMV) v Ústřední redakci armády, bezpečnosti a brannosti (ÚRABB) Československé televize (ČST), kde uváděl relaci \"Federální kriminální ústředna pátrá, radí, informuje\" a patrně také provázel televizním pořadem \"Fakta\", oficiální reakcí ministerstva vnitra na kritiku zásahu proti studentské demonstraci 17. listopadu 1989. Zahrál sám sebe (cameo) v několika filmech. Je spoluautorem scénáře čs. filmu \"Pavučina\" (1986).\n\n\n\nVáclav Erban hrál sám sebe v těchto československých filmech a seriálech:\n\n\n"}
{"id": "832414", "url": "https://cs.wikipedia.org/wiki?curid=832414", "title": "Portugalsko na Letních olympijských hrách 2012", "text": "Portugalsko na Letních olympijských hrách 2012\n\nPortugalsko se účastnilo Letní olympiády 2012. Zastupovalo ho 77 sportovců (45 mužů a 32 žen) v 13 sportech.\n\n"}
{"id": "832415", "url": "https://cs.wikipedia.org/wiki?curid=832415", "title": "Guatemala na Letních olympijských hrách 2012", "text": "Guatemala na Letních olympijských hrách 2012\n\nGuatemala se účastnila Letní olympiády 2012. Zastupovalo ji 19 sportovců (12 mužů a 7 žen) v 11 sportech.\n\n"}
{"id": "832416", "url": "https://cs.wikipedia.org/wiki?curid=832416", "title": "Venezuela na Letních olympijských hrách 2012", "text": "Venezuela na Letních olympijských hrách 2012\n\nVenezuela se účastnila Letní olympiády 2012. Zastupovalo ji 69 sportovců (43 mužů a 26 žen) v 15 sportech.\n\n"}
{"id": "832418", "url": "https://cs.wikipedia.org/wiki?curid=832418", "title": "Josef Čaloun", "text": "Josef Čaloun\n\nJosef Čaloun (18. června 1946 Zliv – 19. června 2016) byl český fotbalový brankář. Byl nástupcem svého bratrance Františka Čalouna v prvoligové brance Plzně, jeho syn Michal Čaloun byl rovněž prvoligovým brankářem (mj. Plzně). Po skončení aktivní kariéry působil v Plzni jako trenér brankářů.\n\nV československé lize chytal za VCHZ Pardubice a Škodu Plzeň. Nastoupil v 261 ligových utkáních. Byl v olympijském výběru Československa. V Poháru vítězů pohárů nastoupil ve 2 utkáních proti FC Bayern Mnichov. Před ním chytal za Plzeň jeho bratranec František Čaloun a po něm i jeho syn Michal Čaloun. V Plzni chytal 14 let, na nižší soutěži pokračoval za Svéradice.\n\n"}
{"id": "832422", "url": "https://cs.wikipedia.org/wiki?curid=832422", "title": "Alžírsko na Letních olympijských hrách 2012", "text": "Alžírsko na Letních olympijských hrách 2012\n\nAlžírsko se účastnilo Letní olympiády 2012. Zastupovalo ho 39 sportovců (21 mužů a 18 žen) v 12 sportech.\n\n"}
{"id": "832425", "url": "https://cs.wikipedia.org/wiki?curid=832425", "title": "Grenada na Letních olympijských hrách 2012", "text": "Grenada na Letních olympijských hrách 2012\n\nGrenada se účastnila Letní olympiády 2012. Zastupovalo ji 10 sportovců (6 mužů a 4 žen) ve 4 sportech.\n\n"}
{"id": "832427", "url": "https://cs.wikipedia.org/wiki?curid=832427", "title": "Hans Christian Hansen", "text": "Hans Christian Hansen\n\nHans Christian Svane Hansen (8. listopadu 1906 – 19. února 1960) byl dánský politik, představitel dánské sociální demokracie, jejímž byl v letech 1955–1960 předsedou. V letech 1955-1960 byl rovněž premiérem Dánska. Roku 1945 a v letech 1947–1950 byl ministrem financí, roku 1950 krátce ministrem obchodu a v letech 1953-1958 ministrem zahraničních věcí.\n\nDo funkce premiéra nastoupil po náhlém úmrtí Hanse Hedtofta z pozice ministra zahraničí, přičemž si ponechal obě funkce. Za jeho vlády byl ustaven všeobecný penzijní systém či systém podpory dánským zemědělcům. Roku 1957 byl jedním z prvních signatářů Římské smlouvy, která zakládala Evropské hospodářské společenství. Roku 1960 vstoupil do Evropského sdružení volného obchodu. Zemřel ve funkci premiéra na rakovinu.\n\n"}
{"id": "832428", "url": "https://cs.wikipedia.org/wiki?curid=832428", "title": "Kostel Saint-Nicolas-du-Chardonnet", "text": "Kostel Saint-Nicolas-du-Chardonnet\n\nKostel Saint-Nicolas-du-Chardonnet (doslovně \"svatého Mikuláše z Bodláčí\") je katolický farní kostel v 5. obvodu v Paříži na rohu ulic \"Rue des Bernardins\" a \"Rue Saint-Victor\". Od roku 1977 kostel využívá Kněžské bratrstvo svatého Pia X., které se hlásí ke katolickému tradicionalismu. Kostel je od roku 1887 chráněn jako historická památka.\n\nKostel byl založen ve 13. století na západním okraji města mezi řekami Bièvre a Seina na pozemku nazývaném léno Chardonnet (fr. chardons = bodláčí), které původně patřilo klášteru Saint-Victor. Území bylo při stavbě městských hradeb za krále Filipa II. Augusta rozděleno, přičemž klášter zůstal vně hradeb a volné místo zůstalo uvnitř hradeb. Následně na něm byly postaveny Collège des Bernardins (1245) a Collège du Cardinal Lemoine (1303).\n\nKdy přesně byl vybudován kostel Saint-Nicolas-du-Chardonnet, není jisté, neboť prameny z období 1230-1246 umožňují rozdílný výklad, a není jisté, zdali hovoří o tomto kostelu nebo o jiné sousedící sakrální stavbě. Jisté je, že kostel svatého Mikuláše založený Robertem Pobožným na ostrově Cité byl zbořen roku 1242, aby na jeho místě byla postavena Sainte Chapelle. Vychází se proto z toho, že Saint-Nicolas-du-Chardonnet byla jeho náhrada (ale není jisté, zdali celá budova nebo jen přenesením patrocinia), neboť v Paříži byl svatý Mikuláš z Myry uctíván jako patron lodníků, obchodníků a studentů.\n\nV roce 1625 byla nově postavena zvonice a mezi lety 1656 a 1763 byl celý kostel přestavěn do dnešní klasicistní podoby. Z důvodu velikosti pozemku byl nový kostel postaven v severo-jižním směru. Roku 1656 byl na hřbitově severně od starého kostela položen základní kámen. Loď byla dokončena v roce 1716, klenák v klenbě byl osazen roku 1763, hlavní oltář vysvětil 4. prosince 1768 pařížský arcibiskup Christophe de Beaumont. Dlouhou dobu výstavby zapříčinil nedostatek finančních prostředků, které byly získány i královskými loteriemi (1703 a 1763).\n\nVarhany vyrobil v letech 1723-1725 Frauçois Thierry původně pro kostel Saints-Innocents, který byl roku 1787 uzavřen a nástroj byl během Velké francouzské revoluce přenesen do kostela Saint-Nicolas-du-Chardonnet. Ovšem v roce 1795 byly z kostela odvezeny umělecké předměty a roku 1796 byl kostel (jako poslední v Paříži) uzavřen. Dřevěné části byly prodány, kov roztaven a budova byla jako národní majetek pronajmuta. Kostel byl opět otevřen v roce 1802. Kvůli stavbě \"Boulevardu Saint-Germain\" v roce 1862 bylo nutno přestavět apsidu. Fasáda na ulici \"Rue Saint-Victor\" pochází z roku 1934.\n\nDne 27. února 1977 byl kostel obsazen věřícími Kněžského bratrstva svatého Pia X. Pařížské arcibiskupství se pokusilo o uzavření kostela, ale bez úspěchu. Dne 21. prosince 1978 explodovala v kostele nálož, která způsobila jen lehké škody. V roce 1996 se zde sloužila zádušní mše za válečného zločince Paula Touviera (1915-1996) a konají se zde smuteční obřady za významné představitele francouzské pravice jako byli François Duprat (1978), Jean-Pierre Stirbois (1988) Maurice Bardèche (1998), Marie-France Stirbois (2006) nebo Georges-Paul Wagner (2006). Marine Le Penová, předsedkyně Národní fronty zde nechala pokřtít své tři děti.\n\n\n"}
{"id": "832429", "url": "https://cs.wikipedia.org/wiki?curid=832429", "title": "Uganda na Letních olympijských hrách 2012", "text": "Uganda na Letních olympijských hrách 2012\n\nUganda se účastnila Letní olympiády 2012. Zastupovalo ji 16 sportovců ve 4 sportech.\n\n"}
{"id": "832430", "url": "https://cs.wikipedia.org/wiki?curid=832430", "title": "Karel Böhm", "text": "Karel Böhm\n\nKarel Böhm (30. srpna 1906 – 16. listopadu 1942 Berlín) byl rakouský fotbalista a fotbalový trenér. Byl popraven nacisty za aktivní účast v odboji v Berlíně–Plötzensee.\n\nV československé lize hrál za SK Náchod, Viktorii Plzeň, SK Židenice a SK Slezská Ostrava. V československé lize nastoupil v 86 utkáních a dal 2 góly. V sezoně 1934/35 se jako hráč podílel na bronzovém umístění Židenic.\n\nV lize trénoval SK Slezská Ostrava.\n\n"}
{"id": "832433", "url": "https://cs.wikipedia.org/wiki?curid=832433", "title": "Katedrála svatého Štěpána (Paříž, zaniklá)", "text": "Katedrála svatého Štěpána (Paříž, zaniklá)\n\nKatedrála svatého Štěpána (fr. \"Cathédrale Saint-Étienne\") byla katolická katedrála v Paříži. Nacházela se na ostrově Cité v prostoru dnešního náměstí \"Parvis Notre-Dame\" před současnou katedrálou Notre-Dame. Až do 9. století byla její předchůdkyní. Zbořena byla ve 12. století.\n\nV Paříži je možné podle písemných zmínek a na základě archeologických nálezů rekonstruovat skupinu biskupských staveb, tj. katedrály sv. Štěpána a Notre-Dame, baptisterium Saint-Jean-le-Rond a baziliku Saint-Germain-le-Vieux. Kostel sv. Štěpána vznikl buď ve 4. století na základech římské stavby a následně byl upraven nebo byl postaven v 6. století za použití starších stavebních prvků. Založen byl merovejskými králi, pravděpodobně Childebertem I. (511-558), přičemž nelze potvrdit, zdali byl kostel nově založen nebo pouze obnoven.\n\nJako sídlo biskupa je katedrála sv. Štěpána v písemných pramenech poprvé zmiňována v roce 690 a ještě v roce 829 byla hlavním biskupským kostelem.\n\nV roce 887 během obléhání města Normany, kdy sem bylo přeneseno tělo sv. Germana z kláštera Saint-Germain-des-Prés, byla katedrála ušetřena dobytí. Krátce poté však ztratila svůj význam ve prospěch sousedního kostela Notre-Dame. Žádný text nezmiňuje tento kostel až do roku 1110, kdy se zmiňuje, že kostel je v troskách. Ruiny bývalého katedrálního kostela zmizely při zahájení stavby současné katedrály Notre Dame kolem roku 1160, kterou inicioval biskup Maurice de Sully.\n\nKatedrála svatého Štěpána byla na svou dobu velmi rozlehlá. Jeho západní průčelí se nacházelo asi čtyřicet metrů západně od dnešního průčelí Notre-Dame a bylo jen o méně širší: 36 metrů. Stavba byla 70 metrů dlouhá, tedy o něco více než polovinu délky dnešní katedrály. Řady mramorových sloupů oddělovaly 10 metrů širokou hlavní loď a čtyři boční lodě, první dvě o šířce 5 m a druhé 3,5 m. Zeď druhé jižní lodi byla postavena na základech zdi z období pozdní antiky. Katedrála byla vyzdobena mozaikami a zastřešená kupolí. Měla nejspíš narthex a zvonici a pravděpodobně věž na levé straně.\n\nVýzkumy z roku 1972 neumožnily určit přesně architektonický vývoj stavby ani zjistit, zda jeho pět lodí bylo postaveno ve stejnou dobu. Bazilika byla nejspíš podobná starověkým bazilikám v Římě a Ravenně v Itálii.\n\nRůzné části mobiliáře, terakot a mramoru objevené v blízkosti budovy patří do vrcholného středověku. Různé texty včetně jednoho datovaného do doby kolem roku 1110 umožňují považovat je za pozůstatky z katedrály.\n\nSeverně od katedrály v prostoru dnešní ulice \"Rue du Cloître-Notre-Dame\" se nacházelo baptisterium Saint-Jean-le-Rond zasvěcené Janu Křtiteli. Jeho první písemná zmínka pochází z roku 452. V 5. století se zde měla svatá Jenovéfa shromáždit s ženami Paříže, aby společnými modlitbami odvrátily Attilův útok na město. Rovněž zde bylo v roce 881 ukryto tělo svatého Germana před útokem Normanů.\n\nUž od 19. století jsou bohaté archeologické nálezy pod \"Parvis Notre-Dame\". Nejvýznamnější výzkumy proběhly v letech 1847, 1907 a 1965-1967. Výzkumy odhalily významné pozůstatky z galo-římského období a středověku, mezi nimi především základy kultovní stavby ve formě pětilodní baziliky. V roce 1972 bylo pod náměstím vybudováno podzemní archeologické muzeum nazvané Crypte archéologique, kde jsou od roku 1980 objevy přístupné veřejnosti.\n"}
{"id": "832434", "url": "https://cs.wikipedia.org/wiki?curid=832434", "title": "Jaroslav Kekely", "text": "Jaroslav Kekely\n\nJaroslav Kekely (* 26. prosince 1957, Kysucký Lieskovec) je bývalý československý fotbalista, útočník.\n\nV československé lize hrál za ZVL Žilina. V československé lize nastoupil ve 30 utkáních. Dále hrál i za TŽ Třinec.\n\n"}
{"id": "832435", "url": "https://cs.wikipedia.org/wiki?curid=832435", "title": "Maxdorf", "text": "Maxdorf\n\nMístní název Maxdorf znamená v němčině \"„Maxova ves“\".V německy mluvících zemích jej \nnesou sídla:\nVe východních zemích bylo toto toponymum přejmenováno na:v Česku:\nv Polsku:\nV současnosti název Maxdorf používá v Česku nakladatelství Maxdorf s.r.o., Praha 4 – Libuš, (IČO 64579816).\n"}
{"id": "832441", "url": "https://cs.wikipedia.org/wiki?curid=832441", "title": "Poul Schlüter", "text": "Poul Schlüter\n\nPoul Holmskov Schlüter (* 3. dubna 1929 Tønder) byl dánský politik, představitel dánské Konzervativní lidové strany, jejímž byl v letech 1974–1977 a 1981–1993 předsedou. V letech 1982–1993 byl premiérem Dánska, jediným premiérem za konzervativní stranu po druhé světové válce. Během jedenácti let vedl čtyři kabinety. Roku 1989 krátce zastával funkci ministra spravedlnosti. V letech 1994–1997 byl viceprezidentem Evropského parlamentu.\n\nNa funkci předsedy vlády musel rezignovat po tzv. tamilské aféře (\"tamilsagen\"), kdy mu bylo prokázáno, že nepravdivě informoval dánský parlament ve věci udílení azylu tamilským uprchlíkům. Napsal v Dánsku populární autobiografii nazvanou \"Sikken et liv\".\n\n"}
{"id": "832442", "url": "https://cs.wikipedia.org/wiki?curid=832442", "title": "Jochen Lettmann", "text": "Jochen Lettmann\n\nJochen Lettmann (* 10. dubna 1969 Duisburg, Severní Porýní-Vestfálsko) je bývalý německý vodní slalomář, kajakář závodící v kategorii K1.\n\nNa mistrovstvích světa získal jednu zlatou (K1 družstva – 1995) a jednu bronzovou medaili (K1 družstva – 1997). Z evropských šampionátů má rovněž jedno zlato (K1 družstva – 1996) a jeden bronz (K1 – 1996). Na Letních olympijských hrách 1992 v Barceloně získal v závodě K1 bronzovou medaili, v Atlantě 1996 skončil na osmém místě.\n"}
{"id": "832443", "url": "https://cs.wikipedia.org/wiki?curid=832443", "title": "Oškobrh", "text": "Oškobrh\n\nOškobrh (285 m n. m.) je rozložitý kopec v okrese Nymburk ve Středočeském kraji ležící 8 km východně od Poděbrad. Rozkládá se na katastrálních územích Opolany, Odřepsy, Oškobrh, Dobšice u Žehuně, Kolaje a Vlkov pod Oškobrhem. Vlastní vrchol leží 2 km severně od Opolan.\n\nKopec je kulturně významný. Na jižním vrcholu bývala zřejmě keltská osada, na severním vrcholu byly odkryty zbytky středověkého kostelíka. Převážnou část kopce zabírá chovná obora muflonů, která je nepřístupná. Je to nejvyšší bod Nymburské kotliny. Větší část kopce je chráněna jako Přírodní památka Oškobrh.\n\nJe to výrazný svědecký vrch ze svrchnoturonských až coniackých slínovců a vápnitých jílovců s polohami křemitých jílovců, zvedající se na pravém svahu údolí dolní Cidliny. Vrcholová plošina vznikla na poloze odolnějších silicifikovaných slínovců (tzv. inoceramových opuk). Na příkrých okrajových svazích jsou plošné sesuvy a kamenolomy.\n\nJihozápadní úpatí obtéká Sánský kanál a severní úpatí odvodňuje Velenický potok.\n\nRostou zde dubové porosty s příměsí smrku, habru, jasanu a borovice, na jižním srázu je stepní lada, naleziště tořiče hmyzonosného.\n\nNa vrcholu jsou zbytky valů a příkopů z halštatského a laténského hradiště, na nižším protáhlém svědeckém vrchu v severovýchodním sousedství (\"Na hřebínku\") se nacházejí valy a příkopy z doby římské až slovanské. V severní části (\"Kostelíček\") jsou zbytky kostela. Z jihozápadní hrany plošiny Oškobrhu je výhled.\n\nGeomorfologicky vrch náleží do celku Středolabská tabule, podcelku Nymburská kotlina, okrsku Ovčárská pahorkatina, podokrsku Senický stupeň, jehož je Oškobrh samostatnou geomorfologickou části.\n\nO původu jména vypráví mnoho pověstí. Podle jedné pojmenovali vrch formani, kteří na sebe při zdolávání kopce volali: „Vozko, brzď!“ Z toho prý vzešlo jméno Voškobrh. Podle jiné verze zněl pokřik „Vozka brk“ (brk – narazil a převrátil vůz). Naposledy se v lidovém podání objevuje služebník knížete Slavníka Ošek, který měl nalézt v jeskyni na kopci zatoulaného syna slavníkovského velmože Radima. Zakladatel rodu Slavníkovců proto vrch pojmenoval po věrném sluhovi: Oškovrch, Oškobrh.\n\nSoučasní jazykozpytci se ovšem s pověstmi nespokojili. Začali hledat jiné kořeny, které by je zavedly dále do naší minulosti. Postupem času převládl názor, že jméno Oškobrh se vyvinulo z keltského Askdum (Askidunum, Jasaní hradiště), Askbriga (Jasaní hrad) nebo Askbrig (Jasaní hora), známého také z řecké (Askibourgion) a germánské (Askoberg nebo Aska-berg) podoby. Všechna tato jména znamenají totéž – Jasaní hora (nebo hrad), což je jméno, které nalezneme i na mapě řeckého geografa Ptolemaia.\n\nZ geomantického i historického hlediska je Oškobrh evidentně důležitý kopec, a to minimálně pro střední Čechy. Jakožto svědecký vrch byl jistě významnou pozicí lidského osídlení už odedávna. Vypíná se nad labskou rovinou, která jistě vždy byla místem plným zvěře. Kopec svým obyvatelům dával výhodu snadného přehledu nad lužními lesy pod sebou, a současně poskytoval suché a bezpečné místo k osídlení. Na vrcholu kopce vznikla rozměrná, téměř rovná náhorní plošina. Ta je po obvodu opevněna výrazným valem na hraně resp. místy kousek pod hranou plošiny. Celková opevněná plocha dosahuje 15 ha; na mnoha místech je narušena opukovými lomy. Tyto lomy začaly vznikat již v 10. století, krátce po opuštění hradiště. Další narušení plochy byla výstavba kostelíka v severozápadním rohu, a novodobé úpravy terénu v souvislosti s provozem obory (od 16. století).\n\nObvodové opevnění je zachováno na severní straně, v délce cca 500 m a výšce necelého metru. K západu je často přerušováno lomy. Další část valu vede od severozápadní výspy k východu a poté se obloukovitě stáčí k jihu. Tam se napojuje k valu vedoucímu po jižní hraně. Jižní val (délka 400 m) sleduje hranu kopce; v místech, kde se stáčí k severovýchodu, končí v prostoru jednoho z lomů. Výška jižního valu dosahuje z vnitřního prostoru až 1,2 m. Slovanské osídlení se soustředilo do míst pozdějšího kostela, zbytek plochy nebyl příliš využíván. Možný je i pozdější původ některých valů. Severní val byl totiž postaven jednodušším způsobem než zbytek opevnění; šlo pouze o navršený jílovito-kamenitý materiál.\n\nKopec je ze všech stran obklopen silnicemi, zejména silnicí I/11 (směr Poděbrady – Ostrava), vedoucí po severovýchodním úpatí kopce. Po západním úpatí, jen z Vlkova do Opolan, vede žlutá turistická značka.\n"}
{"id": "832444", "url": "https://cs.wikipedia.org/wiki?curid=832444", "title": "Sylvain Curinier", "text": "Sylvain Curinier\n\nSylvain Curinier (* 15. března 1969 Lons-le-Saunier) je bývalý francouzský vodní slalomář, kajakář závodící v kategorii K1.\n\nNa mistrovstvích světa získal v roce 1993 stříbro v závodě hlídek K1. Na Letních olympijských hrách 1992 v Barceloně vybojoval stříbrnou medaili v individuálním závodě K1.\n"}
{"id": "832446", "url": "https://cs.wikipedia.org/wiki?curid=832446", "title": "Pavel Přindiš", "text": "Pavel Přindiš\n\nPavel Přindiš (* 17. srpna 1961 Olomouc) je bývalý český a československý vodní slalomář, kajakář závodící v kategorii K1 a olympionik. Pracuje jako správce Areálu vodních sportů v pražské Troji.\n\nNa mistrovstvích světa získal dvě bronzové medaile (K1 družstva – 1991, 1993). Startoval na Letních olympijských hrách 1992 v Barceloně, kde se umístil v závodě K1 na 24. místě.\n\nJeho synem je kajakář Vít Přindiš, první český vítěz v celkovém hodnocení světového poháru ve vodním slalomu na kajaku v kategorii K1 (2017), mistr světa a Evropy.\n\n"}
{"id": "832453", "url": "https://cs.wikipedia.org/wiki?curid=832453", "title": "Damián Martinez", "text": "Damián Martinez\n\nDamián Emiliano Martinez (* 2. září 1992, Mar del Plata, Argentina) je argentinský fotbalový brankář. V červnu 2011 byl poprvé povolán do seniorské reprezentace Argentiny, kde nahradil Oscara Ustariho. Na svůj debut v reprezentačním výběru stále čeká.\n\n"}
{"id": "832458", "url": "https://cs.wikipedia.org/wiki?curid=832458", "title": "Katar na Letních olympijských hrách 2012", "text": "Katar na Letních olympijských hrách 2012\n\nKatar se účastnil Letní olympiády 2012. Zastupovalo ho 12 sportovců ve 4 sportech.\n\n"}
{"id": "832460", "url": "https://cs.wikipedia.org/wiki?curid=832460", "title": "Státní poznávací značky v Irsku", "text": "Státní poznávací značky v Irsku\n\nStátní poznávací značky v Irsku mají podle systému fungujícího od roku 1987 tvar RR-HH-ČČČČČČ. Jednotlivé části registračního kódu jsou:\n\nPořadová čísla mohou být rezervována po vyplnění formuláře VRT15A za poplatek 1000 €. Většina čísel může být rezervována, výjimky tvoří první pořadová čísla u měst Cork, Dublin, Limerick a Waterford, tato jsou rezervována pro starosty těchto měst.\n\nVozidla irských ozbrojených složek mají značky stejného typu. Oproti běžným značkám je jejich písmo stříbrné na černém podkladu. Dalším rozdílem je, že na nich nenalezneme irské označení hrabství.\n\nV současnosti existují už pouze dva typy značek, pro něž se používá britský systém platný před rokem 1987. Jedná se o série:\n\nDovezená ojetá auta jsou registrována spíše podle roku první registrace v původní zemi, než podle roku dovozu.\n\nV roce 2013 došlo ke změně registrace, kdy místo dvoučíselného označení roku se použije označení tříčíselné. To znamená, že místo označení 13, se v 1. pololetí (leden–červen) použije 131 a v 2. pololetí (červenec–prosinec) 132. Stane se tak kvůli pověře, která tvrdí, že číslo 13 je nešťastné. Podle Irské společnosti automobilového průmyslu (SIMI) by díky tomu mohly poklesnout prodeje automobilů, a tím pádem by mohl být ohrožen automobilový průmysl.\n\nStátní poznávací značka má podle předpisů S.I. No. 318/1992 a S.I. No. 432/1999 tyto náležitosti:<ref name=\"318/1992\"></ref><ref name=\"432/1999\"></ref>\n\nU značek je tolerováno nedodržení rozměrů:\n\nKódy hrabství a měst podle standardu jsou tvořené prvním a posledním písmenem názvu hrabství (MH = Meath, LK = Limerick). Pokud by při použití tohoto pravidla docházelo ke konfilktu, jsou použité jiné kódy – Kerry = KY a Kilkenny = KK, Waterford = WD a Wexford = WX. Hrabství Tipperary se dělí na Tipperary North = TN a Tipperary South = TS. Města Limerick a Waterford používají jednopísmennou značku odlišnou od zbytku hrabství – L, resp. W. Cork s hrabstvím, Dublin s hrabstvím a Galway s hrabstvím používající taktéž jednopísmenné značky C, D a G.\n\nKromě písmenného kódu je hrabství také označeno pomocí irského názvu, který se nachází nad vlastní sekvencí znaků.\n\nKódy a irské názvy jsou podle předpisů S.I. No. 318/1992 a S.I. No. 432/1999 následující:\n\nOd roku 1903 do roku 1986 byl v Irsku používán britský systém poznávacích značek. Značky se sestávaly z písmena označující hrabství doplněným vždy o písmeno I (Irsko) před nebo za písmenem označujícím hrabství. Za tímto kódem následovalo pořadové číslo od 1 do 9999. Dvoupísmenné kódy tedy nabývaly tvarů IA–IZ a AI–ZI. Písmena G, S a V se vynechávala, neboť byla rezervována pro Skotsko, avšak po odtržení Irska od Spojeného království a vyčerpání irských sérií byla od 80. let 20. století také použita.\n\nPřidělení kódů se řídilo abecedním pořadím irských a severoirských hrabství. Řada ve tvaru ZA–ZZ byla doplňková, sloužila tam, kde již běžné série nedostačovaly. Série ZZ byla přidělena dočasným registracím.\n\n"}
{"id": "832462", "url": "https://cs.wikipedia.org/wiki?curid=832462", "title": "Mešita Abú El-Abbáse Mursího", "text": "Mešita Abú El-Abbáse Mursího\n\nMešita Abú El-Abbáse Mursího ( جامع المرسي أبو العباس) je slavná mešita, která se nachází v egyptské Alexandrii. Budova byla navržena a postavena Eugeniem Valzanim a Mario Rossim v letech 1929 až 1945. Byla věnována El-Mursímu Abú Abbásovi, který žil ve 13. století a v roce 1287 v Alexandrii zemřel. V mešitě se nachází jeho hrobka.\n\nMešita je situována v alexandrijské čtvrti Anfuši, nedaleko od citadely Qaitbay.\n\n"}
{"id": "832468", "url": "https://cs.wikipedia.org/wiki?curid=832468", "title": "Dálnice A14 (Německo)", "text": "Dálnice A14 (Německo)\n\nDálnice A14, německy Bundesautobahn 14 (zkratka BAB 14), zkráceně Autobahn 14 (zkratka A14), je dálnice na východě Německa. Měří 292,6 km. Až bude hotová, bude spojovat Wismar s Drážďanami.\n\nDálnice se aktuálně skládá ze dvou částí.\n\nNa chybějícím úseku momentálně probíhají stavební práce.\n\n\n"}
{"id": "832470", "url": "https://cs.wikipedia.org/wiki?curid=832470", "title": "Kamil Filipec", "text": "Kamil Filipec\n\nKamil Filipec (9. března 1874 Hustopeče nad Bečvou – 2. října 1957) byl český římskokatolický kněz, čestný kanovník Katedrální kapituly u sv. Štěpána v Litoměřicích.\n\nMoravský rodák byl na kněze pro olomouckou arcidiecézi vysvěcen 5. července 1898 v Olomouci. Za II. světové války (mezi lety 1941-1944) byl přeložen z Moravy do Sudet do litoměřické diecéze. Stal se farářem v Rychnově u Jablonce a v roce 1948 byl již pensionován. 24. listopadu 1951 byl jmenován čestným kanovníkem litoměřické katedrální kapituly, 18. prosince 1951 byl instalován v litoměřické katedrále spolu s Ferdinandem Kraupnerem. Zemřel 2. října 1957 a byl pohřben na vinohradském hřbitově v Praze.\n\nNeblaze proslul svou spoluprací s komunistickým totalitním režimem a jeho manifesty. Podepsal mezi prvními signatáři dokument \"Čeští a slovenští katolicí manifestují za dohodu se státem\", který byl uveřejněn v Katolických novinách v roce 1949 a byl v rozporu s církví vedenou československými římskokatolickými biskupy.\n\nDo \"Věstníku katolického duchovenstva\" v souvislosti s Akcí K z 13. na 14. dubna 1950, zaměřenou na likvidaci klášterů napsal: \"\"My vlastenečtí kněží, hleďme napravit to, čím se odsouzení řeholníci provinili. Nyní tím, že budeme ostražití a tím více se přikloníme k naší milé vládě, která pro nás uzákonila tolik dobrého (státní plat).\"\"\n\n\n\n"}
{"id": "832472", "url": "https://cs.wikipedia.org/wiki?curid=832472", "title": "Moldavsko na Letních olympijských hrách 2012", "text": "Moldavsko na Letních olympijských hrách 2012\n\nMoldavsko se účastnilo Letní olympiády 2012. Zastupovalo ho 22 sportovců (12 mužů a 10 žen) v 9 sportech.\n\n"}
{"id": "832476", "url": "https://cs.wikipedia.org/wiki?curid=832476", "title": "Chua Kuo-feng", "text": "Chua Kuo-feng\n\nChua Kuo-feng (čínsky 华国锋, anglickým přepisem Hua Guofeng), původním jménem Su Ču (čínsky 苏铸, anglickým přepisem Su Zhu) (16. února 1921 – 20. srpna 2008) byl čínský komunistický politik, jeden ze čtyř politiků, o nichž politologové hovoří jako o Nejvyšším vůdci (\"paramount leader\") Čínské lidové republiky ve 20. století (určení nejvyššího vůdce není v čínském politickém systému přímočaré, největší vliv není vždy zaručen formálně významnou funkcí). Chua Kuo-feng byl druhým vůdcem komunistické Číny po Mao Ce-tungovi, a to v letech 1976-1978. Byl to on, kdo zastavil tzv. Gang čtyř, který uvrhl Čínu do chaosu. Zastával v té době několik klíčových funkcí: premiéra, neboli předsedy státní rady (1976-1980), předsedy Ústředního výboru Komunistické strany Číny (1976-1978) a předsedy Ústřední vojenské rady Číny (1976-1981). Jeho politická ideologie je známa pod obtížně přeložitelným názvem \"Dvě všechna\" (两个凡是) (podle jeho hesla \"\"Budeme dodržovat všechna rozhodnutí předsedy Maa a všechny návody, které předseda Mao dal\"\").\n\nV letech 1949-1971 byl regionálním politikem v provincii Hunan. V pozdním období Kulturní revoluce se dostal do čela komunistického vedení v Hunanu. Okolo roku 1976 se přesunul do mocenského centra a získal si důvěru Mao Ce-tunga díky věrnosti jeho učení. Po Čou En-lajově smrti poměrně překvapivě získal funkci premiéra. Po Mao Ce-tungově smrti pak i další dvě klíčové politické funkce, k nelibosti takzvaného Gangu čtyř, který rovněž usiloval o moc. Z politického zápasu vyšel vítězně Chua Kuo-feng, když nechal členy Gangu čtyř zatknout a uvěznit. Oficiálně ukončil Kulturní revoluci a zabránil v řádění Rudých gard a pokračování nejhorších excesů. Byl nicméně odhodlán držet se Mao Ce-tungova učení a chtěl patrně nastolit režim zhruba sovětského typu. To ho ovšem vyšachovalo ze hry, když začal stoupat vliv Teng Siao-pchingovy skupiny, která usilovala o mnohem zásadnější, zejména ekonomické reformy. Bodem zlomu se stalo Třetí plenární zasedání Ústředního výboru Komunistické strany Číny roku 1978, kde byl Chua podroben kritice a moci se de facto ujal Teng Siao-pching, přestože Chua dál držel své funkce, které postupně ztrácel na začátku 80. let.\n\nProtože jeho vláda trvala zhruba jen dva roky, a to v době značného chaosu, a protože politický systém Číny je dosti složitý, není Chua na Západě příliš znám, na rozdíl od čtyř dalších \"Nejvyšších vůdců\" (Mao Ce-tung, Teng Siao-pching, Ťiang Ce-min, Chu Ťin-tchao), a to přesto, že jako první čínský vůdce od roku 1949 navštívil roku 1979 Evropu a setkal se například s Margaret Thatcherovou, s níž dohodl obrysy budoucích dohod o Hongkongu.\n\nChua změnil text čínské hymny, aby obsahovala oslavu Maa a Komunistické strany Číny, tyto zásahy však byly později zrušeny.\n\n"}
{"id": "832482", "url": "https://cs.wikipedia.org/wiki?curid=832482", "title": "Řecko na Letních olympijských hrách 2012", "text": "Řecko na Letních olympijských hrách 2012\n\nŘecko se účastnilo Letní olympiády 2012. Zastupovalo ho 103 sportovců (65 mužů a 38 žen) v 19 sportech.\n\n"}
{"id": "832485", "url": "https://cs.wikipedia.org/wiki?curid=832485", "title": "Eva Adamcová", "text": "Eva Adamcová\n\nEva Adamcová, rozená Marie Adamcová, provdaná Salzerová (1895 – 26. dubna 1972 Praha), byla česká divadelní herečka a překladatelka.\n\nOd srpna 1923 byla členkou činohry Slovenského národního divadla v Bratislavě (umělecký šéf Josef Hurt, ředitel Oskar Nedbal) . V sezóně 1924/1925 nastoupila jako herečka v Českém divadle v Olomouci za Jarmilu Svobodovou (Májovou). Do divadla byla získána v období ředitelování Antonína Drašara a patřila spolu s Otomarem Korbelářem, Františkem Vnoučkem, Emilem Bolkem, Jaroslavem Průchou, Františkem Salzerem a Jarmilou Kurandovou k talentovaným mladým hercům. V divadle působila až do sezony 1928/1929.\n\nPo návratu do Prahy v roce 1930 a po sňatku s režisérem Františkem Salzerem, který v tomtéž roce nastoupil do Vinohradského divadla, se herecké práci dále nevěnovala a zabývala se především překlady z němčiny a ruštiny.\n\nPo druhé světové válce spolupracovala pod svým rodným jménem s Vesnickým divadlem.\n\nJe pochována na Olšanských hřbitovech v Praze.\n\n\n\n"}
{"id": "832487", "url": "https://cs.wikipedia.org/wiki?curid=832487", "title": "Evropská silnice E56", "text": "Evropská silnice E56\n\nEvropská silnice E56 je evropskou silnicí 1. třídy. Začíná v německém Norimberku a končí v rakouské obci Sattledt. Celá trasa měří 330 kilometrů.\n\n\n\n"}
{"id": "832494", "url": "https://cs.wikipedia.org/wiki?curid=832494", "title": "Jamajka na Letních olympijských hrách 2012", "text": "Jamajka na Letních olympijských hrách 2012\n\nJamajka se účastnila Letní olympiády 2012. Zastupovalo ji 50 sportovců (25 mužů a 25 žen) v 4 sportech.\n\n<nowiki>*</nowiki> - Heats only; <nowiki>**</nowiki> - Finals only;\n\n"}
{"id": "832499", "url": "https://cs.wikipedia.org/wiki?curid=832499", "title": "Kanoistika na Letních olympijských hrách 1992 - K1 slalom muži", "text": "Kanoistika na Letních olympijských hrách 1992 - K1 slalom muži\n\nZávod ve vodním slalomu K1 mužů na Letních olympijských hrách 1992 se konal na kanále v areálu Parc Olímpic del Segre dne 2. srpna 1992. Z československých závodníků se jej zúčastnili Luboš Hilgert (23. místo) a Pavel Přindiš (24. místo), zlatou medaili získal Ital Pierpaolo Ferrazzi.\n\n"}
{"id": "832501", "url": "https://cs.wikipedia.org/wiki?curid=832501", "title": "Hašiš (balet)", "text": "Hašiš (balet)\n\nHašiš je balet o jednom jednání a dvou obrazech českého skladatele Karla Kovařovice na libreto baletního mistra Václava Reisingera. Poprvé byl proveden 19. června 1884 v pražském Národním divadle.\n\nV Prozatímním i Národním divadle byl tanec nejprve využíván výhradně v rámci jiných představení, zejména operních a operetních. Soubor měl sice baletního mistra, byl však zpočátku nepočetný. Teprve po otevření Národního divadla v 80. letech 19. století se začalo uvažovat o uvádění samostatných baletů, zejména z iniciativy zkušeného tanečníka a choreografa Václava Reisingera (1828-1893), baletního mistra Národního divadla od roku 1881 a mimo jiné choreografa světové premiéry Čajkovského \"Labutího jezera\". Rovněž ředitel divadla František Adolf Šubert si přál zavést balet namísto operety jako žánr sice populární, ale umělecky vkusnější. Příležitosti se chopil mladý Karel Kovařovic, který tíhnul k hudbě zábavného charakteru, o čemž svědčilo i jeho první uvedené scénické dílo, komická opera \"Ženichové\" (1884).\n\nNový jednoaktový balet na orientální námět pod názvem \"Hašiš\" byl tedy Kovařovicovou druhou jevištní prací. Námět a libreto baletu zpracoval Reisinger, který také ztělesnil hlavní úlohu beje Achmeda, spíše pantomimickou než taneční, při níž nevadilo jeho stáří ani tělnatost. Rovněž komická role Ben Jusufa byla pantomimická a ztvárnil ji činoherec Jindřich Mošna. Ostatní úlohy byly tančené: roli černošského sluhy Abdalla ztvárnil Augustin Berger, později Reisingerův nástupce ve funkci baletního mistra Národního divadla, hlavní obsah baletu však představují tance tří bejových favoritek. Premiéra se konala na sklonku divadelní sezóny 1884/85. Protože balet byl pouze aktový, kombinoval se v rámci večera s jinými kusy: při premiéře to byla Dvořákova opera \"Tvrdé palice\", poté Bozděchova činohra \"Zkouška státníkova\", Sardouova aktovka \"Opožděné psaní\" a Blodkova opera \"V studni\".\n\n\"Hašiš\" měl velký význam jako první samostatný balet uvedený na scéně Národního divadla; je považován za první novodobý český balet. Kritika vcelku chválila Kovařovicovu nápaditou hudbu, byť jí vytýkala roztříštěnost a nedostatek struktury a obecně považovala jeho obrat k psaní baletní hudby za „kluzkou a pro seriósnějího umělce nemálo choulostivou cestu“. Libreto a choreografie však byly kritizovány jako povrchní, dějově chudé a neoriginální. Reisinger do značné míry zkopíroval dva obrazy z baletu Théophila Gautiera \"La Péri\" na Burgmüllerovu hudbu, ve kterém tančil v 50. letech 19. století ve Stavovském divadle. Ani obecenstvo \"Hašiš\" příliš nezaujal a dočkal se jen čtyř repríz, tj. tehdejšího minima. Kritika Reisingera za tento balet vyostřila osobní neshody, kvůli nimž Reisinger ještě roku 1884 Národní divadlo opustil.\n\nOdalisky v harému se baví tancem. Přichází jejich pán, tuniský bej Achmed, ale nudí se a má špatnou náladu. Jeho favoritky Zuleika, Naris a Alma se jej snaží jedna po druhé o všechny dohromady svým tancem rozptýlit a pobavit, ale nedaří se jim to. Ale náčelník otroků, prohnaný Ben Jusuf, si ví rady. Jeho pán si přeje černou kávu a Ben Jusuf mu do ní přimíchá hašiš. Bej Achmed kávu vypije a usíná.\n\nAchmedovi se zdá, že je v muslimském nebi. Jakožto nebeské panny – „peri v nebi mohamedánském“ – se mu jeho favoritky líbí mnohem více a sleduje jejich tance se zalíbením. V závěrečné apoteóze se prolíná sen vyvolaný narkotikem se skutečností.\n"}
{"id": "832502", "url": "https://cs.wikipedia.org/wiki?curid=832502", "title": "Igor Urban", "text": "Igor Urban\n\nIgor Urban (* 21. května 1960) byl slovenský politik za HZDS, po sametové revoluci československý poslanec Sněmovny lidu Federálního shromáždění, v 90. letech poslanec Národní rady SR.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. Uvádí se bytem Prešov.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS. V roce 1998 mu byl udělen Řád Andreje Hlinky. V roce 1997 se zapojil do debat okolo oddělení nové univerzity od stávající košické Univerzity Pavla Jozefa Šafárika, čímž vznikla Prešovská univerzita v Prešově. Proti plánu protestovali tisíce studentů, zatímco Urban jménem vlády prezentoval souhlasné stanovisko z řad děkanů prešovských fakult stávající univerzity. Působil tehdy na ministerstvu obrany, zastával post krajského předsedy HZDS v Prešově. V roce 1997 byl ovšem z postu krajského předsedy strany odvolán. Vystřídal Ivana Lexu na postu šéfa zvláštního parlamentního kontrolního výboru Slovenské informační služby. Nadále byl členem HZDS. V roce 2006 se zmiňoval jako možný náměstek Slovenské informační služby. Na tento post ho v rámci tehdejší koalice prosazoval Vladimír Mečiar. Nakonec ale funkci nezískal.\n\n"}
{"id": "832503", "url": "https://cs.wikipedia.org/wiki?curid=832503", "title": "Pauly D", "text": "Pauly D\n\nPaul DelVecchio (* 5. července 1980 v Providence v Rhode Island, USA), spíše známý jako Pauly D nebo DJ Pauly D, je americký televizní herec, DJ a hudební producent. Je znám pro svou účast v televizní Reality show \"\"Jersey Shore\"\".\n\nVyhrál \"Teen Choice Awards\" roku 2011 v kategorii \"Reality Star: Muž\".\n\n"}
{"id": "832512", "url": "https://cs.wikipedia.org/wiki?curid=832512", "title": "Seznam biskupů v Angers", "text": "Seznam biskupů v Angers\n\nSeznam biskupů v Angers zahrnuje představitele diecéze v Angers.\n\n"}
{"id": "832513", "url": "https://cs.wikipedia.org/wiki?curid=832513", "title": "Radim Valenčík", "text": "Radim Valenčík\n\nRadim Valenčík (* 16. března 1953 Brno) je český vysokoškolský učitel, ekonom a politik, po sametové revoluci československý poslanec Sněmovny lidu Federálního shromáždění za KSČM, od 90. let člen ČSSD a soudem uznaný dezinformátor.\n\nPochází z Brna, žije v Praze. V letech 1972–1977 vystudoval matematiku na Oděské státní univerzitě. Pracoval pak jako vysokoškolský pedagog. V roce 1984 dosáhl titulu kandidát věd v Ústavu pro filozofii a sociologii. V období let 1977–1988 vyučoval filozofii na Vysoké škole ekonomické v Praze. Zde získal roku 1987 titul docenta. V letech 1988–1990 byl vědecký pracovníkem Československé akademie věd v jejím pracovišti v Ústí nad Labem.\n\nPo sametové revoluci se politicky angažoval. V letech 1991–1992 byl poradcem předsedy KSČM Jiřího Svobody. Ve volbách roku 1992 byl za KSČM, respektive za koalici Levý blok, zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992. V letech 1993–1995 pracoval jako redaktor deníku \"Špígl\". V roce 1997 vstoupil do ČSSD. Při vstupu do strany čelil kritice, že jako člen Lidových milicí zasahoval v roce 1989 proti demonstrantům na Václavském náměstí v Praze. Toto obvinění se ovšem nepotvrdilo, třebaže byl před rokem 1989 členem KSČ i Lidových milicí, ovšem pouze řadovým členem.\n\nV období let 1995–1999 vyučoval na Bankovní akademii v Praze. V roce 1996 založil elektronický časopis \"Marathon\", který se specializuje na společenské vědy. Od roku 2006 je řešitelem projektu Grantové agentury České republiky \"Investování do sociálního kapitálu a efektivnost\". K roku 2012 se uvádí jako proděkan Fakulty ekonomických studií Vysoké školy finanční a správní. Na této škole učí od roku 1999 jako vedoucí katedry ekonomie a zahraničních vztahů. V roce 1998 zde založil tradici pořádání konferencí na téma Lidský kapitál a investice do vzdělání. Zaměřuje se na mikroekonomii a teorie her. Je autorem nebo spoluautorem několika knih a učebnic: \"Lidé, ještě máte rozum\" (1994), \"Lidský kapitál a kapitálový trh\" (2003), \"Mikroekonomie základní kurz\" a \"Mikroekonomie středně pokročilý kurz\" (2010). Je členem Institutu pro sociální a ekonomické analýzy ISEA. Přispíval do \"Britských listů\".\n\nSvé postřehy z oblasti ekonomie, politiky, ba i turistiky uveřejňuje na webu .\n\n"}
{"id": "832517", "url": "https://cs.wikipedia.org/wiki?curid=832517", "title": "Michal Rakovan", "text": "Michal Rakovan\n\nMichal Rakovan (* 15. duben 1989 Strakonice) je český profesionální fotbalista, záložník, momentálně působící v pražském klubu FK Bohemians Praha.\n\nMichal Rakovan začínal s fotbalem v TJ Blatná, odkud jako 14letý přestoupil do SK Dynamo České Budějovice. V týmu se přes dorost a B-klub dostal až do prvního klubu, v němž působí od sezony 2009–2010. V ročníku 2011–2012 ale hostoval v FK Zenit Čáslav a jarní část sezony 2012/2013 stráví taktéž na hostování v FK Bohemians Praha.\n\n"}
{"id": "832521", "url": "https://cs.wikipedia.org/wiki?curid=832521", "title": "Seznam biskupů a arcibiskupů v Bordeaux", "text": "Seznam biskupů a arcibiskupů v Bordeaux\n\nSeznam biskupů a arcibiskupů v Bordeaux zahrnuje všechny představitele diecéze v Bordeaux založené ve 4. století a povýšené roku 1131 na arcibiskupství.\n"}
{"id": "832522", "url": "https://cs.wikipedia.org/wiki?curid=832522", "title": "Jaroslav Verner", "text": "Jaroslav Verner\n\nJaroslav Verner (* 7. května 1936) byl český politik, po sametové revoluci československý poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992. Uvádí se bytem Mladá Boleslav.\n\n\"Poznámka: Nezaměňovat s Jaroslavem Vernerem, členem ODS a starostou obce Bělá pod Bezdězem (narozen 1957)\"\n"}
{"id": "832523", "url": "https://cs.wikipedia.org/wiki?curid=832523", "title": "Kanton Jegun", "text": "Kanton Jegun\n\nKanton Jegun (fr. \"Canton de Jegun\") je francouzský kanton v departementu Gers v regionu Midi-Pyrénées. Skládá se z 10 obcí.\n\n"}
{"id": "832524", "url": "https://cs.wikipedia.org/wiki?curid=832524", "title": "Kanton Vic-Fezensac", "text": "Kanton Vic-Fezensac\n\nKanton Vic-Fezensac (fr. \"Canton de Vic-Fezensac\") je francouzský kanton v departementu Gers v regionu Midi-Pyrénées. Skládá se z 15 obcí.\n\n"}
{"id": "832526", "url": "https://cs.wikipedia.org/wiki?curid=832526", "title": "Kanton Valence-sur-Baïse", "text": "Kanton Valence-sur-Baïse\n\nKanton Valence-sur-Baïse (fr. \"Canton de Valence-sur-Baïse\") je francouzský kanton v departementu Gers v regionu Midi-Pyrénées. Skládá se ze 16 obcí.\n\n"}
{"id": "832528", "url": "https://cs.wikipedia.org/wiki?curid=832528", "title": "Kanton Lectoure", "text": "Kanton Lectoure\n\nKanton Lectoure (fr. \"Canton de Lectoure\") je francouzský kanton v departementu Gers v regionu Midi-Pyrénées. Skládá se ze 13 obcí.\n\n"}
{"id": "832529", "url": "https://cs.wikipedia.org/wiki?curid=832529", "title": "Kanton Lombez", "text": "Kanton Lombez\n\nKanton Lombez (fr. \"Canton de Lombez\") je francouzský kanton v departementu Gers v regionu Midi-Pyrénées. Skládá se z 25 obcí.\n\n"}
{"id": "832530", "url": "https://cs.wikipedia.org/wiki?curid=832530", "title": "Kanton Plaisance", "text": "Kanton Plaisance\n\nKanton Plaisance (fr. \"Canton de Plaisance\") je francouzský kanton v departementu Gers v regionu Midi-Pyrénées. Skládá se ze 14 obcí.\n\n"}
{"id": "832531", "url": "https://cs.wikipedia.org/wiki?curid=832531", "title": "Emir Zeba", "text": "Emir Zeba\n\nEmir Zeba (* 10. červen 1989, Sarajevo) je bosenský profesionální fotbalista, záložník, momentálně hostuje v klubu 1. SC Znojmo z SK Dynamo České Budějovice.\n\nHrál mj. za klub FK Slavija Sarajevo sídlící v hlavním městě Bosny a Hercegoviny. V něm působil až do roku 2012. Poté podepsal kontrakt s SK Dynamo České Budějovice. Před sezonou 2013/14 odešel na hostování do 1. SC Znojmo. Poprvé v Gambrinus lize skóroval 6. dubna 2014 v utkání s FC Zbrojovka Brno, trenér Leoš Kalvoda jej poslal do hry v průběhu druhého poločasu a Zeba ihned po svém nástupu zahrával přímý volný kop. Svou střelou „vymetl šibenici“ (tzn. trefil horní roh brány) a svůj první ligový gól za Znojmo oslavil mj. svlečením dresu, za což následovalo udělení žluté karty. Hrdinou zápasu se nestal, neboť o 5 minut později dostal za faul další žlutou kartu a byl vyloučen. Zbrojovka v závěru vyrovnala na konečných 1:1.\n\n"}
{"id": "832532", "url": "https://cs.wikipedia.org/wiki?curid=832532", "title": "Kanton Riscle", "text": "Kanton Riscle\n\nKanton Riscle (fr. \"Canton de Riscle\") je francouzský kanton v departementu Gers v regionu Midi-Pyrénées. Skládá se z 21 obcí.\n\n"}
{"id": "832533", "url": "https://cs.wikipedia.org/wiki?curid=832533", "title": "Kanton Nogaro", "text": "Kanton Nogaro\n\nKanton Nogaro (fr. \"Canton de Nogaro\") je francouzský kanton v departementu Gers v regionu Midi-Pyrénées. Skládá se z 26 obcí.\n\n"}
{"id": "832534", "url": "https://cs.wikipedia.org/wiki?curid=832534", "title": "Ženichové (Kovařovic)", "text": "Ženichové (Kovařovic)\n\nŽenichové je první komická opera ve třech jednáních českého skladatele Karla Kovařovice. Libreto k ní napsal Antonín Koukl podle oblíbené stejnojmenné obrozenecké veselohry Simeona Karla Macháčka. Opera byla napsána v letech 1882–83 a premiéru měla 13. května 1884 v pražském Národním divadle.\n\nMladý skladatel Karel Kovařovic po studiích u Zdeňka Fibicha a po turné, na kterém doprovázel houslového virtuosa Františka Ondříčka, roku 1883 nastoupil do orchestru pražského Národního divadla jako klarinetista. Komponoval v té době velice plodně a měl vřelý vztah k divadlu, proto se brzy pokusil o operní žánr. Zaujala jej obrozenecká veselohra Simeona Karla Macháčka \"Ženichové\", jež již ve své době parodovala sentimentalitu rytířských her. Její groteskní romantičnost i živá situační komika vyhovovala Kovařovicově naturelu. Na libreto ji pro skladatele přepracoval jeho generační druh, básník Antonín Koukl (1860–1884), který však zemřel ještě před premiérou.\n\nKovařovic k textu dodal hudbu rytmicky živou, vtipnou a rozmarnou, jejíž lehkost byla ve srovnání se soudobými operními tendencemi považována za poněkud anachronickou a mířící k „lehčím žánrům“.Tato kritická výtka, jež ostatně měla opodstatnění v Kovařovicově zájmu o balet, operetu a taneční hudbu, se opakovala i u Kovařovicových následujících oper. Hudba vycházela ze vzoru komických oper Smetanových, ale ještě spíše z jeho následovníků (Karel Bendl, Vilém Blodek, raný Antonín Dvořák); největší vliv však měly zřejmě oblíbené \"Veselé ženy windsorské\" Otto Nicolaie. Zejména nejpovedenější postava opery, otylý rytíř Bukovec charakterizovaný mj. parodistickou koloraturou, připomíná Nicolaiova Falstaffa.\n\nPremiéra se konala v Národním divadle 13. května 1884. Osm repríz, jichž \"Ženichové\" v Národním divadle docílili, bylo dobrým úspěchem a Kovařovic s divadlem v následujícím desetiletí hojně spolupracoval a psal scénickou hudbu k činohrám, balety i další opery. \"Ženichové\" však již zde nikdy uvedeni nebyli.\n\nJedinou další inscenaci \"Ženichů\" uvedlo brněnské Národní divadlo, premiéra 7. ledna 1887. Operu stručně a drsně zkritizoval ve svých \"Hudebních listech\" Leoš Janáček:\n\nTato kritika i další Janáčkovy kritiky Kovařovicova díla (\"Psohlavci\") vedly k napjatému vztahu mezi oběma skladateli, které se projevilo i dlouhým odmítáním Janáčkova operního díla ze strany opery Národního divadla v době, kdy byl jejím šéfem Kovařovic (1900–1920).\n\nVe 30. letech 20. století pak byla provedena v pražském rozhlase. Roku 1957 se ke stejnému námětu vrátil ve své stejnojmenné opeře Jan Frank Fischer.\n\nDějiště: hrad Rodoslavův\n\nNa hradě bohatého rytíře Rodoslava jest od nějakého času hlučno a veselo. Zavítali sem tři vzácní hosté urozené krve, dávní to přátelé pána hradu, by o ruku Militky, jediné dcery jeho, požádali. Rodoslav spatřuje v každém z nich důstojného ženicha své dcery, a ponechává proto volbu na vůli její. Militka však, majíc tajně v lásce Vítka, syna hradníkova, stále s ní odkládá a hledí všelikými výmluvami otce od úmyslu toho odvrátiti. Ženichové ale na Rodoslava, stálým odkazováním na pozdější dobu rozmrzeného, tak naléhají, že konečně přísně zakročí a přikáže, by pro jednoho z nich se rozhodnula, k čemuž jí na rozmyšlenou pouze krátkou lhůtu ponechává. Okamžik ten již nastati má.\n\nNa hradě očekávají ho s toužebností při plném stole urození ženichové a Rodoslav; v podhradí pak panošové a pážata, kde sobě statečně připíjejí (sbor \"Nám srdce kypí radostí\"). Jediné Vítek nebéře na tomto všeobecném veselí zde podílu a smuten opodál stojí – očekává okamžiku, který pohřbíti má veškeré jeho naděje, který zničiti má jediný jeho poklad – jeho lásku. Nenalézá v ničem půvabu a na vyzvání přítele svého Zdeňka, aby také k bezstarostné společnosti jejich se přidružil a s nimi na hrad k veselé zábavě se odebral, ani neodpovídá a odvrací se (árie \"V mé duši útrapy a plno jedu\"). Po odchodu soudruhů svých setkává se s Militkou. Opustila společnosť na hradě, by teskné duši své poněkud ulevila a u Vítka útěchy nalezla (duet \"Již letím k svého štěstí zdroji… Miláčku drahý\").\n\nZde překvapí je Zdeněk; jediné on o lásce jejich věděl a nepříznivými okolnostmi lásky jejich jat, o tom přemýšlel, jak by se zálet rytířů překaziti mohl. V čiperné hlavě jeho, při pěnivém víně zrodil se právě k tomu účelu plán (tercet \"Chce otec můj, bych v krátké době… Vždyť z toho pranic neplyne\"). S radostnou tváří vyjevuje záměr, kterým lze zbaviti se nenáviděných ženichů. Poznal jejich slabé stránky a ví, že ve zkoušce statečnosti, k níž použito býti má vymyšlené hrůzné události o zemřelém poutníku ve hrobce hradní, ani jediný neobstojí (arieta \"Jistě zdaří se ta lesť\"). Návrh přijat. Vítek a Zdeněk opouští Militku – přichází právě Rodoslav, pohřešující přítomnosti dcery své, s úmyslem přemluviti ji, by vyslechla ještě jednou statečné rytíře, než přistoupí k volbě (duet Militky a Rodoslava \"Proč jsi, dcero milá… Mně teskno bylo v útrobě\"). Militka svoluje a ženichové přicházejí. První, Strachota, hledí se nevěstě zalíbiti chválou slavných činů svých (kuplety \"K odpůrcům svým\"); druhý, Milinský, učeností svou (kuplety \"K nohoum vašim klesám\"); třetí, Bukovec, nabízením klidného, pohodlného života (kuplety \"Slečno drahá, slečno milá\"). Militka, uznávajíc dobrou vůli všech tří ženichů, hodlá se dle rady Zdeňka rozhodnouti jen pro onoho z nich, jenž ve zkoušce statečnosti nejlépe obstojí. Ženichové i Rodoslav, kterémuž česť přikazuje, by pouze statečného za zetě svého přijal, k přání jejímu svolují (kvintet \"Na svou česť dbám přísně\").\n\nMimo to žádá Rodoslav, aby beze hněvu a nevůle věc se ukončila, slavný slib, jejž také ženichové veřejně skládají: že ten z nich dobrovolně odstoupí, jenž byl úlohu danou nevyplnil (11).\n\nNastává noc – doba osvědčení statečnosti ženichů. Do hrobky, kde hrdinství jejich se dokázati má, uvádí Zdeněk s Vítkem panoše a pážata, kterým příčinu pozdní této schůze zjevuje a žádá, by k dovršení žertu pány ženichy o půl noci zpěvem duchů postrašili. Soudruhové přijímají vesele návrh ten a skryjí se ve hrobce (scéna Zdeňka a sboru \"Jen tiše vstupme, přátelé\").\n\nBodrý Zdeněk obrací se na to k Vítkovi, pochybujícímu o zdaru hry této; žertovně dodává mu zmužilosti a kvapí odtud k Militce, by společně pány se zkouškou obeznámili. Vítek uzná pravdu slov jeho a jme se různé věci připravovat, při čemž zpomíná na svůj osud, štěstí a lásku (árie \"Již svěřit musím osud svůj měnivému štěstí\"). Sotva dokončil přípravy, vchází Militka s Milinským, by jej zasvětila do úkolu.\n\nVypravuje o zemřelém zde poutníku, jehož duch nikde pokoje nalézti nemůže a jenž o půl noci všem vyslaným sem hlídkám hlavy bez milosti sráží. Milinský pln úzkosti a bázně naslouchá; k své útěše však hned se dovídá, že pověsť tato vymyšlená a že sloužiti má pouze k potrestání chlubného hrdiny Strachoty, jehož stráži dnes poutník onen svěřen bude; sám bázliv, věří tomu, že dříve než půlnoc nastane, pověsť jemu tak hlavu splete, že odtud jistě strachem uteče. Těší se již v duchu, že Strachota za projevení této bázlivosti pozbude práva na ruku Militky, a těší se tím více, když se dovídá, že pouze na něm záleží, zdaří-li se tato nástraha.\n\nKdyž ale úlohu mrtvého poutníka převzíti má, jest pln strachu o svůj život. Konečně však uvěří slovům Militky, že při tom nehrozí žádného nebezpečí, a vykládá je sobě za vyznání lásky (scéna Militky a Milinského \"Neděste se, pane\" s vyprávěním Militky \"Již tomu velmi dávno je\" a duetem \"Šťastně všecko překonáte… jak něžně pravdu zatajila\"). V blaženosti, že jest milován, zapomíná na vše kolem, až jej Vítek z rozechvění toho nemile vyruší: podává mu pro mrtvého rubáš. Milinský se leká a váhá obléci roucho to. Jest však přesvědčen, že oděvu toho nezbytně potřebí – a svoluje na sebe jej vzíti. Než jeho bázeň není u konce: vzpomíná sobě na následky, kdyby jej Strachota vzdor přestrojení poznal. Vítek však jej potěší a za souhlasu jeho doplní oblek: obarví mu důkladně obličej, by pravděpodobnosť k mrtvému byla tím větší. Nyní nezbývá než uložiti Milinského na máry, co se připamatováním Militky, že na zkoušce této, do rána-li setrvá, jediné záleží uskutečnění sňatku s ní, také stane (scéna a tercet \"Již na úkol svůj pomněte!... Aby hodně bledě, staře\").\n\nMilinský osamotní. Hrobka a nezvyklé lože budí v něm strach a bázeň (scéna Milinského \"Což mne opustili?\"). Myšlenka o mrtvém a jeho duchu vtírá se mu do hlavy a uvádí jej do nesnází – na štěstí však přichází srážce jeho Strachota. Ten neleká se planých pověstí o strašidlech: přislibuje mrtvému, že směle může klidně spáti – nikdo mu neublíží – nikdo ho neobrátí – za to stojí svojí ctí a vysmívá se úloze mu svěřené, již nazývá pravou hračkou (árie \"Můžeš tady směle, brachu… Vždyť mám s sebou nápoj reků\"). Domýšlivostí svou přichází na myšlenku, že snad slečna mu přeje, že snad schválně tak lehce vítěziti mu dává. Ano uvěří tomu, že jej slečna miluje, neboť ostatní dva sokové dle náhledu jeho nejsou hodni lásky její – nejsou pravými rytíři; není na nich krásy ani ctnosti bohatýrské. Věří, že jediné on její se stane, a připíjí hlavní osobě této nastrojené hry – mrtvému poutníku. Když konvici vyprázdní, hodlá z dlouhé chvíle pobaviti se knihou, nad kterou ale, přemožen nápojem, usne (scéna Strachoty \"Ta zkouška je mi věru k smíchu\" s kuplety \"Ten jeden, ten má tváře\").\n\nPůlnoc se blíží a panošové dle ujednání za duchy zpívají (sbor \"Půlnoc obléká se v roucho čarných krás\"). Milinský v úzkosti prosí Boha za ochranu. Dvanáctá bije. Silný tlukot na dvéře probudí Strachotu. Bukovec za duchy přestrojen vejde a blíží se k marám, by nebožtíka obrátil, tomu však Strachota brání. Když se potýkajíce blíže mar octnou, ulekne se Milinský bezhlavého ducha, vzkřikne a vyskočí. Strachota se zhrozí a odkvapí, za ním Milinský. Bukovec upustí svou hlavu a kopí; nevěda kudy by ušel, spatří vpředu otevřené okno, které stěží přeleze. Z tohoto hrdinství pánů rytířů radují se panošové s Vítkem a Zdeňkem (finále \"Aj! Co vidím!? Pán Bůh s námi!\").\n\nV nepříliš pohodlném postavení nalézá se pro pohodlí zaujatý Bukovec: visí bez hlavy s okna drže se za výklenek; a že nemůže déle takto vytrvati, pustí se na zem, z níž se pomalu sbírá, žaluje při tom na lásku, která k němu tak zrádně se zachovala, a hledí odtud tiše se dostati (árie Bukovce \"Přehrozné to postavení… Ó lásko! lásko! ženo zrádná!\"). Nechtě se Strachotou, o němž si myslí, že se po něm ještě shání, do styku přijíti, dá se v stranu, odkud Milinský přichází. Oba plni úzkosti klesají na kolena, prosíce za smilování. Bukovec, aby snáze odpuštění dosáhl, dá se mu poznati. Milinský vida neškodného Bukovce za ducha přestrojeného, trestá jej za strachy, které vytrpěl, tím, že mu nechce dáti milosť. V úzkostech o život svůj hledí se Bukovec zachrániti útěkem (scéna Milinského a Bukovce \"Pro věčnou spásu, zlý duch tady!\").\n\nPřichází Strachota, rozzuřen, že zažíti musel takového zahanbení; vinu toho všeho přičítá bezhlavému duchu a chce jej jak náleží potrestati. Náhoda mu přeje: Bukovec v nesnázích kvapí sem a spatřuje Strachotu, svého přítele; dá se mu poznati a žádá ho za pomoc proti ukrutnému nebožtíku. Strachota, by ztrestal nevčasný žert Bukovcům s ním, napřahá již meč – to však Milinský předejde – Strachota před nebožtíkem prchá. Milinský pak, dodav si před bojácným zmužilosti, žene se za ním. Bukovec na polo zničen, očekává poslední hodinku svou (scéna Strachoty, Bukovce a Milinského \"Konečně snad ujdu tudy!\").\n\nZ počínání a honění se urozených pánů ženichů mají panošové nemalou zábavu a těší se srdečně z toho, že neobstáli. Aby novým činem žert dovršili, obklopí Bukovce, by z vlastních úst jeho průběh celé události vyzvěděli. Tento v nemalých z počátku rozpacích, podává jim vylhanou zprávu, z čehož si všichni líčeným podivením posměch tropí (scéna Bukovce, Zdeňka a panošů \"Aj! hleďte, hleďte! co již v hradě… loži jeho opatrně jsem se bral\"\"). Čásť tohoto vypravování vyslechne také Rodoslav, který již o neblahém konci statečnosti pánů, o němž ale dosud pochybuje, Militkou a Vítkem zpraven jest. Když spatřuje však Strachotu, prosícího jej za ochranu, nemůže jinak, než uvěřiti. Nesnázím pak Strachotovým učiní Milinský konec – dává se poznati. Strachota, vida, že vše bylo nastrojeným pro ně žertem, přísahá všem krutou pomstu. Milinská a Bukovec bojí se hrozeb jeho a chlácholí jej, Rodoslav upomíná ho na složený slib (ansámbl \"Ó pomstím se já přeukrutně\"). Militka pak, aby hněv utišila, hodlá se provdati – hodlá sobě nyní chotě vyvoliti. To rytíře opět usmíří. Militka volí – svého Vítka. Rodoslav zpočátku váhá dáti své přivolení; když ale Vítek nízký svůj rod čestně obhájí, požehná jim, s čímž konečně zavržení a mrzutě odcházející ženichové spokojeni býti musí (finále \"Hněv pánů chci však zcela utišiti… Ó netušené blaho nové\").\n"}
{"id": "832535", "url": "https://cs.wikipedia.org/wiki?curid=832535", "title": "Kanton Marciac", "text": "Kanton Marciac\n\nKanton Marciac (fr. \"Canton de Marciac\") je francouzský kanton v departementu Gers v regionu Midi-Pyrénées. Skládá se z 19 obcí.\n\n"}
{"id": "832536", "url": "https://cs.wikipedia.org/wiki?curid=832536", "title": "Cesta oknem", "text": "Cesta oknem\n\nCesta oknem je opera českého skladatele Karla Kovařovice z roku 1885. Libreto k ní napsal český překladatel a libretista Emanuel František Züngel podle divadelní hry francouzských autorů Eugèna Scriba a Gustava Lemoina \"Une femme qui se jette par la fenêtre\". Premiéra opery se konala 11. února 1886 v pražském Národním divadle.\n\n80. léta 19. století byla v tvorbě Karla Kovařovice nejplodnější a velká část jeho děl byla určena Národnímu divadlu, v jehož orchestru působil; byly to scénické hudby, balety i opery. Ve své druhé opeře se Kovařovic obrátil k žánru francouzské opéra-comique. E. F. Züngel pro něj na libreto přepracoval aktovku známých francouzských dramatiků poloviny 19. století, E. Scriba a G. Lemoina. Obecenstvo i kritika byly překvapeny, že děj nebyl, odchylně od dobové zvyklosti, přemístěn do českého prostředí a zůstalo francouzské dějiště, jména a ostatně i hudba.\n\nVe svém pojetí konverzační veselohry francouzského střihu Kovařovic programově navazoval na Smetanovy \"Dvě vdovy\", s nimiž koneckonců jeho opera sdílí libretistu v osobě E. F. Züngela. Zejména v psychologickém vystižení a charakterizaci však \"Cesta oknem\" svého vzoru nedosahuje. Partituru nicméně vypracoval s lehkostí, vtipem a technickou zručností. Zatímco námětově a melodicky se přibližoval pozdní francouzské opéra-comique a operetě, hutná massenetovská instrumentace byla pro zvolený námět poněkud těžká.\n\nKovařovicova náklonnost k francouzskému hudebnímu stylu byla v té době mezi českými skladateli ojedinělá a projevuje se i v řadě jeho dalších děl, což mu kritika – zejména pokud byla ovlivněna Hostinského koncepcí hudebního pokroku na základě moderní hudby německé – značně vyčítala. Ještě podle názoru Huberta Doležila z 30. let 20. století francouzské vlivy „ohrožovaly tu žádoucí samostatnost uměleckého projevu i konečně jeho [=Kovařovicovu] národní příslušnost“. Anna Hostomská v 50. letech 20. století označila \"Cestu oknem\" v souladu s dobovou nejedlovskou estetikou za „přímo typickou ukázku českého buržoasního obdivu francouzské mondénnosti“. Jisté uznání sklidily pouze lidové scény, které svým polkovým základem určitěji navazovaly na komické opery Bedřicha Smetany a raného Antonína Dvořáka.\n\nJelikož se jedná o jednoaktovku, bývá při inscenování večerní program doplňován jinými kusy. Při premiéře byla kombinována s baletem \"Giselle\" Adolpha Adama.\n\nPrvní inscenace v Národním divadle měla jen pět repríz, vícekrát se za Kovařovicova života na jeviště nedostala. Nově byla nastudována v letech 1921–23 (při příležitosti 1. výročí skladatelovy smrti, hráno 4krát) a 1943–44 (7krát). Poslední (a v době po druhé světové válce zřejmě jedinou) inscenaci uvedlo Divadlo F. X. Šaldy v Liberci roku 1982, v kombinaci s Novákovým \"Zvíkovským raráškem\".\n\nNa stejný námět napsal operu se stejným názvem (\"La via della finestra\") napsali libretista Giuseppe Adami a skladatel Riccardo Zandonai; měla premiéru v Pesaru roku 1919.\n\nDěj na Raoulově statku.\n\n(Okraj zámeckého parku, na scéně jsou jednak panský pavilón s balkónem, jednak brána do panského statku.) Jako první se na dějišti objevuje baron. Měl strastiplnou cestu a nakonec jej kočí i vyklopil (zpěv \"Zvrátit vůz! Nešika!... Veselé to cestování, kéž to všichni všudy\"). Díky Bohu je však již téměř u konce své cesty. Přijel totiž navštívit svého synovce Raoula i jeho mladou choť, kterou ještě neviděl. Zato její matku znával dobře a málem by si ji byl vzal, nebýt její panovačné povahy. Z pavilonu právě vychází nájemkyně panského statku Hana, nesoucí pánův list. Baron ji zastaví a dozví se od ní, že jeho synovec bydlí již asi měsíc v zahradním pavilónu (duet \"O buďte, pane, jist\").\n\nVzápětí vychází Raoul. Zdraví strýce a na jeho otázky zdráhavě vysvětluje situaci: v jeho mladém manželství brzy nastaly spory podněcované zejména markýzou, jeho tchyní, jež se k novomanželům nastěhovala. Poslední prudká hádka skončila tím, že jeho žena dokonce vyskočila z okna. Jen díky šťastné náhodě, že pod oknem právě ležela kupa sena, se jí nic nestalo. Baron Raoula varuje před tím, aby ženám příliš důvěřoval, ale ten se vzpírá všem pochybnostem o své ženě (dialog \"S kým to klábosíš?… Ano, strýčku, manželství mé\" a duet \"Musíš nyní ženy znáti\").\n\nStrýci dává za pravdu i Hana, jež se právě vrací s „ultimátem“ diktovaným markýzou, totiž že Raoul musí obě ženy odprosit. Hana k tomu připojuje svůj názor: to její ženich Martin, s nímž právě dnes slaví svatbu, dokáže být skutečným pánem v domě, a to se na něm právě Haně líbí (dialog \"Uf, jak jsem se uběhla\" a Hanina píseň \"Muž má pánem v domě být\"). Baron žádá Raoula, aby nechal celou záležitost na ně, nyní nechť se jdou spolu poveselit na Haninu svatbu, byť by to mělo tchyni rozčílit (dialog \"A kdo je ten Martin tvůj?\"). Svatební průvod přichází, ženich vyvádí z panského dvora nevěstu – Hanu, lidé připíjejí a provolávají slávu mladému páru a Martin s Hanou jim za to děkují (sbor \"Veseláť svatba dnes… Mladému páru ke cti a zdaru… Vroucí naše díků vzdání\").\n\nPo odchodu svatebčanů se objeví Gabriela a její matka. Dostaly odpověď na své ultimátum, které za Raoula napsal jeho strýc. Markýza je zeťovou nepovolností rozzlobená, Gabriela by si však již přála smír. Ostatně s tím skokem z okna to nebylo tak vážné, dobře věděla, že je pod ním seno (dialog \"Čtla jsem dobře, co píše?\"). Toto přiznání markýzu překvapí i potěší, zaslechne je však i baron, který k nim přistupuje. Zdraví se s bývalou snoubenkou, jež mu představuje svou dceru. V hovoru o Raoulovi se naoko staví na stranu obou žen. Ty si teprve nyní všimnou lomozu ve dvoře: je to Hanina a Martinova svatba a Gabriela s podivením a rozladěně pozoruje Raoula, jak bezstarostně tančí, ba i líbá nevěstu. Markýza s Gabrielou pohoršeny odcházejí, baron se potutelně usmívá: na Gabriele poznává, že jeho plán funguje (dialog \"Paní markýzo! – Pan baron Lagey!\" a tercet \"Všecko ve mně vře a kypí\").\n\nBaron informuje i Raoula a odvádí ho k sepsání druhého „ultimáta“. Gabriela se sama vrací, nešťastná; její manžel ji zdá se již nemá rád, její matka jí radí ke vzdoru a po vysněném manželském štěstí je veta (árie \"Běda mně! Již ztrácím víru v lásku chotě svého\"). Potkává se s Hanou, již podrobuje výslechu ohledně tance a polibku, ale Hana se hájí – postupovala přece přesně podle pokynů svého manžela – a přednáší Gabriele svou teorii o nutnosti důsledné manželské poslušnosti. Kdyby se byla přání manžela vzepřela, rozzlobila by ho a musela jej by pak sama žádat o smír – což radí učinit i Gabriele (duet \"Mladá milostpaní… Ňadry mými vášeň zlá, žárlivost jak oheň plá… Já ze zkušení to vše vím\").\n\nK oběma ženám se připojí markýza a baron. Baron oznamuje, že Raoul je pevně rozhodnut odcestovat na dlouhou cestu do ciziny, pokud manželka nesplní jeho podmínku ke smíru: musí se do jejich bytu vrátit tak, jak jej opustila, tedy oknem. Markýza soptí a vyhrožuje rozvodem, zato Gabriela přemýšlí už jen o tom, jak se do okna dostat. S tím jí nabízí pomoci Hana (kvartet \"Nemůže se nijak státi, co on na nás žádá\").\n\nMarkýza a baron si osvěží vzpomínky na svůj dávný vztah ostrou hádkou (duet \"Vaše to dílo jest!\"). Když dáma odkvapí, vyjde z pavilónu Raoul a ve skrytu sledují Hanu, jak s Gabrielou přináší žebřík a pomáhá jí vylézt na balkón. Když se tam mladá paní dostane, narazí na zamčené dveře, a jelikož žebřík i Hana již jsou pryč, úpěnlivě prosí přes dveře manžela o smír a odpuštění. Raoul to nevydrží a běží do pavilonu své ženě otevřít.\n\nNa baronův pokyn namluvila Hana markýze, že Raoul přijímá v pavilónu cizí ženu. Markýza přiběhne a skutečně na balkónu zahlédne ženskou postavu. Zavolá tedy svatební hosty a služebnictvo jako svědky zeťovy nevěry. Ale ze zahalené ženy, kterou markýza násilím vyvádí z pavilónu, se vyklube její vlastní dcera. Hana ráda vše všem vysvětlí a markýza je vystavena posměchu, zato Gabriela s Raoulem jsou smířeni. Baron nabádá markýzu, aby napříště mladý pár nechala na pokoji, a všichni oslavují vítězství lásky a smíru (finále \"Krok jsem pravý učinila… Když srdce k sobě pojí\").\n\n\n"}
{"id": "832538", "url": "https://cs.wikipedia.org/wiki?curid=832538", "title": "František Němec (fotbalista)", "text": "František Němec (fotbalista)\n\nFrantišek Němec (* 19. červenec 1992 Písek) je český profesionální fotbalista, útočník, momentálně působící v FK Baník Most.\n\nS fotbalem začínal tento talentovaný obránce v rodném FC Písek, odkud ještě jako dorostenec přestoupil v roce 2008 do SK Dynamo České Budějovice. V týmu Dynama předváděl skvělé výkony a i díky tomu se dostal v zimě 2011 do seniorské kategorie. Nejdříve si zahrál za rezervu a poté si odbyl i debut v A-mužstvu. V zimním přestupovém období sezony 2012/2013 ale odchází hostovat do FK Baník Most.\n\n"}
{"id": "832539", "url": "https://cs.wikipedia.org/wiki?curid=832539", "title": "Na Starém bělidle", "text": "Na Starém bělidle\n\nNa Starém bělidle je pátá a poslední opera ve čtyřech obrazech českého skladatele Karla Kovařovice. Libreto k ní napsal Karel Šípek na motivy známého románu Boženy Němcové \"Babička\". Opera byla napsána v letech 1898–1901 a premiéru měla 21. listopadu 1901 v pražském Národním divadle.\n\nOpera \"Na Starém bělidle\" je poslední dokončeným větším skladatelským dílem Karla Kovařovice; po jejím dokončení se věnoval téměř výhradně své funkci šéfa opery Národního divadla. Oproti předchozím hrdinským \"Psohlavcům\" zde Kovařovic usiloval o dílo především lyrické či lyricko-humorné, avšak opět programově lidové.\n\nNení to první operní zpracování nejslavnějšího románu Boženy Němcové. Jen o rok a půl před premiérou Kovařovicovy opery, v březnu 1900, byla v Národním divadle jako poslední česká operní premiéra předtím, než se šéfem opery stal Kovařovic, uvedena první adaptace \"Babičky\", stejnojmenná opera Antonína Vojtěcha Horáka. Kovařovic však na látce pracoval nezávisle již dříve a jeho opera svého bezprostředního předchůdce zcela zastínila.\n\nLibreto napsal spisovatel Karel Šípek podle všeobecně známého románu s úctou a pochopením, ale z rozvětveného a málo dramatického původního příběhu mohl vybrat jen souvislejší dějové epizody, zejména milostný příběh Jakuba a Kristly nebo komtesy Hortensie a florentského malíře. I tak zůstalo dějové pásmo řídké, vybrané scény jsou převážně jednostranně idylické, a opera tak působí spíše jako sled žánrových obrázků než jako dramatické dílo. Navíc se babička i celá Proškova rodina ocitají mimo střed děje i zájmu.\n\nNedostatky libreta přejímala i hudba, málo rozmanitá a setrvávající vesměs v idyličnosti a lyričnosti. Mnohdy se pohybuje na pomezí impresionismu a především Zdeněk Nejedlý jí vyčítal závislost na Massenetovi. Technika kompozice po stránce vokální i instrumentální je zde z Kovařovicových děl nejdokonalejší, zejména konverzace je mnohem plynulejší než v \"Psohlavcích\", zdařile je rozlišen „český“ lidový idiom vesničanů od „francouzské“ hudby Paní kněžny a „italské“ hudby komtesy Hortensie, ale náladová jednotvárnost i chabá charakteristika postav (až na některé epizodní, jako Pan otec) vedou k menšímu celkovému účinku. Základní tón hudby je lidový a stejně jako v \"Psohlavcích\" je zde řada národopisných scén se sborovým zpěvem a tancem, které patří v opeře k nejpůsobivějším: vojenské zpěvy odvedenců ve druhém obraze, přástky ve třetím a obžínky ve čtvrtém. Podle Ladislava Šípa však Kovařovic „k lidovosti směřoval snížením uměleckých cílů“; podle Anny Hostomské „nedorostl velikosti předlohy“.\n\nAčkoli popularita opery \"Na Starém bělidle\" nepředstihla \"Psohlavce\", přesto patřila v první polovině 20. století mezi nejoblíbenější „lidové opery“. V Národním divadle byla znovu nastudována v letech 1907(–08), 1916(–24; pro tuto inscenaci Kovařovic provedl některé úpravy), 1930(–31) a 1935(–36) a dosáhla zde značného počtu 97 představení. Rovněž pět inscenací v Brně (v letech 1912, 1914, 1918, 1931 a 1938) svědčí o její tamní oblibě.\n\nPo druhé světové válce však nastává její ústup. Zatímco Hubert Doležil ji mohl koncem 30. let 20. století ještě zařadit k „oporám domácího repertoáru“, Ladislav Šip mohl o čtyřicet let později říci, že „dnešní generace posluchačů už ji neznají“. Nastudování Národního divadla z roku 1949 (v budově Divadla 5. května) zařadilo \"Na Starém bělidle\" mezi úzkou skupinu českých klasických děl hraných na představeních pro lid, a proto dosáhlo až 37 představení, 4. února 1951 se však zde dávala naposledy. Dosud vůbec poslední inscenace této opery připravily Divadlo F. X. Šaldy v Liberci roku 1964 a Státní divadlo Ostrava roku 1971.\n\nMimo české země opera nepronikla.\n\nDěj po roce 1825.\n\n(Před Starým bělidlem. Odpůldne v červnu, v den sv. Jana Křtitele) Za scénou tři ze čtyř Proškových dětí zpívají otci zdravici k jmeninám (\"Náš tatíčku milý, poslyš naše přání\"). Před domem se potkává Kristla s Mílou; Míla s druhy v noci vyplatil záletného panského lokaje a Kristla se bojí, že za to bude ztrestán odvodem na vojnu (zpěv \"Zkazí nám jej oběma ten kabátek bílý\"). Babička je chlácholí. Míla s posměchem, Kristla s obavami sledují italského lokaje, jak nese panu Proškovi ze zámku víno k svátku.\n\nBrzy se prostranství před stavením zalidní. Vedle Proškových tu jsou jejich čtyři děti, mlynářský pan otec s chotí a pan myslivec s myslivcovou. Všichni připíjejí oslavenci. Mlynář, který si už značně zavdal, zpívá své ženě, jež ho napomíná (píseň \"Kvetou, kvetou, kvetou u potoka kvítka spanilá\"). Kristla přibíhá ohlásit osobní návštěvu paní kněžny a její schovanky komtesy Hortensie. Všichni se polekaně ukrývají do domu a nechávají babičku a děti, aby panstvo přivítaly.\n\nKněžna s Hortensií se přicházejí rozloučit; odjíždějí zítra do Itálie, i když se komtese bude stýskat (Hortensiin zpěv \"Těžko se nám jede, těžko zvláště mně\"). Proškovi a poté i jejich hosté se konečně osmělí a vyjdou ven. Babička hostí kněžnu koláčky a ta je blahosklonně přijímá. Na kněžninu zmínku o nehodě jejího lokaje uvádí babička věci na pravou míru. Když vzácná návštěva odchází, všichni se s milostivou paní a slečnou loučí (ansámbl \"Bůh provázej vás, paní milostivá\"). I ostatní hosté se pak odebírají domů.\n\nBabička s Kristlou hovoří o kouzlech. Dívka si večer dala pod polštář věnec z devatera kvítí a zdálo se jí pak o Mílovi: on tedy bude její ženich. Ráno pak hodila věneček přes strom a dopadl daleko, to znamená rozloučení (nokturno s dvojzpěvem \"Slavíček zpíval, v olšoví šeptaly vlny… V noci svatojanské\"). Ale Míla, který se právě objevil, se nebojí: Babička jim ještě bude na svatbě starosvatkou. Babička osamí a vzpomíná na mládí (zpěv \"Ó štěstí mládí neskonalé\").\n\n(Před hospodou, podzim) Kristla obsluhu je hosty a přitom pláče pro Mílu, který byl odveden na vojnu. Přicházejí rekruti (průvod a sbor \"Už na vojnu jedeme, dobře se tu mějte\"). Míla utěšuje Kristlu a dává jí sbohem (duet \"Neplač, Kristlo, bohu poručeno… Já tebe nemít, duše drahá\"). I babička se s ním přichází rozloučit a naznačujíc, že by ho snad mohla dostat z vojny zpátky, žehná ho jménem jeho zemřelých rodičů (tercet \"Jak bych slyšel slova matky zvěčnělé\"). Rekruti se vyhrnou z hospody posíleni na cestu a odcházejí (sbor \"Neplačte, matičko… Proto jsem tě vychovala… Dala holka, dala zjara… Má milá dědino, už se s tebou loučím\"). Když jsou všichni pryč, Kristla se znovu rozeštká.\n\n(Babiččin světnička večer) Babička, Kristla a další přástevnice předou nitě (sbor \"Umřela panna v době jarních let\"). Proškovy děti si prohlížejí věci z babiččiny truhly: čepec s holubičkou, tolar od císaře Josefa, granáty. Jedna z přadlen vzpomíná na proroctví kladské Sibylly, jejíž mramorový kůň se propadá do země, a až se zcela propadne, přijdou na českou zemi nejhorší časy. Babička ale k dětem hovoří: milujte svou českou zemi a pracujte pro ni a Sibyllino proroctví se nevyplní (árie \"Rozmilé děti, až dorostete a mne tu více nebude\").\n\nRolničky saní ohlašují příjezd mlynáře a mlynářky (duet \"Z města, z města, sanice jako mlat\"). Nesou psaní paní Proškové od manžela a Kristle od Míly; ostatní děvčata si ji dobírají. Mezi zprávami od pana Proška je i zmínka o komtese Hortensii, jež se roznemohla, ač měkla právě před zásnubami s bohatým hrabětem. Mlynář tuší, že má ráda jiného.\n\nVstupuje Kudrna s kolovrátkem a svými chlapci. Babička je hostí rosolkou a chlapci tancují s děvčaty (sbor \"Už je tu Kudrna… Už je doděláno, už je dopředeno\"). Mlynáři pobízí k tanci babičku, ale ta už se na to necítží; zato když byla mladá, žádnou muziku nevynechala (duet \"Babičko, my spolu otevřeme kolo… Bejvávalo, bejvávalo\"). Jen Kristla se raději než tancem těší Mílovým dopisem. A to ještě neví, co psal pan Prošek, totiž že přednesl paní kněžně babiččinu prosbu, aby se zasadila o Mílovo propuštění z vojny. Po tanci všichni odcházejí, děti a babička se s modlitbou hotoví ke spánku.\n\n(Pokoj komtesy Hortensie v ratibořickém zámku) Komtesa, poněkud pozdravená, portrétuje babičku. Vchází pan Prošek a vyřizuje, že Míla už je z vojny zpátky. S Kristlou se má setkat až o obžínkové slavnosti. Prošek chválí Hortensiin obraz (zpěv \"Krásná malba, podařená\"). Babička s komtesou hovoří o jejím umní a o tom, kde se mu naučila. Brzy zjistí, že je Hortensie zmilovaná do svého učitele, mladého florentského malíře (duet \"Proč jsi se tak zahleděla?\"). Vchází kněžna, dává své schovance květin a vyzývá obě k přípravě na slavnost. Babička kněžně náznaky dopomůže k tomu, aby pochopila příčinu Hortensiina smutku a nemoci. Kněžna komtesu ujistí, že nikdy neměla v úmyslu stát v cestě jejímu štěstí: ať jedná, jak jí srdce káže. Hortensie a babička kněžně děkují (tercet \"Ty miluješ jej, trpíš, skrýváš lásku svou\"). Všichni tři odcházejí na dožínky.\n\n(Proměna – Prostranství před ratibořickým zámkem) Vazačky a ženci tancují obřadní tanec s vyzdobenou „bábou“ (sbor \"Po tom našem poli zlatá bába chodí\"). Přichází kněžna, poddaní jí volají „vivat“ a Kristla jí předává dožínkový věnec (zpěv \"Vznešená a milostivá paní naše!\"). Kněžna se jí za to odvděčí přivedením Míly. Kristla, Míla i Hortensie děkují kněžně, ta však odkazuje na jejich mocnou přímluvkyni, babičku. Kněžna, mlynářský pan otec a všichni vesničané zpívají chválu „naší babičce“ (\"Jsi šťastná žena, stařenko mám milá… Buď zdráva babička nám na sto let\").\n\nDosud nevydanou nahrávku opery pořídil Československý rozhlas roku 1948. Zpívají: (babička) Marta Krásová, (Prošek) Bořek Rujan, (Prošková) Věra Krilová, (paní kněžna) Milada Jirásková, (Barunka) Vlasta Mlejnková, (Jeník) Blažena Kalabisová, (Vilém) Blažena Bezecná, (komtesa Hortensie) Štefa Petrová, (mlynář) Karel Kalaš, (mlynářka) Ludmila Hanzalíková, (rýzmburský myslivec) Ladislav Mráz, (paní myslivcová) Milada Čadikovičová, (Jakub Míla) Antonín Votava, (Kristla) Maria Tauberová, (hospodský) Jan Soumar, (desátník) Josef Celerin, (stará přástevnice) Marie Cyteráková, (panský lokaj) Karel Zavřel, (služka v hospodě) Vlasta Formanová. Pražský rozhlasový orchestr řídí František Dyk.\n\nVedle této celkové nahrávky pořídil Československý rozhlas také nahrávku samotné předehry (1974, Orchestr Národního divadla řídí František Vajnar) a několik nahrávek nejpopulárnějšího čísla, písně mlynáře z 1. dějství (Karel Kalaš, Jaroslav Hořáček, Karel Průša). Její podání od Karla Kalaše z roku 1952 vydal Radioservis, a.s., roku 2015 na CD „Česká romantická opera“ (CR0782-2).\n\n"}
{"id": "832540", "url": "https://cs.wikipedia.org/wiki?curid=832540", "title": "Otáčivý most Grange-aux-Belles", "text": "Otáčivý most Grange-aux-Belles\n\nOtáčivý most Grange-aux-Belles (francouzsky \"Pont tournant de la Grange-aux-Belles\") je silniční otáčivý most v Paříži.\n\nMost vede přes kanál Saint-Martin v 10. obvodu a spojuje nábřeží \"Quai de Valmy\" u ulice \"Rue de Lancry\" a \"Quai de Jemmapes\" u ulice \"Rue de la Grange-aux-Belles\", po které má svůj název.\n\nMost byl postaven v roce 1890.\n\n"}
{"id": "832543", "url": "https://cs.wikipedia.org/wiki?curid=832543", "title": "Gmina Miłkowice", "text": "Gmina Miłkowice\n\nGmina Miłkowice je polská vesnická gmina v okrese Legnica v Dolnoslezském vojvodství. Sídlem gminy je ves Miłkowice. V roce 2011 zde žilo 6 290 obyvatel.\n\nGmina má rozlohu 86,37 km² a zabírá 11,6 % rozlohy okresu. Skládá se ze 14 starostenství.\n\nBobrów, Głuchowice, Gniewomirowice, Goślinów, Grzymalin, Jakuszów, Jezierzany, Kochlice, Miłkowice, Pątnówek, Rzeszotary-Dobrzejów, Siedliska, Studnica, Ulesie-Lipce\n"}
{"id": "832545", "url": "https://cs.wikipedia.org/wiki?curid=832545", "title": "Hans Børli", "text": "Hans Børli\n\nHans Børli (8. prosince 1918, Eidskog – 26. srpna 1989, Eidskog) byl norský básník a spisovatel.\n\nHans Børli, dřevorubec a básník, nazývaný “muž se sekerou a lyrou”, se narodil a vyrůstal v Eidskog, v oblasti Hedmark v jihovýchodním Norsku. Tento jeho rodný kraj je prostorem nekonečných lesů a bažin, kterými prochází norsko-švédská hranice. Zde vyrůstal, daleko od cest, od lidského hemžení a spěchu. První setkání s lidmi mimo rodinu zažil až v pěti letech. V tehdejší norské společnosti bylo vzdělání nad rámec povinné školní docházky vzácné. Na mladého, nadaného Hanse byla uspořádána finanční sbírka, a tak mohl odejít studovat obchodní školu v Talhaugs Kongsvinger, kterou po šesti letech studia úspěšně absolvoval. Následně, na jaře roku 1938 vstoupil do 2. divizní důstojnické školy v Oslo. Po vypuknutí války však byla tato důstojnická škola zrušena a Hans odvelen na frontu. V řadách norské armády se zúčastnil tvrdých bojů s Němci ve Vardal a v bojích u Guascal byl těžce raněný a zajatý. Po propuštění ze zajetí se vrátil do rodného městečka Eidskog. Tam pracoval krátký čas jako učitel a potom jako lesní dělník. Důvěrně znal svůj kraj, a tak z Norska obsazeného nacisty převáděl do blízkého neutrálního Švédska osoby, které nacisté pronásledovali. Celý svůj život pracoval a žil ve svém rodném kraji. Prakticky jej nikdy neopustil. Zde také ve věku 70 let zemřel a je pohřbený na hřbitově u kostela v Eidskog.\n\nNa osobnost i dílo Hanse Børliho měla velký vliv okolní příroda, jeho příslušnost k lesním dělníkům a vzájemná solidarita mezi nimi a také jeho dědeček, Ole Gundersen Børli. Ten byl jedním z posledních velkých lidových vypravěčů, bardů – nositelů ústních legend, pohádek a příběhů kraje. Snad to byl on, kdo podnítil zálibu Børliho číst, a následně i potřebu psát. Velkou oporu měl Hans ve své matce, která snad jediná chápala jeho potřeby a pocity. Okolní „drsný svět“ se k jeho tvorbě stavěl spíš odmítavě a s posměchem. Hans Børli býval ve dne skrytý před lidmi při práci se sekerou v hlubinách lesů, v noci se uzavíral kruhem světla ohně či lampy, ve kterém o samotě přemýšlel a tvořil. Prvním čtenářem, kritikem a oporou mu byla jeho manželka Magnhild.\nJeho básně, navzdory osobnímu prožitku chudoby a následně celoživotní tvrdé práce a samoty, nenesou v sobě smutek či pocity zmaru a zbytečnosti. Børliho básně jsou naopak projevem pozitivního pohledu člověka, žijícího v souladu s přírodou, člověka moudrého, člověka, který ctí tradice. V Børliho díle se prolínají, zaznívají a v různých obdobích střídavě vystupují tóny střetu přísné náboženské výchovy s opačnými silami, burcujícími ke vzpouře. Základní hodnoty dobra, pravdy a krásy však básník neopouští nikdy.\n\n\n\nPřeklady:\n\n\n\n– Fritt Ords Honnør\" (v norštině). Fritt Ord. Publikováno 22. května 2010.\n\n"}
{"id": "832546", "url": "https://cs.wikipedia.org/wiki?curid=832546", "title": "Neil Sedaka", "text": "Neil Sedaka\n\nNeil Sedaka (* 13. března 1939) je americký poprockový zpěvák, pianista a skladatel. Jeho kariéra trvala téměř 55 let, během kterých prodal miliony desek a napsal nebo se podílel na více než 500 písních pro sebe a své kolegy.\n\n\n\n"}
{"id": "832549", "url": "https://cs.wikipedia.org/wiki?curid=832549", "title": "Orbassano", "text": "Orbassano\n\nOrbassano je italská obec a město v provincii Torino v oblasti Piemont.\n\nV roce 2011 zde žilo 22 644 obyvatel.\n\nBeinasco, Candiolo, Nichelino, None, Rivalta di Torino, Rivoli, Turín, Volvera\n"}
{"id": "832551", "url": "https://cs.wikipedia.org/wiki?curid=832551", "title": "Mont Agou", "text": "Mont Agou\n\nMont Agou (dříve \"Mont Baumann\", 986 m n. m.) je hora v pohoří Togo v západní Africe. Leží na území Toga nedaleko ghanské hranice v regionu Plateaux jihovýchodně od města Kpalimé. Jedná se o nejvyšší vrchol Toga. Na vrcholu stojí anténa.\n\n"}
{"id": "832556", "url": "https://cs.wikipedia.org/wiki?curid=832556", "title": "Josef Žanda", "text": "Josef Žanda\n\nJosef Žanda (* 13. srpna 1948 Česká Lípa) byl český politik, po sametové revoluci československý poslanec Sněmovny lidu Federálního shromáždění a místopředseda ČSSD.\n\nV roce 1966 se vyučil na nástrojaře a nastoupil do podniku Severočeské papírny v České Kamenici. Během základní vojenské služby se v letech 1968–1969 podílel na založení Svazu vojenské mládeže. V období let 1972–1990 pracoval v podniku Pozemní stavby v Liberci. V roce 1986 byl krátce zaměstnán v Uranových dolech ve Stráži pod Ralskem, kam se ještě vrátil roku 1990. Byl aktivní i jako sportovec a orgánizátor sportu. Byl závodním hráčem, trenérem a funkcionářem stolního tenisu.\n\nV roce 1990 se zapojil do obnovování ČSSD v regionu Českolipska. Byl okresním tajemníkem strany. V roce 1991 byl zmiňován jako člen Ústředního výkonného výboru ČSSD. V této funkci se v únoru 1991 účastnil okresní konference strany v Litoměřicích. V roce 1992 se uvádí jako místopředseda ČSSD. Funkci místopředsedy zastával od roku 1990 do roku 1993.\n\nVe volbách roku 1992 byl zvolen za ČSSD do Sněmovny lidu (volební obvod Severočeský kraj). Ve Federálním shromáždění setrval do zániku Československa v prosinci 1992. Patřil mezi dva poslance ČSSD, kteří podpořili ústavní zákon o rozdělení ČSFR a odmítli tak negativní postoj ČSSD k takovémuto způsobu rozdělení federace.\n\nV roce 1993 patřil v ČSSD ke stoupencům Jiřího Paroubka a podporoval ho v jeho kandidatuře na předsedu strany (předsedou se ovšem stal Miloš Zeman). Poté, co na sjezdu ČSSD v roce 1993 uspěl Zeman, ukončil Žanda na podzim 1993 své členství v ČSSD a stáhl se z politického života. Uvádí se bytem Česká Lípa.\n"}
{"id": "832557", "url": "https://cs.wikipedia.org/wiki?curid=832557", "title": "Infected Mushroom", "text": "Infected Mushroom\n\nInfected Mushroom je izraelská hudební skupina hrající převážně psychedelický trance a electronicu. Toto duo bylo založeno v roce 1997 v Haifě producenty Erezem Eisenem a Amitem Duvdevanim.\n\n\n\n\n"}
{"id": "832559", "url": "https://cs.wikipedia.org/wiki?curid=832559", "title": "Péter Bábi", "text": "Péter Bábi\n\nPéter Bábi (* 29. září 1955) byl slovenský politik maďarské národnosti, po sametové revoluci československý poslanec Sněmovny národů za Maďarské křesťanskodemokratické hnutí.\n\nVe volbách roku 1992 zasedl do slovenské části Sněmovny národů za Maďarské křesťanskodemokratické hnutí, které kandidovalo společně s hnutím Együttélés. Ve Federálním shromáždění setrval do zániku Československa v prosinci 1992.\n\n"}
{"id": "832561", "url": "https://cs.wikipedia.org/wiki?curid=832561", "title": "Marciac", "text": "Marciac\n\nMarciac je francouzská obec v departementu Gers v regionu Midi-Pyrénées. V roce 2009 zde žilo 1 234 obyvatel. Je centrem kantonu Marciac.\n\n"}
{"id": "832564", "url": "https://cs.wikipedia.org/wiki?curid=832564", "title": "Scott Strausbaugh", "text": "Scott Strausbaugh\n\nScott Strausbaugh (* 23. července 1963 York, Pensylvánie) je bývalý americký vodní slalomář, kanoista závodící v kategorii C2. Jeho partnerem v lodi byl Joe Jacobi.\n\nNa Letních olympijských hrách 1992 v Barceloně získal v závodě C2 zlatou medaili.\n"}
{"id": "832566", "url": "https://cs.wikipedia.org/wiki?curid=832566", "title": "Marcel Melicherčík", "text": "Marcel Melicherčík\n\nMarcel Melicherčík (* 20. prosince 1986, Poprad) je slovenský profesionální hokejista, nyní působí v týmu HC Bolzano\n\n"}
{"id": "832567", "url": "https://cs.wikipedia.org/wiki?curid=832567", "title": "Joe Jacobi", "text": "Joe Jacobi\n\nJoseph Bennet „Joe“ Jacobi (* 26. září 1969 Washington, D.C.) je bývalý americký vodní slalomář, kanoista závodící v kategorii C2.\n\nNa Letních olympijských hrách 1992 v Barceloně získal v lodi se Scottem Strausbaughem zlatou medaili v závodě C2. Startoval také na LOH 2004 v Athénách, kde s Mattem Taylorem dojel na osmém místě.\n\nJe židovského původu.\n"}
{"id": "832574", "url": "https://cs.wikipedia.org/wiki?curid=832574", "title": "Mini DisplayPort", "text": "Mini DisplayPort\n\nMini DisplayPort (zkráceně MiniDP nebo mDP ) je miniaturní verze DisplayPort digitálně audio-vizuálního rozhraní.\nSpolečnost Apple, oznámila vývoj ve čtvrtém čtvrtletí roku 2008.\nNyní ho uplatňuje v LED Cinema Display a ve všech nových počítačích s Macintosh (ačkoliv od roku 2016 jej Apple nahradil konektorem USB-C). Mini DisplayPort se také používá v nových PC a noteboocích od různých výrobců, jako jsou Lenovo, Toshiba, HP a Dell.\nNa rozdíl od svých předchůdců Mini-DVI a Micro-DVI, je Mini DisplayPort schopen práce s rozlišením až 2560 × 1600 pixelů (WQXGA) při použití standardu DisplayPort 1.1a a rozlišením až 4096x2160 (4K) při použití standardu DisplayPort 1.2.\n\nS vhodným adaptérem lze Mini DisplayPort použít k připojení obrazovek s VGA, DVI nebo HDMI rozhraní.\n\nKrátce poté, co přišel Mini DisplayPort na trh, Apple oznámil, že licence na technologii konektoru bude bez poplatku. Apple si pouze vyhradil právo zrušit licenci \"kdyby nějaký subjekt podal žalobu proti Apple pro porušení patentu\".\n\nNásledující rok, začátkem roku 2009, VESA oznámila, že Mini DisplayPort byl zahrnut do připravované specifikace DisplayPort 1.2.\n\nVe čtvrtém čtvrtletí roku 2009, VESA oficiálně oznámila, že Mini DisplayPort byl přijat. Všechna zařízení používající Mini DisplayPort musí být v souladu s normou 1.1a.\n\nDne 7. ledna 2010 Toshiba představila notebooky s označením Satellite Pro S500, Tecra M11, A11 a S11, které již měly Mini DisplayPort.\n\nAMD vydala speciální variantu své grafické karty Radeon HD 5870 - tzv. Radeon HD 5870 Eyefinity 6 Edition, která obsahuje 2GB GDDR5 paměť, s vyšší hodinovou rychlosti než původní karty, a s šesti Mini DisplayPort výstupy s maximálním rozlišením 5760 × 2160 pixelů (s formátem zobrazení 1080p).\n\nDne 13. dubna 2010 Apple přidal podporu pro audio výstup za použití Mini DisplayPort na jejich produktové řadě MacBook Pro. Tato přidaná funkce uživatelům umožňuje se snadno připojit na své MacBook Pro, k jejich HDTV pomocí kabelu, kterým se upravuje Mini DisplayPort na HDMI s plnými audio a video funkcemi.\n\nDne 5. května 2010, společnost HP oznámila, že jejich produktové řady notebooků Envy 14 a Envy 17 budou mít i Mini DisplayPort. \n\nDne 20. října 2010, společnost Dell oznámila, že jejich produktová řada notebooků XPS 14, 15, a 17 také má i Mini DisplayPort.\n\nDne 24. února 2011, Apple a Intel oznámil nový konektor s názvem Thunderbolt, jako následníka Mini DisplayPortu. Thunderbolt přidává podporu pro PCI Express datovým připojením zároveň při zachování zpětné kompatibility s periferiemi Mini DisplayPortů.\n\nDne 17. května 2011, společnost Lenovo oznámila, že notebooky ThinkPad X1 obsahují Mini DisplayPort.\n\nDne 15. května 2012, společnost Lenovo oznámila, že notebooky ThinkPad X1 Carbon, X230, L430, L530, T430s, T430, T530, W530 také obsahují Mini DisplayPort.\n\nDne 18. června 2012, Microsoft oznámila dvě nové zařízení s Mini DisplayPortem.\n\nVESA prohlásila, že s DisplayPortem dostanete ten nejlepší zážitek z vaší LCD, zjednodušuje zobrazení designu a spojení, umožňuje schopnost různých systémů vzájemně spolupracovat se stávajícími zobrazovacími rozhraní a poskytuje technologický základ k dosažení nových a vzrušujících možností zobrazení.\"\n\nNicméně, odstranění portu DVI z MacBook, MacBook Air a MacBook Pro ve prospěch Mini DisplayPortům, a používání Mini DisplayPortů jako video konektory pro nový 24-palcový Cinema Display, může zkomplikovat kompatibilitu:\n\n\n"}
{"id": "832575", "url": "https://cs.wikipedia.org/wiki?curid=832575", "title": "Sup himálajský", "text": "Sup himálajský\n\nSup himálajský (\"Gyps himalayensis\") je mohutný jestřábovitý dravec. Vyskytuje se v oblasti Himálají, v Nepálu, Pákistánu, Indii, Barmě a v Číně. Sup himálajský váží až 12 kg, délka těla činí 116–150 cm a rozpětí křídel dosahuje 280–310 cm. Je podobný supovi bělohlavému, ale je větší. Má dlouhý, zdánlivě holý krk s jemným prachovým peřím a nápadný límec z bílých per.\n\nŽiví se mršinami velkých savců, ojediněle mláďaty a menšími zesláblými zvířaty. U zdrojů potravy se nezdržuje ve větším počtu jedinců. Obvykle staví hnízda na skalních římsách a výběžcích tak, aby byla kryta skálou i shora. V sezení na jediném vejci se střídají oba partneři, inkubace trvá 55 dní.\n\nV Evropě byl tento druh v září 2019 chován ve více než 30 evropských zoo. V Česku chovají supy himálajské následují zoologické zahrady:\n\nV minulosti byl tento druh chován rovněž v Zoo Praha a Zoo Chleby.\n\n"}
{"id": "832582", "url": "https://cs.wikipedia.org/wiki?curid=832582", "title": "Seznam kulturních památek v České Kamenici", "text": "Seznam kulturních památek v České Kamenici\n\n"}
{"id": "832583", "url": "https://cs.wikipedia.org/wiki?curid=832583", "title": "Seznam kulturních památek v Děčíně", "text": "Seznam kulturních památek v Děčíně\n\nPamátky, které dříve byly v MonumNetu přiřazeny k části Děčín XXXII-Boletice nad Labem, byly postupně přepsány do části Děčín I-Děčín a do vesnice Falknov\n\n"}
{"id": "832584", "url": "https://cs.wikipedia.org/wiki?curid=832584", "title": "Seznam kulturních památek v Krásné Lípě", "text": "Seznam kulturních památek v Krásné Lípě\n\n"}
{"id": "832585", "url": "https://cs.wikipedia.org/wiki?curid=832585", "title": "Peter Beniač", "text": "Peter Beniač\n\nPeter Beniač (* 20. července 1949) je slovenský lékař a politik, po sametové revoluci československý poslanec Sněmovny národů za Sociálnědemokratickou stranu na Slovensku. Pracuje jako lékař.\n\nVe volbách roku 1992 zasedl do slovenské části Sněmovny národů za Sociálnědemokratickou stranu na Slovensku. Ve Federálním shromáždění setrval do zániku Československa v prosinci 1992. Profesně působí jako lékař.\n\n"}
{"id": "832586", "url": "https://cs.wikipedia.org/wiki?curid=832586", "title": "Jaroslav Bernášek", "text": "Jaroslav Bernášek\n\nJaroslav Bernášek (* 31. ledna 1951) je český politik, po sametové revoluci československý poslanec Sněmovny národů Federálního shromáždění za Občanskou demokratickou stranu, v letech 1998 – 2006 byl starosta města Adamov za Unii svobody.\n\nVystudoval Elektrotechnickou fakultu Vysokého učení technického v Brně. Do roku 1991 pracoval v podniku \"Metra Blansko\".\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV 90. letech začal podnikat. Bytem se uvádí v Adamově. V komunálních volbách roku 1994 byl zvolen do městského zastupitelstva v Adamově za ODS. Mandát obhájil v komunálních volbách roku 1998, nyní již za Unii svobody, do níž vstoupil hned po jejím založení roku 1998. Stal se starostou města. Opětovně byl zvolen v komunálních volbách roku 2002 za Unii svobody a i nadále zůstal starostou Adamova. Mandát zastupitele obhájil v komunálních volbách roku 2006, tentokrát jako bezpartijní (roku 2004 vystoupil z Unie svobody). Neúspěšně se o opětovné zvolení pokoušel v komunálních volbách roku 2010. Krátce po volbách ale jeho kolegyně z kandidátní listiny Volba pro město rezignovala na mandát a Bernášek (lídr Volby pro město) tak do zastupitelstva usedl. Profesně je uváděn jako technik.\n\nVe volbách v roce 2004 neúspěšně kandidoval do senátu za senátní obvod č. 49 - Blansko jako nestraník za SNK-ED. Získal ale jen necelých 5 % hlasů a nepostoupil do 2. kola.\n\n"}
{"id": "832599", "url": "https://cs.wikipedia.org/wiki?curid=832599", "title": "Seznam kulturních památek v okrese Brno-město", "text": "Seznam kulturních památek v okrese Brno-město\n\n"}
{"id": "832603", "url": "https://cs.wikipedia.org/wiki?curid=832603", "title": "Draft juniorů KHL 2012", "text": "Draft juniorů KHL 2012\n\nDraft juniorů KHL 2012 byl čtvrtý draft v historii východoevropské ligy KHL, který se konal 25. a 26. května 2012 v Ledovém paláci Traktoru. V draftu byli vybíráni hokejisté z celého světa ve věku mezi 17 a 21 lety. Aby se hráči mohli draftu KHL zúčastnit, tak nesměli mít smlouvu v lize KHL a nebo ve VHL.\n"}
{"id": "832613", "url": "https://cs.wikipedia.org/wiki?curid=832613", "title": "Kaple Božího Těla (Kutná Hora)", "text": "Kaple Božího Těla (Kutná Hora)\n\nKaple Božího Těla je vrcholně gotická kaple u chrámu sv. Barbory v Kutné Hoře.\n\nKaple byla založena bratrstvem Božího Těla těsně před zahájením stavby chrámu jako hřbitovní kaple s kostnicí. Hřbitov se nacházel zřejmě v místě později postavené Jezuitské koleje. \n\nJezuité po svém příchodu provedli (v souvislosti se stavbou koleje) terénní úpravy, nově vyřešili vstup do kaple a opatřili ho barokním portálem. Koncem 18. století přestala kaple sloužit duchovním účelům, byla přeměněna na varhanářskou dílnu a od té doby chátrala. \n\nV letech 1997–2000 se dočkala kompletní rekonstrukce a nyní je využívána k turistickým prohlídkám a výjimečným kulturním akcím komorního charakteru.\n"}
{"id": "832614", "url": "https://cs.wikipedia.org/wiki?curid=832614", "title": "Ferdinand Kraupner", "text": "Ferdinand Kraupner\n\nJ.M. can. Ferdinand Kraupner (25. dubna 1878 Moravské Jevíčko – 8. prosince 1962) byl český římskokatolický kněz, osobní děkan, biskupský notář, čestný kanovník Katedrální kapituly u sv. Štěpána v Litoměřicích.\n\nNa kněze byl vysvěcený 13. července 1902. Jako kněz působil převážně na Žatecku a Podbořansku. Po vysvěcení sloužil jako kaplan v Údlicích. V roce 1906 přišel do Měcholup na okrese Louny. Později se stal farářem v Libočanech a Tušimicích. Od 50. let 20. století byl pak farářem v Letově u Podbořan. Za svou pastorační činnost byl litoměřickým biskupem jmenován osobním děkanem a biskupským notářem. 24. listopadu 1951 byl jmenován a 18. prosince 1951 byl v litoměřické katedrále spolu s Kamilem Filipcem instalován jako čestný kanovník litoměřické katedrální kapituly.\n\nProslul jako vynikající duchovní i vyhlášený lidový léčitel, za kterým přicházelo mnoho nemocných. Na Podbořansku, kde bylo v jeho době 80 % procent obyvatelstva německé národnosti, se věnoval sběru léčivých bylin a vyléčil řadu neduhů, podobně jako později jeho kolega kněz František Ferda v jižních Čechách. Za zázračné uzdravení bylo považováno uzdravení pana Mauleho, kterému vyléčil nemocný žaludek kůrou ze syrových brambor. Ani po více jak půl století nevymizela vzpomínka na tohoto léčitele.\n\n\n\n"}
{"id": "832616", "url": "https://cs.wikipedia.org/wiki?curid=832616", "title": "Tunisko na Letních olympijských hrách 2012", "text": "Tunisko na Letních olympijských hrách 2012\n\nTunisko se účastnilo Letní olympiády 2012. Zastupovalo ho 86 sportovců (66 mužů a 20 žen) v 17 sportech.\n\n"}
{"id": "832617", "url": "https://cs.wikipedia.org/wiki?curid=832617", "title": "Candelo", "text": "Candelo\n\nCandelo je italská obec v provincii Biella v oblasti Piemont.\n\nK 31. prosinci 2010 zde žilo 8 058 obyvatel.\n\nBenna, Biella, Cossato, Gaglianico, Valdengo, Verrone, Vigliano Biellese\n"}
{"id": "832622", "url": "https://cs.wikipedia.org/wiki?curid=832622", "title": "XHTML Basic", "text": "XHTML Basic\n\nXHTML Basic je značkovací jazyk založený na XML navržený pro jednoduchá, především mobilní uživatelská zařízení. Měl by se stát nástupcem WML a C-HTML.\n\n\"XHTML Basic\" je podmnožinou XHTML 1.1 definovanou pomocí XHTML Modularizace. Obsahuje omezenou množinu modulů pro strukturu dokumentu, obrázky, formuláře, základní tabulky a podporu objektů. XHTML Basic je vhodný pro mobilní telefony, PDA (Personal Digital Assistant), pagery a set top boxy.\n\nZákladní výhodou \"XHTML Basic\" před WML a C-HTML je, že stránky formátované pomocí XHTML Basic mohou být zobrazovány jak WWW prohlížeči, tak na přenosných zařízeních. Různá zařízení přitom mohou zobrazovat XHTML Basic stránky odlišně, podle svých schopností. Tím by měla odpadnout nutnost vytvářet zvláštní verzi stránek pro mobilní zařízení.\n\nV roce 2006 byla publikována revize 1.1, která do jazyka přidala šest nových vlastností pro lepší podporu komunity používající malá zařízení.\n\nDokument musí obsahovat následující Document Type Declaration nebo DOCTYPET, aby byl validován jako XHTML Basic:\n\nNásleduje ukázka validního a správně strukturovananého („well-formed“) dokumentu v XML Basic:\n\nDokument musí být přenášen s MIME typem \"application/xhtml+xml\".\n\nXHTML-Print publikovaný jako W3C doporučení v září 2006 je specializovaná verze XHTML Basic navržená pro tisk dokumentů ze zařízení používajících XML Basic na levných tiskárnách.\n\n\n"}
{"id": "832627", "url": "https://cs.wikipedia.org/wiki?curid=832627", "title": "Litva na Letních olympijských hrách 2012", "text": "Litva na Letních olympijských hrách 2012\n\nLitva se účastnila Letní olympiády 2012. Zastupovalo ji 62 sportovců (39 mužů a 23 žen) v 14 sportech.\n\n"}
{"id": "832638", "url": "https://cs.wikipedia.org/wiki?curid=832638", "title": "Tibor Bindas", "text": "Tibor Bindas\n\nTibor Bindas (* 28. června 1963) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Prešov.\n\n"}
{"id": "832639", "url": "https://cs.wikipedia.org/wiki?curid=832639", "title": "Jaroslav Mintál", "text": "Jaroslav Mintál\n\nJaroslav Mintál (* 20. července 1952) je bývalý slovenský fotbalista, záložník. Po skončení aktivní kariéry působí u MŠK Žilina jako masér.\n\nV československé lize hrál za ZVL Žilina. Nastoupil ve 42 ligových utkáních a dal 4 góly. V nižších soutěžích hrál i za ZŤS Martin.\n\n\n"}
{"id": "832640", "url": "https://cs.wikipedia.org/wiki?curid=832640", "title": "Turecko na Letních olympijských hrách 2012", "text": "Turecko na Letních olympijských hrách 2012\n\nTurecko se účastnilo Letní olympiády 2012. Zastupovalo ho 114 sportovců (66 mužů a 48 žen) v 16 sportech.\n\n"}
{"id": "832650", "url": "https://cs.wikipedia.org/wiki?curid=832650", "title": "Miroslav Turianik", "text": "Miroslav Turianik\n\nMiroslav Turianik (* 23. října 1955 Žilina) je bývalý slovenský fotbalista, obránce.\n\nV československé lize hrál za ZVL Žilina, Škodu Plzeň a Duklu Praha. V československé lize nastoupil v 208 utkáních, dal 6 gólů a odehrál 16.783 minut.\n\nPo skončení aktivní kariéry působil v MŠK Žilina jako asistent trenéra a trenér mládeže. V roce 2000 byl trenérem MŠK Žilina.\n\n\n"}
{"id": "832654", "url": "https://cs.wikipedia.org/wiki?curid=832654", "title": "Peter Bohunický (politik)", "text": "Peter Bohunický (politik)\n\nPeter Bohunický (* 2. července 1952) byl slovenský politik za SDĽ, po sametové revoluci československý poslanec Sněmovny národů Federálního shromáždění, v 90. letech poslanec Národní rady SR.\n\nVe volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV parlamentních volbách na Slovensku roku 1998 byl zvolen poslancem Národní rady Slovenské republiky za SDĽ. Uvádí se bytem Trnava. V roce 2002 se uvádí jako krajský předseda SDĽ v Trnavě. Na tomto postu se opět připomíná k roku 2003.\n\n"}
{"id": "832655", "url": "https://cs.wikipedia.org/wiki?curid=832655", "title": "Peter Bohunický", "text": "Peter Bohunický\n\nJméno a příjmení Peter Bohunický má více nositelů:\n\n"}
{"id": "832656", "url": "https://cs.wikipedia.org/wiki?curid=832656", "title": "Marián Valach", "text": "Marián Valach\n\nMarián Valach (* 28. března 1964) je bývalý slovenský fotbalista, záložník.\n\nV československé lize hrál za ZVL Žilina, Dukla Banská Bystrica a DAC Dunajská Streda. V československé lize nastoupil ve 110 utkáních a dal 7 gólů.\n\n"}
{"id": "832658", "url": "https://cs.wikipedia.org/wiki?curid=832658", "title": "Fonyód", "text": "Fonyód\n\nFonyód je město v Maďarsku v župě Somogy. Je centrem okresu Fonyód. Leží na břehu Balatonu.\n\nRozkládá se na ploše 53,55 km² a v roce 2010 zde žilo 4 777 obyvatel.\n\n\n"}
{"id": "832659", "url": "https://cs.wikipedia.org/wiki?curid=832659", "title": "Štefan Bošnák", "text": "Štefan Bošnák\n\nŠtefan Bošnák (* 30. října 1947 Malženice) je slovenský politik za KDH, po sametové revoluci československý poslanec Sněmovny národů Federálního shromáždění, od 90. let dlouhodobě primátor Trnavy, prezident Unie měst Slovenska.\n\nDo roku 1978 pracoval na Okresní zemědělské správě v Trnavě. Od roku 1990 byl členem městského zastupitelstva v Trnavě, od roku 1991 jako zástupce primátora. V komunálních volbách na Slovensku roku 1994 byl opětovně zvolen do zastupitelstva a stal se primátorem Trnavy. Tento post pak obhájil opakovaně v komunálních volbách roku 1998, komunálních volbách roku 2002 i komunálních volbách roku 2006. Primátorem byl do roku 2010. Od roku 1995 byl rovněž členem Klubu primátorů měst Slovenské republiky a členem Rady sdružení historických měst SR. Zastával rovněž post místopředsedy regionálního sdružení Jaslovské Bohunice při Združenie miest a obcí Slovenska. Od roku 1999 zasedal v předsednictvu a radě celostátního Združenie miest a obcí Slovenska a v roce 2007 se stal prezidentem sdružení Únia miest Slovenska. V roce 2011 se za svou práci pro město stal čestným občanem Trnavy.\n\nKrátce působil i v nejvyšším československém zákonodárném sboru. Ve volbách roku 1992 byl za KDH zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nJe ženatý, má čtyři děti.\n\n"}
{"id": "832662", "url": "https://cs.wikipedia.org/wiki?curid=832662", "title": "Tab (Maďarsko)", "text": "Tab (Maďarsko)\n\nTab je město v Maďarsku v župě Somogy. Je centrem okresu Tab.\n\nRozkládá se na ploše 25,86 km² a v roce 2011 zde žilo 4 315 obyvatel.\n\n"}
{"id": "832663", "url": "https://cs.wikipedia.org/wiki?curid=832663", "title": "Recyklace skla", "text": "Recyklace skla\n\nRecyklace skla je specializovaný technologický proces, kterým se již (nejméně jednou) vyrobené a použité sklo vrací zpět do výroby skla nebo do výroby jiných materiálů vyrobitelných ze skla. Sklo je významná druhotná surovina, která je velmi dobře recyklovatelná a mnohonásobně zpětně použitelná. Procesu recyklace skla musí vždy předcházet \nvhodný systém separace a sběru použitého skla, které může procházet jak z domácností tak i z průmyslové výroby či jiné lidské činnosti (kupříkladu stavebnictví, doprava).\n\nSeparace skla pocházejících z domácností se v České republice provádí pomocí sběrných kontejnerů určených pro separovaný sběr druhotných surovin, ke sběru barevného skla slouží vždy zeleně označené kontejnery obvykle opatřené nápisem \"barevné sklo\", pro sběr čirého bílého skla bílé kontejnery opatřené nápisem \"bílé sklo\" (nejsou-li bílé kontejnery k dispozici, pak se bílé sklo odkládá do zelených kontejnerů na barevné sklo, barevné třídění skla se může provádět až během samotné recyklace materiálu v recyklačním provozu). Specializované svozové firmy pak kontejnery pravidelně vyprazdňují, materiál odvážejí do meziskladů, odkud pak po hrubém předčištění putuje autem nebo vlakem do specializovaných separačních provozů (podniků) k vlastní recyklaci.\n\nStřepy a odpad vzniklý přímo při výrobě skla a skleněných výrobků ve sklárnách se obvykle zpracovává přímo ve výrobně skla, tedy ve sklárně, tato recyklace se tak provádí již při výrobě. Pokud se při výstupní kontrole ve výrobně skla a sklářských výrobků zjistí jakýkoliv kaz, vada či odchylka od požadovaných parametrů, skleněný výrobek se ihned vyřazuje do odpadu a stává se tak druhotnou surovinou určenou pro další výrobu skla.\n\nVlastní základní recyklace skla mimo sklářskou výrobu se provádí vždy ve specializovaných recyklačních linkách ve zvláštních recyklačních provozech. Zde se recyklované sklo postupně zbavuje všech nečistot, nevhodných příměsí i veškerého nežádoucího materiálu (například keramika, porcelán, kamenina, dřevo, papír, korek, plasty, kovové uzávěry a fólie, zbytky potravin a nápojů apod.). Velké a hrubé nečistoty se vytřiďují zprvu nejprve ručně tak aby nepoškodily nebo neucpaly recyklační stroje. Poté jsou nečistoty a nežádoucí příměsi postupně oddělovány strojně a to jak mechanicky (například mnohonásobným odsáváním či vyfukováním lehkých materiálů) i opticky (separační stroje – separátory – zde pracují obvykle na principu: \"co se nedá prosvítit není považováno za sklo\").\n\nČištěné sklo se zde zároveň postupně drtí na malé kousky (střepy a střípky), které se posléze třídí různými mechanickými a optickými metodami (strojními a optickými separátory) na jednotlivé frakce podle velikosti, případně se pomocí speciálních optických laserových separátorů roztřídí i podle barvy na bílé sklo – čiré, zelené sklo a hnědé sklo. Jednotlivé frakce se pak uskladňují v zásobnících, odkud se pak podle potřeby distribuují zpět do výroby skla nebo skleněných materiálů.\n\nSpeciální recyklační linky pak zpracovávají autoskla, vrstvená lepená skla (například bezpečnostní skla opatřená bezpečnostní fólií/fóliemi), speciálně barevně tónovaná skla apod. Takto získané sklo putuje buďto přímo do skláren nebo je odváženo do běžných recyklačních linek (zde záleží na více faktorech).\n\n\n\n\n\n\n"}
{"id": "832669", "url": "https://cs.wikipedia.org/wiki?curid=832669", "title": "Ľudovít Sklenský", "text": "Ľudovít Sklenský\n\nĽudovít Sklenský (* 21. duben 1962 Žilina) je bývalý slovenský fotbalista, útočník.\n\nV československé lize hrál za ZVL Žilina. V československé lize nastoupil v 22 utkáních, odehrál 916 minut a dal 3 góly. V nižších soutěžích hrál i za ZŤS Martin a VTJ Tábor.\n\n\n"}
{"id": "832670", "url": "https://cs.wikipedia.org/wiki?curid=832670", "title": "Ľubor Bystrický", "text": "Ľubor Bystrický\n\nĽubor Bystrický (* 13. března 1948) byl slovenský diplomat a politik, po sametové revoluci československý poslanec Sněmovny národů za Sociálnědemokratickou stranu na Slovensku.\n\nNa přelomu let 1989–1990 patřil mezi členy zakládající skupiny obnovené sociálně demokratické strany na Slovensku. Ve volbách roku 1992 zasedl do slovenské části Sněmovny národů za Sociálnědemokratickou stranu na Slovensku. Ve Federálním shromáždění setrval do zániku Československa v prosinci 1992. Koncem roku 1992 patřil mezi několik poslanců slovenské sociální demokracie, kteří podpořili ústavní zákon o rozdělení ČSFR. Bytem se uvádí Bratislava.\n\nV listopadu 1993 se účastnil 3. sjezdu Sociálnědemokratické strany Slovenska. Usiloval tehdy o post předsedy strany, ale tuto funkci získal Jaroslav Volf. Bystrický pak spolu s dalším významným politikem SDSS Borisem Zalou utvořili frakci \"Obroda sociálnej demokracie\". Byl místopředsedou strany (na tomto postu uváděn například k roku 1995). Později přešel do diplomatických služeb a od prosince 1998 působil jako slovenský velvyslanec v Rakousku.\n\nSe zahraniční politikou měl zkušenosti již dříve. V roce 1994 je zmiňován coby státní tajemník slovenského ministerstva zahraničních věcí. V roce 1997 pak byl vedoucím odboru zahraniční politiky v Kanceláři prezidenta Slovenské republiky.\n\n"}
{"id": "832672", "url": "https://cs.wikipedia.org/wiki?curid=832672", "title": "Mateřská škola logopedická, Rosice", "text": "Mateřská škola logopedická, Rosice\n\nMateřská škola logopedická, Rosice, Smetanova 964 byla speciální logopedická mateřská škola pro žáky s vadami řeči ve městě Rosice v okrese Brno-venkov. Její význam spočíval v menším počtu žáků ve třídě a soustavné logopedické péči individuálně dle potřeb jednotlivých žáků. Do školky byly přijímány děti s těžšími poruchami komunikace: nejrůznější formy nemluvnosti, opožděný vývoj řeči, těžká dyslalie, vývojová dysfázie, palatolalie a sluchové postižení. Hlavním úkolem školy byl rozvoj komunikačních schopností pomocí logopedické intervence, respektování osobního maxima a individuálních potřeb dětí, vybavení dětí vědomostmi a dovednostmi pro zvládnutí základní školy.\n\nKapacita logopedické školky byla 42 dětí, které byly rozděleny ve 3 třídách. Logopedická MŠ Rosice, sídlící na adrese Smetanova 964, měla regionální význam, neboť poskytovala své služby spádové oblasti s cca 24 000 obyvateli (spádová oblast obce 3. typu dle MV ČR k 1. lednu 2011). Od roku 2011 byly logopedické třídy sloučeny s Mateřskou školou Husova čtvrť a samotná Mateřská škola logopedická jako samostatný subjekt zanikla.\n\nVznik budovy současné logopedické školky v Rosicích se datuje k roku 1921, kdy byl zakoupen současný pozemek od velkostatku Rosice – Veveří. Až v roce 1940 zde byla zahájena stavby budovy. 28.10.1946 byl v budově slavnostně otevřen \"Masarykův okresní dětský domov\". Dětský domov fungoval do roku 1984. Do roku 1992 bylo v budově umístěno předškolní oddělení Dětského diagnostického ústavu Brno v Rosicích.\n\nOd září 1992 byla v budově zřízena „Speciální mateřská škola internátní pro děti s vadami řeči“, jako odloučené pracoviště Speciální mateřské a základní školy internátní pro žáky s vadami řeči Veslařská 234, Brno. Po vzniku krajů byla „Speciální MŠ logopedická Rosice“ s kapacitou 30 dětí ve 3 třídách začleněna jako příspěvková organizace Jihomoravského kraje. Z ekonomických důvodů se kraj snažil logopedickou školku zrušit a v roce 2011 ji náměstek hejtmana Stanislav Juránek plánoval přestěhovat do Ivančic, kde by byla sloučena se ZŠ pro sluchově postižené. Toto vyvolalo velké protesty rodičů i zaměstnanců logopedické školky. Až po těchto protestech se přijel osobně na místo podívat hejtman Michal Hašek. I přesto, že speciální vzdělávání by měl dle školského zákona 561/2004 Sb. zajišťovat především kraj, rozhodl se Jihomoravský kraj budovu bezplatně převést na město Rosice. Od 1. července 2011 se logopedické třídy staly součástí mateřské školy v Husově čtvrti (MŠ Pampeliška), jejich chod tak financuje město Rosice.\n\n\n\n"}
{"id": "832674", "url": "https://cs.wikipedia.org/wiki?curid=832674", "title": "Karel Komzák", "text": "Karel Komzák\n\nJméno a příjmení Karel Komzák má více nositelů:\n\n"}
{"id": "832679", "url": "https://cs.wikipedia.org/wiki?curid=832679", "title": "Make It Bun Dem After Hours", "text": "Make It Bun Dem After Hours\n\nMake It Bun Dem After Hours je EP obsahující remixy singlu \"Make It Bun Dem\" od Skrillexe a Damiana Marleyho.\n\n"}
{"id": "832683", "url": "https://cs.wikipedia.org/wiki?curid=832683", "title": "Přístupový bod služby", "text": "Přístupový bod služby\n\nPřístupový bod služby ( ) je identifikující návěští pro síťové koncové body v referenčním modelu OSI. Je to konceptuální místo, ve kterém může jedna vrstva modelu OSI žádat o služby druhé vrstvy. Příkladem může být PD-SAP nebo PLME-SAP v IEEE 802.15.4, kde vrstva Media Access Control (MAC) požaduje služby od fyzické vrstvy. SAP se používají také v protokolech linkové vrstvy pro lokální sítě používajících standard IEEE 802.2 Logical Link Control, jako je Ethernet nebo Token ring.\n\nPři použití síťové vrstvy OSI (CONS nebo CLNS), je základním prvkem vytvářejícím adresu síťového prvku NSAP adresa, která se podobá konceptu IP adresy. Protokoly aplikační vrstvy OSI a Asynchronous Transfer Mode (ATM) mohou používat transportní (TSAP), relační (SSAP) nebo prezentační (PSAP) přístupové body služby pro zadání cílové adresy spojení. Tyto SAP se skládají ze síťové adresy (NSAP) a volitelného transportního, relačního nebo prezentačního selektoru, který na libovolné z uvedených vrstev rozlišuje, jaká služba příslušné vrstvy má být poskytnuta. Proto lze TSAP, SSAP nebo PSAP chápat jako rozšíření NSAP.\n\nPři popisu komunikace je důležité správně rozlišovat jednotlivé druhy komunikačních primitiv podle obrázku.\n\n\nNe všechny operace používají všechna čtyři primitiva; příkladem operace, která všechny čtyři druhy primitiv používá, je otevření spojení u spojovaných služeb; následná operace přenosu dat může používat pouze požadavek a indikaci. Při přenosu dat pomocí potvrzované nespojované služby budou použita všechna čtyři primitiva.\n\n"}
{"id": "832685", "url": "https://cs.wikipedia.org/wiki?curid=832685", "title": "Seznam prezidentů Íránu", "text": "Seznam prezidentů Íránu\n"}
{"id": "832686", "url": "https://cs.wikipedia.org/wiki?curid=832686", "title": "Inteligentní síť (telekomunikace)", "text": "Inteligentní síť (telekomunikace)\n\nInteligentní síť (Intelligent Network – IN) v telekomunikacích je síťová architektura umožňující operátorům poskytovat pokročilé telekomunikační služby, tak zvané value-added services.\n\n\"Inteligentní síť\" je specifikovaná doporučením ITU-T Q.1200. Je určena jak pro pevné telefonní sítě, tak pro mobilní sítě. Její implementace pro sítě GSM/UMTS se nazývá CAMEL (Customised Applications for Mobile networks Enhanced Logic), pro ANSI sítě WIN (Wireless Intelligent Network).\n\nLogika a data \"Inteligentní sítě\" (IN) jsou soustředěny v servisní vrstvě tvořené malým počtem informačních serverů (Service Control Point, SCP), které komunikují s přepojovacími body (SSP, ústřednami) pomocí signalizační sítě (SS7). SSP mají přídavné programové vybavení umožňující podle volaného čísla rozlišit běžné spojení od služeb IN. Typickou aplikací IN je služba převodu čísel (Number Translation service). SSP pro služby IN posílají zprávu IDP (INAP Initial Detection Point) na SCP, který vrací INAP zprávu Connect obsahující geografické číslo, na které se má spojení směrovat. Například neplacené linky ve Velké Británii používají telefonní čísla začínající 0800. Tato čísla se převádějí na geografická čísla pomocí IN. Telefonní ústředny rozpoznávají čísla začínající 0800, převádějí je na IN trigger a pro směrování navazují spojení do IN. Uzly IN a mobilní ústředny jsou typicky vlastněné telekomunikačními operátory. Uživatelská zařízení není nutné pro používání IN upravovat.\n\nPoužití databázových technologií umožňuje pružnou aktualizaci dat a poskytování dalších služeb, např. UPT (Universal Personal Telecommunication), televoting, CCBS (Completion of Call to Busy Subscriber, dokončení volání k obsazenému účastníkovi – spojení na obsazeného účastníka bude provedeno jakmile se jeho linka uvolní), CRD (Call Retorting Distribution – zkrácení komunikační cesty při vícenásobném přesměrování), SPL (Split Charging – sdílení poplatků; režim, kdy část poplatků hradí volající a část volaný účastník).\n\nIN používá pro komunikaci mezi přepojovacími body (switching points) a ostatními uzly sítě vlastněnými operátorem protokoly SS7, jmenovitě protokol Intelligent Network Application Part (INAP).\n\n\n"}
{"id": "832688", "url": "https://cs.wikipedia.org/wiki?curid=832688", "title": "Leguán kubánský", "text": "Leguán kubánský\n\nLeguán kubánský (\"Cyclura nubila\"), dříve nazývaný také leguán obrovský, je jedním z největších a také nejohroženějších druhů z čeledi leguánovitých.\n\nTělo je zbarveno olivově až tmavě hnědě s tmavšími příčnými pruhy na bocích zatímco hřeben a hlava jsou o něco světlejší. Po stranách tlamy a kolem načervenalých očí může zbarvení u samců přecházet až do modré nebo modrofialové.\nLeguán kubánský dorůstá délky i s ocasem, které představuje 2/3 délky, 150 - 180 cm, vážit může až 15 kilogramů a dožít se až 25 let. Samci jsou větší než samice (někdy až o polovinu), také mají větší hřeben a krční lalok.\nZajímavostí je pak fotosenzorický orgán, jakési \"třetí oko\" na temeni hlavy leguána, tvořené větší světlou šupinou, kterým dokáže rozlišovat intenzitu světla v okolí a tak i pohyb.\n\nObývá, jak už jméno nasvědčuje, karibskou oblast - Kubu a Kajmanské ostrovy. Zdržuje se především na skalách porostlých křovisky a kamenitých svazích, v mangrovových porostech nebo i v otevřené krajině. Je schopný vylézat i na nižší silné kmeny stromů, kde odpočívá.\n\nLeguán kubánský je povětšinou býložravý nebo částečně všežravý. Živí se výhonky, plody rostlin, loví i hmyz, korýše, měkkýše nebo ptačí mláďata.\n\nLeguáni pohlavně dospívají ve 2-3 letech. Páry tvoří pouze v době rozmnožování. Samice klade obvykle 20, ale podle některých zdrojů až 30 vajec, která posléze zahrabává nebo ukrývá do štěrbin. Inkubace snůšky trvá 75 dní a narozená mláďata měří kolem 22 cm.\n\nV zajetí se leguáni rozmnožují jen velice vzácně a chov je tedy značně obtížný. Přesto se výjimečně i v našich klimatických podmínkách podařilo v Zoo Praha odchovat přes sto mláďat tohoto vzácného tvora.\n\nLeguán kubánský je tak v současnosti (v roce 2018) chován ve 22 evropských zoo. Největší zastoupení mají přitom české zoo, kterých je hned šest. Dlouhodobě úspěšných chovem v Zoo Praha a poskytnutím odchovů blízkým zahradám je způsobeno, že největší zastoupení mají české zoo, kterých je šest. Jedná se o tato zařízení:\n\n\nDalší dvě zoo s těmito ještěry jsou na blízkém Slovensku (Zoo Bojnice, Zoo Spišská Nová Ves).\n\nPrvní jedinci leguána kubánského snad prošli pražskou zoologickou zahradou v 60. letech 20. století. Počátky chovu ale spadají až do roku 1992, kdy přišla zvířata z odchytu z volné přírody na Kubě. Tehdy dorazil mj. také samec Pepino se svou partnerkou Julií. Díky konkurenci dalšího samce se hned o rok později se podařilo odchovat první mláďata. Jednalo se o první úspěšný odchov v evropských zoo a teprve druhý na světě. V počátcích chovu sice několik zvířat uhynulo, ale další dovozy a také odchovy předznamenaly, že se chov tohoto druhu stane pro Zoo Praha jedním z klíčových a mezinárodně uznávaných. Již v roce 1995 tak byla zoo pověřena koordinací chovu a vedením plemenné knihy. Zároveň ve spolupráci s Univerzitou Karlovou dochází ke genetickému výzkumu leguánů.\n\nV roce 1996 se rozmnožila druhá generace a o sedm let později následovala generace třetí. Malý leguán s pořadovým číslem 100 přišel na svět v roce 2010. Do léta 2015 se podařilo vylíhnout 165 mláďat. Do konce roku 2017 pak již dokonce 188. Mláďata směřovala do dalších zoologických zahrad nejen v Česku či Evropě, ale i jinde ve světě. Do roku 2015 obohatily chovy 14 institucí.\n\nSamec Pepino je dnes „na výminku“ a je nejstarší leguán kubánský na světě, chovatelé neznají přesné číslo, ale domnívají se, že dosahuje ke 40 rokům života. Hlavní pár tvoří Pepinova dcera Bezprstá se samcem Matoušem. Ke konci roku 2017 bylo chováno 31 jedinců, z toho 13 mláďat narozených v roce 2017. V srpnu 2019 se vylíhla čtyři mláďata a v září 2019 přišlo na svět dalších devět mláďat.\n\nExpozice leguánů kubánských zaujímá střední část – tzv. středoamerické atrium – pavilonu šelem a terárií v dolní části Zoo Praha. Zaujímá plochu 170 m. Leguáni jsou v této biotopové expozici chováni již od počátku pražského chovu – od roku 1992. Původní vegetace však byla silně poškozena při povodni v roce 2002.\n\n"}
{"id": "832691", "url": "https://cs.wikipedia.org/wiki?curid=832691", "title": "John Keegan", "text": "John Keegan\n\nSir John Desmond Patrick Keegan (15. května 1934, Londýn – 2. srpna 2012, Kilmington) byl britský vojenský historik.\n\nPo 2. světové válce, kterou strávil na venkově, byl poslán na jezuitskou Wimbledon College. V roce 1947 u něj propukla tuberkulóza, která ho sužovala několik let a zanechala trvalé následky. Studoval na Oxfordu a aktivně se zajímal o vojenskou historii. Později získal místo lektora na Royal Military Academy. Napsal řadu knih o minulých vojenských konfliktech, ale dokumentoval i současné válčení, například válku v Libanonu.\n\nV roce 2000 byl povýšen do šlechtického stavu a byl členem Royal Society of Literature a Royal Historical Society. I přes velké zdravotní potíže ke konci života stále publikoval v tisku a udržoval korespondenci. \n\nByl ženatý se spisovatelkou Susanne Everettovou, narodily se jim čtyři děti.\n\n\n"}
{"id": "832694", "url": "https://cs.wikipedia.org/wiki?curid=832694", "title": "Žofia Bošňáková", "text": "Žofia Bošňáková\n\nŽofia Bošňáková nebo také Žofia Bosniaková, Bosnyák Zsófia (2. června 1609, Šurany – 28. dubna 1644, Strečno), byla uherská šlechtična ze starého sedmihradského rodu Bošňáků (historicky též Bosnyak, Bosniak, Bošniak). Svou péčí o poddané nad rámec běžných zvyklostí tehdejší doby se zasloužila o dobrou pověst šlechty ve svém okolí. Založila útulek pro chudé, který do dnešních dnů plní své poslání. V roce 1997 začal proces jejího blahořečení.\n\nŽofie měla šest sourozenců a jejími rodiči byli baron Tomáš Bošňák a Mária Kenderessyová. Celé své dětství strávila u rodičů v Šuranech. Již od jejího útlého dětství se o ní povídalo, že je krasavice. Mnoho mužů se snažilo dostat do její přízně, ale Žofie všechny, kdo se jí chtěli dvořit, svou zdrženlivostí jednoznačně odrazovala. Její odmítání nedokázali překonat ani uchazeči z nejvýznamnějších rodů.\n\nŽofie se jako 17letá provdala za barona Michala Serényiho, jehož otec Michal Serényi starší byl předchůdcem Tomáše Bošňáka ve funkci fiľakovského kapitána a jeho přítelem. Serényiové pocházeli ze Sedmihradska a vlastnili majetky na Moravě. Žofie odjela po svatbě na hrad Světlov v Bojkovicích. Manželství trvalo jen krátce, protože Michal Serényi na jaře roku 1626 vážně onemocněl. Zemřel na hradě Světlov někdy po 10. březnu 1626. Žofie se totiž v dopise z května 1626 podepsala už jako vdova. V dopise adresovaném jejímu otci si stěžuje, že se o ní palatin vyslovil nepříznivě. Ve stejném roce jako manžel jí zemřela i matka. O rok později, 24. dubna 1627, zemřel ve věku 22 let i její bratr Tomáš. Vzhledem k tomu, že otec často stonal, rozhodla se Žofie vrátit domů.\nFrantišku Wesselényimu bylo pětadvacet let, když požádal o ruku Žofie Bošňákové. Žofie se ve věku 20 let rozhodla se sňatkem souhlasit. Po svatbě se jejím novým domovem stal kaštel v obci Teplička nad Váhom, kam odešla počátkem roku 1630. Zde se jí narodili oba synové – Adam (1630) i Ladislav (1633).\nŽofiin otec zemřel roku 1634. O dva roky později pochovala i svou sestru Katarínu, které bylo jen 22 let. Své syny vychovávala Žofie převážně sama, protože Františka Wesselényiho, který se po jejím otci stal kapitánem fiľakovské pevnosti, vázaly mnohé povinnosti. Wesselényiho častá nepřítomnost a zaneprázdněnost byly důvodem, že celé hospodaření na jejich panství svěřil manželce. Jí byl podřízen i celý panský personál v čele se správcem panství.\n\nŽofie Bošňáková zemřela 8. dubna 1644. Nebylo jí ještě ani pětatřicet let. Její rodina přebývala na hradě Strečno, kde ji i pohřbili v kryptě pod hradní kaplí. Zanechala po sobě dva syny – 11letého Ladislava a 14letého Adama. Ve stejném roce jako Žofie zemřel i její starší bratr Štefan ve věku třiceti sedmi let, který v té době působil jako nitranský biskup.\n\nŽofie lidem rozdávala malé chleby, jimž se dodnes na její počest říká na Slovensku „bosniak“. Měla též cit pro spravedlnost, o čemž svědčí mimo jiné její dopis z 11. června 1632 Adamu Turzovi, županovi Spišské stolice, napsaný kvůli vraždě nevinného člověka.\n\nNikdy neodmítla žádnou prosbu o pomoc, osobně se starala o chudé a trpící. Spolu se svým manželem Františkem založili a financovali xenodochium čili útulek pro chudé, který byl zasvěcen Panně Marii Sedmibolestné. Na budově byl umístěn kříž. Útočiště zde našli chudí, opuštění a sirotci bez ohledu na původ a příslušnost. O útulku se mluvilo také jako o „hospitalu“, čili o nemocnici. Všechny náklady na léčení hradila šlechta. Zřídili nadaci v částce 1000 zlatých. Z těchto peněz, které se i půjčovaly, plynul úrok ve prospěch útulku.\n\nWesselényiové se starali o farnosti a kostely na svém panství. V soupisu, který zaznamenal farář z Tepličky nad Váhom Štefan Pecka, jsou uvedeny sakrální předměty pocházející přímo od Žofie Bošňákové. Byly to dvě stříbrné ampule na vodu a víno, jedna stříbrná a dvě měděné kadidelnice, antependium na oltář, humerál a vyšívaný bílý ubrus.\n\nV roce 1674 císařské vojsko zbořilo hrad Strečno. Zabavené panství v Tepličce nad Váhom dostali synové císařského generála Jan Jakub a Fridrich Löwenburgovi. Nový majitel teplického panství Jan Jakub Löwenburg nechal v roce 1689 prozkoumat zříceniny hradu Strečno. V kryptě pod poškozenou kaplí mezi ztrouchnivělými rakvemi a těly zesnulých objevili rakev s neporušeným Žofiiným tělem.\nObjev rakve se zachovaným Žofiiným tělem vyvolal mezi okolním lidem rozruch. Ján Jakub Löwenburg dal v roce 1690 narychlo opravit hradní kapli. Rakev s neporušeným tělem nechal postavit na vyvýšené místo. V roce 1690 také oznámil nález neporušených ostatků na Biskupský úřad v Nitře, kam církevně i právně patřily Strečno i Teplička. Zároveň požádal o přezkum tohoto nevysvětlitelného jevu a upozornil na množství poutníků, kteří přicházeli k Žofiině rakvi. Požádal zároveň o dovolení vystavit rakev s tělem k veřejné úctě. Protože hrad Strečno nebyl obydlený, rozhodl se přemístit tělesné ostatky Žofie do sídla svého panství. A tak je v roce 1698 dal přenést z hradu Strečno do krypty farního kostela v Tepličce nad Váhom. Na rozhodnutí nitranského biskupa bylo třeba čekat třicet osm let. Povolení vystavit tělesné ostatky Žofie Bošňákovej k veřejné úctě v teplickém kostele dal po důkladném prozkoumání okolností roku 1728 biskup Ladislav Adam Erdödy. Hrabě Löwenburg se postaral o důstojný příbytek pro Žofiino tělo. V letech dal přistavit k severní straně teplického kostela samostatnou prostornou kapli, zasvěcenou Loretánské Panně Marii, kam v roce 1729 přenesli Žofiiny ostatky. Barokní rakev měla skleněné víko. Nad rakev zavěsili Žofiin portrét podle původního obrazu z hradu Strečno. Obraz představuje hraběnku v téměř životní velikosti v dobovém oděvu. V roce 1797 Jan Illesházy, který byl ve vzdáleném příbuzenstvu se Žofií, dal její tělo obléci do pozlaceného roucha a umístit do nové barokní rakve, jakož i zvýšit její podstavec. Rakev s ostatky stála na svém původním místě od roku 1729 až do roku 2009.\n\nObyvatelé Tepličky nad Váhom mají k Žofii Bošňákové dodnes velkou úctu. Její jméno nese jedna z ulic v obci a od roku 1991 i církevní základní škola. V roce 1994 jí vedle rakve osadili mramorovou desku.\nV roce 2009 zapálil 31letý občan ze Žiliny, který se v minulosti léčil na psychiatrii, hraběnčiny pozůstatky. Rakev s tělem vytáhl před kostel, kde ji polil hořlavinou a zapálil. Tělo Žofie Bošňákové úplně shořelo.\nPolicie původně žháře obvinila z hanobení mrtvého, za což mu v případě prokázání viny před soudem hrozilo až pět let vězení. Prokurátorka Okresní prokuratury v Žilině zastavila trestní stíhání muže obviněného z přečinu hanobení mrtvého, neboť obviněný nebyl v době činu pro nepříčetnost trestně odpovědný.\nĽuboš R. na policii vypověděl, že se mu v noci zdálo, že Žofie Bošňáková byla upírka a vysála mu krev. Podpálil ji prý proto, že něco podobného viděl ve filmu.\n\nVe 20. století se začaly ozývat hlasy, aby byly učiněny kroky pro blahořečení Žofie Bošňákové. V nových podmínkách náboženské svobody na tyto výzvy odpověděl nitranský biskup kardinál Ján Chryzostom Korec a 23. listopadu 1997 u příležitosti svěcení obnoveného farního kostela v Tepličce nad Váhom oznámil ustanovení diecézní komise pro přípravu podkladů k procesu blahořečení. Činnost této komise probíhá dodnes a její hlavní náplní je sběr historických písemných materiálů a podnětů.\n\nTisková agentura Slovenské republiky a následně po ní i zahraniční agentury zaznamenaly událost ze dne 2. června 2009 – 400. výročí narození Žofie Bošňákové, která se uskutečnila v Tepličce nad Váhom.\nOd časného rána přicházeli do Tepličky nad Váhom lidé ze Slovenska i ze zahraničí. Byli mezi nimi i poslanci SNR, Evropského parlamentu, primátoři a starostové okolních měst a obcí a další významné osobnosti, jako například Wolfgang Andreas Breitenthaler Conte di Arna, prezident konzulárního sboru v Rakousku. Část hostů tvořili i žijící příslušníci šlechtického rodu Bošňáků na Slovensku, k nimž patří mimo jiné: Stanislava Patayová, Jakub Rafael B. Patay, Juraj Petrovič a Ing. Štefan Bošňák, primátor Trnavy. Tomáš Galis, žilinský diecézní biskup vyhlásil v žilinské diecézi Rok Žofie Bošňákové.\n\nSlovenská pošta při této příležitosti vydala známku, dopisní obálky a pohlednice, které se v tento den mohly dát orazítkovat inauguračním razítkem, které platilo pouze tento jeden den.\n\nV létě roku 1678 císařské vojsko drancovalo hrad Strečno. Po komnatách přišla na řadu i kaple. Odstranili kryt krypty a vešli dovnitř. Vynášeli rakve, odráželi víka a drancovali z trouchnivějících těl všechno, co mělo cenu. Když sundali víko z rakve Žofie Bošňákové, spatřili, že její tvář, ruce i tělo zůstaly neporušené i přesto, že od její smrti uběhlo už téměř třicet čtyři let. Rozhodli se ukrást Žofiin snubní prsten a řetízek. Jelikož jí prsten nemohli stáhnout z prstu, usekli jí ho šavlí. Pak hodili Žofiino tělo i s rakví do jámy s vápnem, která se nacházela na dvoře.\nKdyž vojáci opustili hrad, sloužící rakev vytáhli. Po otevření zjistili, že Žofiino tělo bylo neporušené, jen barvu kůže měla tmavší. To, že se Žofiino tělo zachovalo v poměrně dobrém stavu i po tak dlouhé době, připsali všichni vhodnému prostředí krypty, v níž mrtvá ležela.\nRozbor Žofiiných ostatků provedlo několik odborníků v různých časových intervalech. V roce 1727 to byl hrabě, lékař a egyptolog Alexander Károly, v roce 1843 lékař a historik Ágoston Balogh, který udělal i patologické ohledání. Své poznatky publikoval a kromě jiného v nich uvádí:\nJejí tělo se zachovalo v relativně nezměněném stavu až do roku 2009.\n"}
{"id": "832698", "url": "https://cs.wikipedia.org/wiki?curid=832698", "title": "Indie na Letních olympijských hrách 2012", "text": "Indie na Letních olympijských hrách 2012\n\nIndie se účastnila Letní olympiády 2012. Zastupovalo ji 83 sportovců (60 mužů a 23 žen) v 13 sportech.\n\n"}
{"id": "832699", "url": "https://cs.wikipedia.org/wiki?curid=832699", "title": "Severino Poletto", "text": "Severino Poletto\n\nSeverino kardinál Poletto (18. března 1933 Salgareda) je italský římskokatolický kněz, emeritní turínský arcibiskup a kardinál.\n\nPochází z početné rodiny, narodil se jako nejmladší z jedenácti dětí. Po studiu v semináři v Trevisu a Casale Monferrato přijal kněžské svěcení 29. června 1957. Na \"Accademia Alfonsiana\" při Papežské lateránské univerzitě získal licenciát z teologie. V diecézi Casale Monferrato se věnoval problematice kněžských povolání a katechezi rodin. V roce 1974 koordinoval oslavy 500. výročí diecéze.\n\nDne 3. dubna 1980 byl jmenován biskupem-koadjutorem v diecézi Fossano, biskupské svěcení mu udělil 17. května téhož roku kardinál Anastasio Alberto Ballestrero, tehdejší arcibiskup Turína. Vedení diecéze Fossano se ujal v říjnu 1980, působil zde až do roku 1989. Dne 18. června 1989 byl jmenován arcibiskupem Turína.\n\nDne 21. února 2001 ho papež Jan Pavel II. jmenoval kardinálem. V roce 2010 (11. října) přijal papež Benedikt XVI. jeho rezignaci na funkci turínského arcibiskupa vzhledem k dovršení kanonického věku. Jeho nástupcem se stal biskup Cesare Nosiglia.\n\n\n"}
{"id": "832702", "url": "https://cs.wikipedia.org/wiki?curid=832702", "title": "Pavol Strapáč", "text": "Pavol Strapáč\n\nPavol Strapáč (* 28. června 1957) je bývalý slovenský fotbalový obránce.\n\nProfesionální kariéru zahájil ještě během studií v Ostravě, kde hrál za NHKG. V československé lize hrál za ZVL Žilina, nastoupil ve 146 utkáních a dal 7 gólů. Dále hrál za ZZO Čadca, kde také po skončení hráčské kariéry začal s trénováním.\n\nVedl Čadcu, ZVL Kysucké Nové Mesto, REaMos Kysucký Lieskovec, Biocel Vratimov, Tatran NAO Liptovský Mikuláš, Námestovo, Bytču a FK Púchov.\n\n"}
{"id": "832703", "url": "https://cs.wikipedia.org/wiki?curid=832703", "title": "Všichni hrajeme divadlo", "text": "Všichni hrajeme divadlo\n\nVšichni hrajeme divadlo ( \"The Presentation of Self in Everyday Life\") je dílo Ervinga Goffmana z roku 1959, v němž zkoumá společenský život za pomoci analogie divadelního představení. Ukazuje, jak člověk v obvyklých pracovních situacích prezentuje sám sebe a svou činnost před ostatními, jak řídí a kontroluje dojem, který si o něm okolí vytvoří. Popisuje, jak už z názvu vyplývá, naši sebeprezentaci v každodenním životě a techniky udržení dojmu. Na základě této knihy vzniklo i celé odvětví interpretativní sociologie označované jako dramaturgická sociologie.\n\nRole je předem stanovený vzorec jednání, který je předváděn během představení a který může být prezentován či odehrán i při jiných příležitostech. Jednotlivé herecké výkony se liší. Goffman podle přesvědčení o roli, kterou člověk hraje, rozděluje jedince na \"„upřímné“\" a \"„cyniky“\". Upřímný herec se se svým výkonem zcela ztotožňuje. Cynik je oproti tomu účinkující, který se se svou rolí vůbec neztotožňuje. Většina skutečných výkonů se pohybuje na škále mezi těmito extrémy.\n\nOznačení pro postavy, které se přímo nepodílí na výkonu herců, ale mají o něm větší množství informací než obyčejné obecenstvo. Goffman do této skupiny zařazuje kupříkladu specialisty, důvěrníky, poslíčky či prostředníky. Tito lidé vidí účinkujícím „pod pokličku“, byť se nepodílí na představení jako takovém. Mají informace, kterými by mohli případně zdiskreditovat účinkující nebo ohrozit celé představení.\n\nFasáda je standardní výrazové vybavení, které jednotlivec záměrně či mimoděk užívá během svého výkonu. Je to ta část jednotlivcova představení, která slouží obecným a ustáleným způsobem k výkladu situace pro ty, kdo představení sledují. Skládá se ze dvou částí:\n\nTým je soubor jednotlivců, kteří spolupracují na realizaci jedné úlohy. Vyznačují se určitým tajemstvím, které mají před nečleny, důvěrnou spoluprací a familiárností. Členové týmu během představení stojí při sobě a prezentují jednotné stanovisko týmu. Cílem účinkujícího je zachovat určitý výklad situace, který je vlastně jeho tvrzením o tom, co je podle něj skutečnost. Tým, který ovládá dějiště interakce, nazýváme jako \"účinkující\". Tým sledující výkon je \"obecenstvo\". \"Režisérem\" je pak člověk, který řídí interakci jako dramatické představení. Stará se, aby vše proběhlo tak, jak má (usměrňuje neukázněné aktéry, přiděluje role, povzbuzuje atp.).\n\nRegion je místo do určitého stupně ohraničené bariérami vnímání (vizuálními, zvukovými a časovými). Goffman hovoří o předním a zadním regionu. Do předního regionu se dává to, co má být viděno, a do zadního to, co viděno být nemusí, ale pro správný chod předního regionu je nezbytné.\n\n\nJedinec prezentující sám sebe v sociální interakci kontroluje dojem, který si o něm obecenstvo utváří, management dojmů tedy volně označuje \"umění řídit dojmy\". V této situaci se všichni přítomní (účinkující i obecenstvo) snaží nějakým způsobem situaci vyložit, definovat. Tak se podle Goffmana vytváří jakýsi interakční \"modus vivendi\", neboli pracovní konsensus o povaze situace. Účastníci interakce přitom docházejí k jednomu společnému výkladu toho, co se právě děje. Interakce tak může proběhnout hladce a bezkonfliktně.\n\nKdyž je jednotlivec ve společnosti druhých, snaží se ostatní získat o něm informace, které jim pomohou vyložit nastalou situaci. Obecenstvo posuzuje výkon jedince podle verbálních i neverbálních projevů. Verbální sdělení může člověk lépe kontrolovat, publikum však přihlíží k celkovému dojmu, který v nich druhý vyvolává. Berou v úvahu tedy i neverbálním informace, které účinkující vyjadřuje prostřednictvím mimiky, gestikulace či tělesného postoje. Jedna část sdělení také často slouží jako ověření pro druhou část (\"říká, že mluví pravdu, ale vyplývá to i z jeho vzezření?\").\n\nKromě kosmetických změn obsahuje novější verze knihy i zásadní změny oproti prvnímu vydání. Setkáme se v ní s důležitými doplňky, novou částí v úvodní kapitole a rozšířením závěru. Manning se domnívá, že tyto dodatky převrací i hlavní argument knihy a mění celkový směr Goffmanovy práce jakožto celku. Ve druhém vydání si Goffman uvědomuje zřejmé nedostatky svého původního modelu. Stejně tak v začátku své pozdější knihy \"Frame Analysis\" uvádí, že nikdy nezamýšlel, že by dramaturgická metafora měla být brána doslovně, jak bývá někdy vykládáno, spíše má sloužit jako koncepční rámec pro analýzu interakcí. Píše, že celý svět rozhodně není jevištěm.\n\nVe druhém vydání je zřetelné metodologické omezení divadelní metafory a podstatné omezení dramaturgického předpokladu, že jsme všichni (jen) cynickými manipulátory. Jedním z klíčových rozdílů mezi oběma vydáními je, že \"první pojímá divadelní analogii optimisticky\", zatímco \"druhé\" spíše \"pesimisticky\". K tomu podle Manninga dochází ze dvou důvodů. Zaprvé, protože divadelní interpretace počítá s cynickým jedincem jakožto vlastníkem \"two selves\" (dvou identit – manipulativního a performativního já), a za druhé, protože Goffman začal svou divadelní analogii chápat spíše metonymicky, jako vystižení jen malé oblasti celé společnosti.\n\nGoffman využívá analogii divadelního představení k popsání a vysvětlení zákonitosti lidské sociální interakce. Vtipnou a srozumitelnou formou ve své práci analyzuje každodenní život lidí, takže se kniha těší velké popularitě u odborníků i laické veřejnosti. Bývá proti ní však několik výhrad. Divadelnímu příměru bývá vytýkáno přílišné zjednodušení, sociální skutečnost je přitom mnohem složitější. Teorie také nenabízí žádné praktické postupy při řešení konfliktu rolí a celkově má v oblasti metodologie značná omezení.\n\nGoffman narušil představu, že lidé svým jednáním vyjadřují svou identitu. Podle jeho pojetí komunikujeme skrze masky, kterými své já z větší či menší míry zastíráme. Nedostatkem jeho divadelní metafory je ale neúplnost jeho vysvětlení, nedozvídáme se, kde a jak takové masky vznikají. P. Manning poznamenává, že dramaturgická metafora je užitečným vodítkem pro chování na veřejných prostranstvích, ale není to ideální způsob, jak analyzovat působení pravidel v každodenním životě.\n\nV reakci na Goffmanovu knihu zaznívaly především dvě kritiky. Zaprvé to byly stížnosti na přílišnou cyničnost, zdůrazňování intrik, jednoduše příliš mnoho funkcí vlastní vůle člověka a cíleného ovlivňování vlastního chování. Druhou výtkou byla ignorace struktur moci, postavení a třídních nerovností. Zaznívaly i otázky morálního charakteru, hodnot nebo byla přetřásána souvislost s utilitarizmem.\n\nGoffmanovo pojetí bylo vychvalováno, že dobře odráží nový svět marketingu a propagace, ale na druhou stranu byla Goffmanova teorie také obviněna z toho, že se pesimisticky dívá na povahu člověka i společnost jako celek. Johnson Williams tvrdí, že Goffman může být někdy nepopulární, protože se zaměřuje na negativní sféru společnosti a přesto nenabízí žádná doporučení, jak s tím dále naložit. Phil Manning Goffmanovu práci ale brání a vidí na tomto přístupu i pozitivum. Na rozdíl od tradičního antropologa, který rozšiřuje naše obzory tím, že nás informuje o jiných společnostech, Goffman nám ukazuje složitost naší vlastní. Na to pak mohou volně navazovat další práce rozvíjející téma a nabízet další řešení.\n\nAlvin Gouldner uvádí, že dramaturgický model nám ukazuje situačnost života jako kousek celku vyříznutý z času, historie i společnosti, spíše než by se pokoušel vysvětlit fungování společnosti jako celku. Než by tedy nabízel jiný pohled na svět jako takový, tak nám nový model nabízí nové pojetí dílčí části složitějšího celku. Gouldnerovi ale vadí, že Goffman nevysvětluje, proč člověk dá přednost jedné identitě před jinou a proč ostatní přijímají nebo odmítají prezentaci jeho vybraného já. Ani neobjasňuje, jestli moc a bohatství mají vliv na schopnost úspěšně promítat zvolené \"self\".\n\n\n"}
{"id": "832707", "url": "https://cs.wikipedia.org/wiki?curid=832707", "title": "Xenodochium", "text": "Xenodochium\n\nXenodochium (latinsky) či \"Xenodocheion\" nebo \"Xenodochion\" (řecky) je starověký a středověký útulek pro cizince (pocestné), chudé a nemocné, zárodek středověkého špitálu.\n\nV počátcích péče o poutníky mohla stát církevní instituce a to nejen v péči o poutníky do Svaté země. To patřilo už dávno do rámce péče o souvěrce u všech náboženství, jak o tom píši záznamy v r. 427 př. Kr. např. na Cejloně nebo ve 3. a 2. století v Indii. Xenodochium byl nedílnou součástí velkých nemocnic ve 4. století v Byzantské říši.\n\nKolem r. 369 založil jeden z prvních útulků pro staré a nemocné lidi – xenodochium (některé prameny uvádí vznik v r. 350). Přijímali sem i slepce. Bylo to pro ně represivní opatření. Za cenu těžké služby a ponižováni v modlitbách si nevidomí uchránili alespoň holý život.\n\nVe starověkém Římě se děti odkládaly na tržištích. Historie pak přináší zmínku z roku 787, kdy v italském Miláně byl založen jeden z prvních domů pro odložené děti zvaný Xenodochium. Obdobná zařízení pak začala postupně vznikat i v dalších italských městech.\n\nV podobných zařízeních, už od starověku zvaných také hospicium, které ale může označovat jak špitál, tak hostinec a útulek, hledali a nacházeli nocleh a pohoštění především poutníci, ale i chudáci, žebráci aj. Chudí bývali obslouženi levně nebo zdarma, bohatí za služby platili. Podobná zařízení jako křesťanská xenodochia při klášterech a kostelích budovali také Židé u synagog.\n\n\n\n"}
{"id": "832709", "url": "https://cs.wikipedia.org/wiki?curid=832709", "title": "Attilio Nicora", "text": "Attilio Nicora\n\nAttilio kardinál Nicora (16. března 1937, Varese – 22. dubna 2017) byl italský římskokatolický kněz, vysoký úředník římské kurie a kardinál.\n\nStudoval v semináři ve Venegono a na milánských a římských univerzitách. Kněžské svěcení přijal 27. června 1964, světitelem byl milánský arcibiskup Giovanni Colombo. Byl profesorem a (od roku 1970) rektorem semináře ve Vemegono.\n\nV dubnu 1977 ho papež Pavel VI. jmenoval pomocným biskupem v Miláně. Biskupské svěcení přijal 28. května 1977. V únoru 1987 byl ze svých závazků uvolněn a byl k dispozici Italské biskupské konferenci, vedl mj. výbor spravující církevní majetek a výbor pro charitativní organizace. Od června 1992 do září 1997 byl biskupem Verony, později opět působil v orgánech Italské biskupské konference. V září 2002 byl jmenován předsedou Správy majetku Apoštolského stolce a povýšen na arcibiskupa.\n\nO rok později, v říjnu 2003, ho papež Jan Pavel II. jmenoval kardinálem. Dne 19. ledna 2011 ho papež Benedikt XVI. jmenoval předsedou nově založeného Dozorčího úřadu finančních operací, který je něčím na způsob Národní centrální banky státu Vatikán. Dne 7. července 2011 rezignoval na funkci předsedy Správy majetku Apoštolského stolce, jeho nástupcem se stal kardinál Domenico Calcagno. \n\n\n"}
{"id": "832710", "url": "https://cs.wikipedia.org/wiki?curid=832710", "title": "Vladimír Čilo", "text": "Vladimír Čilo\n\nVladimír Čilo (10. června 1957 – 20. srpna 1998) byl slovenský fotbalista, záložník.\n\nV československé lize hrál za ZVL Žilina. V československé lize nastoupil v 54 utkáních. Dále hrál za ZZO Čadca.\n\n"}
{"id": "832711", "url": "https://cs.wikipedia.org/wiki?curid=832711", "title": "Vladimír Hýll", "text": "Vladimír Hýll\n\nVladimír Hýll (* 7. září 1959) je bývalý slovenský fotbalista.\n\nV československé lize hrál za ZVL Žilina. V československé lize nastoupil ve 4 utkáních. Dále hrál za ZZO Čadca.\n\n"}
{"id": "832714", "url": "https://cs.wikipedia.org/wiki?curid=832714", "title": "Vladimír Masár", "text": "Vladimír Masár\n\nVladimír Masár (* 2. srpna 1958) je bývalý slovenský fotbalista.\n\nV československé lize hrál za ZVL Žilina a ZVL Považská Bystrica. V československé lize nastoupil ve 49 utkáních a dal 3 góly.\n\n"}
{"id": "832716", "url": "https://cs.wikipedia.org/wiki?curid=832716", "title": "Okovaný cep", "text": "Okovaný cep\n\nBojový nebo okovaný cep je středověká zbraň, vzniklá okováním cepu, který se používal k mlácení obilí. Dřevěný tlouk byl opatřen železnou výztuži a objímkami, do kterých byly upevněny hřeby nebo hroty. Své uplatnění našel např. v husitském válečnictví během husitských válek. Tam patřil k značně obávaným zbraním, neboť cep s bodáky po stranách působil značná zranění. Podobal se řemdihu, ovšem jeho výroba byla jednodušší a zbraň byla také dostupnější. Bojovník vyzbrojený cepem je označován jako cepník.\n\n"}
{"id": "832718", "url": "https://cs.wikipedia.org/wiki?curid=832718", "title": "Michael Poulsen", "text": "Michael Poulsen\n\nMichael Schøn Poulsen (* 1. dubna 1975 Slagelse) je hlavni zpěvák, kytarista a textař skupiny Volbeat. Před Volbeatem hrával v kapele Dominus, což byla dánská death metalová kapela.\nPoulsen vyrůstal v malém městečku nedaleko Kodaně v dělnické rodině. Má sestru dvojče a dvě mladší sestry, které jsou také dvojčata. Rozhodně velký vliv na jeho kariéru měli rodiče, kteří byli velkými fanoušky Elvise Presleyho, Johnyho Cashe a Chucka Berryho. Jako teenager poslouchal Metallicu, Iron Maiden, Whitesnake, Deep Purple nebo Black Sabbath.\n\nSám začal hrát na kytaru a skládal texty. Zkoušel death metal, ale chtěl do nich zapojit více rock´n´rollových textů. Takže založil kapelu Volbeat. Po vydání dvou demosnímků debutovala v roce 2005 kapela s albem The Strength/The Sound/The Songs.\n\n"}
{"id": "832721", "url": "https://cs.wikipedia.org/wiki?curid=832721", "title": "Poundland", "text": "Poundland\n\nPoundland je obchodní řetězec ve Spojeném království, který prodává veškeré zboží za jednu libru. Prodává se zde kosmetika, hygiena, jídlo, oblečení, elektronika, a další zboží.\n\nZaložen byl v roce 1990 Davem Doddem a Stephenem Smithem. V roce 2011 měl 335 poboček ve Spojeném království a zaměstnával 7000 pracovníků.\n\nKaždý týden do obchodů Poundland zavítá přes 30 000 zákazníků.\n\n"}
{"id": "832722", "url": "https://cs.wikipedia.org/wiki?curid=832722", "title": "Dálnice A15 (Německo)", "text": "Dálnice A15 (Německo)\n\nDálnice A15, německy Bundesautobahn 15 (zkratka BAB 15), zkráceně Autobahn 15 (zkratka A15), je dálnice na východě Německa. Měří 64 km a spojuje Berlín s polskou hranicí, kde pokračuje dál směrem na Vratislav jako polská dálnice A18. A15 je jednou z původních říšských dálnic. Během druhé světové války nebyla ještě dálnice dokončena. Do znovusjednocení Německa byla vedena pouze jedním pruhem. Poté byla dostavěna na dnešní profil.\n\n\n"}
{"id": "832725", "url": "https://cs.wikipedia.org/wiki?curid=832725", "title": "Petr Kocna", "text": "Petr Kocna\n\nMUDr. Petr Kocna, CSc. (* 1955, Praha) je český lékař, biochemik a vysokoškolský pedagog - učitel na 1. lékařské fakultě Univerzity Karlovy v Praze. Jako český evangelík je členem Českobratrské církve evangelické a kurátorem farního sboru ČCE ve Strašnicích. Otec, lékař, MUDr.Adolf Kocna byl kurátorem farního sboru ČCE u Salvátora a seniorátním kurátorem pražského seniorátu (1984–1990), dědeček, právník, JUDr. Gustav Hrejsa byl synodním kurátorem Českobratrské církve evangelické (1953–1959).\n\nPromoval na Fakultě všeobecného lékařství UK v Praze v roce 1981. V roce 1989 získal titul kandidáta věd v oboru lékařská biochemie za disertační práci na téma \"Izolace a charakterizace alfa-gliadinu a jeho štěpných produktů\". Věnuje se problematice laboratorních metod v gastroenterologii, lékařské informatice, eLearningu a novým formám vzdělávání.\nScreening a diagnostiku celiakie a kolorektálního karcinomu řeší jako celospolečenský problém, v letech 2004–2005 byl členem Expertní komise pro celiakální sprue MZ ČR a od roku 2010 je členem Komise pro screening kolorekálního karcinomu MZ ČR.\n\n\nZa odbornou, publikační činnost získal v roce 1979 cenu Českého literárního fondu, v roce 1981 cenu Biochemické společnosti ČSAV, v roce 1990 cenu Společnosti klinické biochemie a v roce 1997 výroční cenu Společnosti klinické biochemie za publikaci uveřejněnou v European J. Clinical Chemistry a Clinical Biochemistry 1996, 34, 619–623, v roce 2003 dostal od České společnosti klinické biochemie uznání za práci uveřejněnou v Clinical Chemistry and Laboratory Medicine 2002, 40, 485–492. V letech 2004 a 2012 mu byla Českou společností klinické biochemie udělena cena Za výuku a vzdělávání v oboru biochemie a laboratorní medicíny.\n\nMezi jeho hobby patří fotografie - nyní digitální, které se věnuje přes 50 let, botanika a herbáře - dříve klasické, nyní digitální, počítačová grafika a aplikace multimediálních prvků ve výuce, eLearning. Zájem má o starou českou duchovní hudbu a před 30 let se spolupracuje s amatérským pěveckým sborem Jeronym.\n\n"}
{"id": "832728", "url": "https://cs.wikipedia.org/wiki?curid=832728", "title": "Evropská silnice E57", "text": "Evropská silnice E57\n\nEvropská silnice E57 je evropskou silnicí 1. třídy. Začíná v rakouské obci Sattledt a končí v Lublani, hlavním městě Slovinska. Celá trasa měří 380 kilometrů. V Rakousku je E57 vedena po rakouské dálnici A9. Ve Slovinsku je potom trasa vedena po dálnici A1.\n\n\n"}
{"id": "832730", "url": "https://cs.wikipedia.org/wiki?curid=832730", "title": "Katar (zbraň)", "text": "Katar (zbraň)\n\nKatar ( கட்டாரி – kaţţāri, कट्यार – katyaar, कटार – kaţār, kataa, též suwaiya jamadhar či bundi) je druh indické pěstní či tlačné dýky. Je to nejznámější a nejcharakterističtější indická dýka.\n\nKatar má poněkud zvláštní konstrukci. Jeho rukojeť je na rozdíl od tradičních dýk tvořena kovovými tyčemi ve tvaru písmene H, takže čepel se nachází před a současně nad bojovníkovými klouby. Podélné části konstrukce rukojeti chrání bojovníkovo předloktí a současně napomáhají fixaci zbraně. Čepel bývá obvykle klínovitá, s kratším, širším tělem a dosahuje běžně délky v rozmezí 10 – 40 cm. Většina těchto dýk má čepel rovnou, v jižní Indii však mívají obvykle zvlněný tvar. Vyskytují se též katary se dvěma či třemi čepelemi (viz Commons).\nKatar se užívá převážně při kontaktním boji tělo na tělo, dříve sloužil i k probodávání protivníkova ochranného oděvu. Využívá se též v tradičním indickém bojovém umění Kalarippayattu. Ceremoniální dýky sloužily i k náboženským účelům.\n\n"}
{"id": "832734", "url": "https://cs.wikipedia.org/wiki?curid=832734", "title": "Too Tough to Die", "text": "Too Tough to Die\n\nToo Tough to Die je osmé studiové album americké skupiny Ramones. Jeho nahrávání probíhalo v červenci 1984 a vyšlo v říjnu stejného roku u vydavatelství Sire Records. Album produkovali Ed Stasium a dřívější člen skupiny Ramones Tommy Ramone. V roce 2002 vyšlo album v rozšířené reedici.\n\n"}
{"id": "832741", "url": "https://cs.wikipedia.org/wiki?curid=832741", "title": "Gruzie na Letních olympijských hrách 2012", "text": "Gruzie na Letních olympijských hrách 2012\n\nGruzie se účastnila Letní olympiády 2012. Zastupovalo ji 35 sportovců (29 mužů a 6 žen) v 11 sportech.\n\n"}
{"id": "832745", "url": "https://cs.wikipedia.org/wiki?curid=832745", "title": "Jan Petříček", "text": "Jan Petříček\n\nJan Petříček (* 18. května 1967 Žatec) je bývalý československý vodní slalomář, kanoista závodící v kategorii C2. Jeho partnerem v lodi byl jeho bratr Tomáš.\n\nNa mistrovstvích světa získal v roce 1989 dvě stříbrné medaile, jednu z individuálního závodu C2, druhou ze závodu hlídek C2. Startoval na Letních olympijských hrách 1992 v Barceloně, kde skončil na sedmém místě.\n"}
{"id": "832746", "url": "https://cs.wikipedia.org/wiki?curid=832746", "title": "Tomáš Petříček (kanoista)", "text": "Tomáš Petříček (kanoista)\n\nTomáš Petříček (* 3. srpna 1963 Žatec) je bývalý československý vodní slalomář, kanoista závodící v kategorii C2. Jeho partnerem v lodi byl jeho bratr Jan.\n\nNa mistrovstvích světa získal v roce 1989 dvě stříbrné medaile, jednu z individuálního závodu C2, druhou ze závodu hlídek C2. Startoval na Letních olympijských hrách 1992 v Barceloně, kde skončil na sedmém místě.\n"}
{"id": "832750", "url": "https://cs.wikipedia.org/wiki?curid=832750", "title": "Mexiko na Letních olympijských hrách 2012", "text": "Mexiko na Letních olympijských hrách 2012\n\nMexiko se účastnilo Letní olympiády 2012. Zastupovalo ho 102 sportovců (64 mužů a 38 žen) v 23 sportech.\n\n"}
{"id": "832751", "url": "https://cs.wikipedia.org/wiki?curid=832751", "title": "Kanoistika na Letních olympijských hrách 1992 - C2 slalom muži", "text": "Kanoistika na Letních olympijských hrách 1992 - C2 slalom muži\n\nZávod ve vodním slalomu C2 mužů na Letních olympijských hrách 1992 se konal na kanále v areálu Parc Olímpic del Segre dne 2. srpna 1992. Z československých závodníků se jej zúčastnily dvojice Jan a Tomáš Petříčkovi (7. místo), Miroslav Šimek a Jiří Rohan (stříbro) a Pavel a Petr Šterclovi (6. místo), zlatou medaili získali Američané Scott Strausbaugh a Joe Jacobi.\n\n"}
{"id": "832754", "url": "https://cs.wikipedia.org/wiki?curid=832754", "title": "Metro v Káhiře", "text": "Metro v Káhiře\n\nKáhirské metro ( مترو أنفاق القاهرة) je první ze dvou plnohodnotných systémů podzemní dopravy v celé Africe a arabském světě. Síť podzemních tras tvoří tři linky, které využívají dráhy se standardním rozchodem kolejnic 1435 mm. Cena lístku je 1 EGP (přibližně 3,10 Kč) za každou jízdu bez ohledu na její vzdálenost. Ve všech vlakových soupravách jsou prostřední vagóny (4. a 5.; označené červeným pruhem) určené pouze pro ženy, které si nepřejí cestovat společně s muži. Další dva vagóny označené zeleným pruhem slouží ve dne pouze pro ženy, avšak po 20. hodině v nich mohou cestovat i muži. Ženy však mohou svobodně cestovat v jakémkoliv vagónu. Tato služba byla zavedena jako ochrana žen před případným sexuálním obtěžováním ze strany mužů.\n\nKáhirské metro přepravilo v roce 2011 denně necelé čtyři miliony cestujících.\n\nNa začátku všeho byla velká poptávka po podzemní dopravě, neboť Káhira je největším a nejhustěji osídleným městem v Africe a arabském světě. V roce 1987 její populace dosahovala deseti milionů obyvatel, přičemž další dva miliony denně dojížděly do Káhiry za prací. Kapacita káhirské veřejné dopravy se pohybovala kolem 20 000 cestujících za hodinu, přičemž po výstavbě metra vzrostla až na 60 000 pasažérů. V roce 1990 byla vypracována studie, která se zaměřovala na budoucí potřeby města, a ta odhalila, že přibližně 8,4 milionů obyvatel bude cestovat veřejnou dopravou a 2,7 milionu auty či taxislužbou. V současné době je dopravní kapacita 4,9 milionů cestujících za den, což je o 3,5 milionů méně než je aktuální potřeba. Tento fakt vedl k 50% nárůstu vozidel taxislužby v ulicích Káhiry, což samozřejmě vedlo ke zvýšení četnosti dopravních zácp.\n\nS prvním nápadem na vybudování podzemní sítě přišel v třicátých letech dvacátého století Sajíd Abdel Wahed, který pracoval v egyptském úřadu pro železnice. Jeho návrhy se však nikdy nerealizovaly. Po egyptské revoluci v roce 1952 byl zájem o tuto myšlenku obnoven. V roce 1954 vypracovali francouzští experti zprávu o budoucnosti egyptské dopravy a následně navrhli vybudování dvou podzemních drah; první o délce 12 km, která by spojovala Báb el-Luq a Ismá'ílíji, a druhou o délce 5 km, která by vedla mezi Búlákem a Abú el-Ela. Rovněž navrhli, že by se o všechny dopravní systémy měla starat jedna společnost.\n\nPozději přišla do Egypta řada dalších expertů. V roce 1956 přicestovali odborníci ze Sovětského svazu, v roce 1960 z Japonska a v roce 1962 opět z Francie, kteří navrhli výstavbu metra s několika linkami. První 5 km dlouhá trasa by vedla z Helwánu do El-Margu a vedla by pod Ramsesovo ulicí a ulicí Kasr el-Aini. Druhá trasa měla spojit Sajíd Zainab se Šubrou, vedla by pod centrem Káhiry a měřila by 9,5 km. Třetí by vedla na 11,5 km trase z Gízy do Abbásíjáhu. A poslední čtvrtá z El Awkafu k citadele, která by měřila 6,7 km.\n\nV roce 1964 doporučili britští experti vytvořit linku z Báb el-Luqu do Šubry. V roce 1966 experti z Japonska doporučili k výstavbě trasu z Helwánu do El-Margu a další, která by vedla přes Mohandessin, Heliopolis a ulici 26. července. Tato trasa měla měřit 26 km. V roce 1969 vláda schválila potřebu studie, která by ukázala potřebnou kapacitu pro káhirský dopravní systém. Ministerstvo dopravy vyhlásilo na vypracování této studie mezinárodní výběrové řízení. Přihlásilo se celkem osm společností, ze kterých nakonec vyhrála francouzská firma Sufreto. Studie byla dokončena v roce 1973 a zabývala se hlavně předpokládaným růstem počtu obyvatel Káhiry a přepravní kapacitou, která bude potřebná v letech 1980, 1985 a 1990. V závěru stálo, že bude nezbytností vybudovat celkem tři linky, které vyřeší dopravní problém v oblasti Velké Káhiry. První linka měla využívat již funkční železniční trasy (Helwán - Báb el-Luq a El Laymun Bridge - El Marg) a spojit je pomocí metra. Celkově měla mít tato trasa 43 km. Druhá linka měla dosahovat vzdálenosti 13,5 km a spojit Šubrá al-Chejmu a Bulák el Dakrur. Trasa měla vést pod Ramsesovou ulicí a náměstím Tahrír. Třetí linka měla vést na deseti kilometrové trati z El Darasy do Imbaby. \n\nPrioritou projektu byla první linka, která měla snížit denní přepravu lidí cestujících z a do Káhiry až o třicet procent. Navíc tato linka měla využít již dostupné železniční sítě. Detailní studie této stavby trvala šest let, od roku 1975 do 1981. Pro výstavbu metra bylo opět vyhlášeno výběrové řízení, které vyhrála egyptsko-francouzská společnost Entra Nevra Arabco. \n\nV současné době je v plánu vybudování dalších tří tras:\n\nLinka 1 je první trasou káhirského metra. První část této trasy byla otevřena veřejnosti v roce 1987 a o dva roky později byla kompletně dokončena. Trasa spojující Helwán s El Margem měří 43 km, z čehož pouze 4,5 km vede pod zemí, a obsahuje 33 stanic. Od roku 1989 se trasa dočkala malých změn. V roce 1999 byla na severním konci trasy postavena nová stanice New El Marg, čímž se linka prodloužila na celkových 44,3 km. Další nová stanice Helwán univerzita byla postavena mezi zastávkami Wadí Houf a Ain Helwán. Trasa se tak v současnosti skládá z 35 zastávek. Linku 1 obsluhují vlaky s devíti vozy, které dosahují maximální rychlosti 100 km/h. Časový rozestup mezi vlaky je 2,5 minuty. Linka může přepravit v obou směrech 60 000 cestujících za hodinu. \n\nStavba projektu začala v roce 1982, kdy Egypt obdržel od francouzské vlády nezbytnou půjčku. První trasa z Helwánu od El Margu stála 1107 milionů franků, které byly rozděleny do různých fází stavby. Celková částka 473,9 milionů EGP, která byla použita na první fázi z Helwánu k Ramsesově ulici, byla rozdělena následovně:\nDruhá fáze stála 499,6 milionů EGP a spojila železnici (Laymoun Bridge - El Marg) s metrem. Dodatečné výdaje byly zpřístupněny na žádost ministra dopravy:\n\nVýstavba linky 1 měla dvě fáze. První zahrnovala trasu z Helwánu do Sajíd Zainab a tunel z Helwánu k Ramsesově ulici. Na dvaceti čtyř kilometrové trase z Helwánu do Sajíd Zainab byly provedeny následující práce:\nNásledovala výstavba trasy k Ramsesově ulici, která vede pod zemí a je 4,5 km dlouhá. Tento úsek zahrnuje pět podzemních stanic, které následují za zastávkou Sajíd Zainab:\nVýstavba této části v číslech:\nPrvní fáze linky 1 z Helwánu na Ramsesovo náměstí byla dokončena a otevřena pro veřejnost v roce 1987. Její celková délka byla 29 km.\n\nDruhá fáze linky z Helwánu do El Margu zahrnovala výstavbu trasy z Ramsesova náměstí do El Margu, která měřila 14 km. Záměrem bylo otevření trasy v roce 1988, avšak kvůli menším potížím bylo spuštění této části odloženo až na rok 1989. Na této části byly provedeny následující práce:\n\nLinka 2 je druhou linkou káhirského metra. Měří 21,6 km, z čehož 13 km vede pod zemí, a obsahuje dvacet zastávek, z kterých je dvanáct pod zemí. Síť káhirského metra byla výrazně rozšířena v polovině devadesátých let, kdy byla postavena nová trasa, která spojovala Šubrá al-Chejmu s Káhirskou univerzitou. Tato trasa byla později prodloužena až do Gízy. Tato linka je historicky první, která vede pod řekou Nil. Vnitřní průměr tunelu, který vede pod Nilem, je 8,35 m a byl vyhlouben pomocí metody TBM. Hlavním rozdílem mezi linkou 1 a linkou 2 je ten, že linka 1 využívá trolejového vedení, kdežto linka 2 napájecí kolejnice. Výstavba byla dokončena v říjnu 2000 a později byla prodloužena do El Mounibu. \n\n\nKáhirská linka 3 není zcela dokončena a v současné době operuje mezi stanicemi Attaba a Abbásíja. Rozestavená je část na severovýchod do Heliopole, odkud bude v budoucnu pokračovat na mezinárodní letiště v Káhiře. Tato linka, stejně jako linka 2, spojuje oba břehy Nilu. Celková délka trasy po dokončení bude přibližně 30 km, z čehož většina bude vedena tunelem pod zemí. Výstavba této trasy je rozdělena do čtyřech fází. Na konečné stanici na západní straně se počítá s výstavbou depa a ve stanici Abbásíja, která se nachází uprostřed trati, s menší opravnou. \n\nPlán stavby první fáze této trati bral v úvahu bezpečné křižování dvou dalších podzemních struktur; konkrétně křižování linky 2 ve stanici Attaba a páteřní tunel s odpadní vodou severně od Attaby. V plánu je rovněž návrh na využívání některých podzemních stanic jako obchodních center. Vlakové soupravy budou stejně jako u linky 2 využívat napájecí kolejnici. Výběrové řízení na stavbu první fáze této trati vyhrála egyptská společnost Orascom Construction Industries. Linka bude vybavena samoobslužným odbavovacím systémem.\n\n\n"}
{"id": "832755", "url": "https://cs.wikipedia.org/wiki?curid=832755", "title": "Somewhere Else", "text": "Somewhere Else\n\nSomewhere Else je čtrnácté studiové album britské rockové skupiny Marillion. Jeho nahrávání probíhalo během roku 2006 v klubu The Racket Club v Buckinghamshire. Album pak vyšlo v dubnu 2007 u vydavatelství Intact Records. Album produkoval Michael Hunter.\n\n"}
{"id": "832757", "url": "https://cs.wikipedia.org/wiki?curid=832757", "title": "Hofmanka", "text": "Hofmanka\n\nHofmanka je žlutě značená turistická magistrála v Krkonoších, začínající ve Špindlerovce a končící u Boudy u Bílého Labe. Tam sice pokračuje žlutá značka dál, ale již pod názvem Dřevařská cesta. Obě části mají v evidenci značených tras KČT společné číslo 7204. Měří asi 3 km. Výškový rozdíl mezi nejnižším a nejvyšším bodem je cca 200 m. Na většině trasy je rozhled na panoramata Krkonoš. Z Hofmanky je vidět např. na Dřevařskou cestu a Kozí hřbety nebo na Medvědín.\n\n"}
{"id": "832763", "url": "https://cs.wikipedia.org/wiki?curid=832763", "title": "Juraj Ontko", "text": "Juraj Ontko\n\nJuraj Ontko (* 23. prosince 1964 Liptovský Mikuláš) je bývalý slovenský a československý vodní slalomář, kanoista závodící v kategoriích C1 a C2. Jeho partnerem v deblkánoi byl Ladislav Čáni.\n\nV československé reprezentaci získal na mistrovství světa jednu stříbrnou medaili (C1 družstva – 1983) a jednu bronzovou (C1 družstva - 1987). Startoval také na Letních olympijských hrách 1992 v Barceloně, kde v individuálním závodě C1 skončil na osmém místě. V roce 1992 získal v individuálních závodech světového poháru stříbro a bronz.\n\nJako slovenský reprezentant získal na mistrovství světa jednu zlatou (C1 družstva – 1997) a dvě bronzové medaile (C1 družstva – 1995; C2 družstva – 1993). V roce 1998 vyhrál mistrovství Evropy v závodě hlídek C1.\n\n"}
{"id": "832767", "url": "https://cs.wikipedia.org/wiki?curid=832767", "title": "Jakub Prüher", "text": "Jakub Prüher\n\nJakub Prüher (* 2. ledna 1968 České Budějovice) je český trenér a bývalý český a československý vodní slalomář, kanoista závodící v kategorii C1.\n\nStartoval na Letních olympijských hrách 1992 v Barceloně, kde se umístil na 29. místě. Je trenérem mládeže ve vodním slalomu a předsedou SK Vodní slalom České Budějovice.\n"}
{"id": "832768", "url": "https://cs.wikipedia.org/wiki?curid=832768", "title": "Mongolsko na Letních olympijských hrách 2012", "text": "Mongolsko na Letních olympijských hrách 2012\n\nMongolsko se účastnilo Letní olympiády 2012. Zastupovalo ho 29 sportovců (16 mužů a 13 žen) v 7 sportech.\n\n"}
{"id": "832775", "url": "https://cs.wikipedia.org/wiki?curid=832775", "title": "Pavol Strauss", "text": "Pavol Strauss\n\nMUDr. Pavol Strauss (30. srpna 1912 Liptovský Mikuláš – 3. června 1994 Nitra) byl slovenský lékař, filozof, prozaik, esejista a překladatel.\n\n\n\n"}
{"id": "832786", "url": "https://cs.wikipedia.org/wiki?curid=832786", "title": "Dálnice A19 (Německo)", "text": "Dálnice A19 (Německo)\n\nDálnice A19, německy Bundesautobahn 19 (zkratka BAB 19), zkráceně Autobahn 19 (zkratka A19), je dálnice na východě Německa. Měří 124 km a spojuje Rostock, přístav na pobřeží Baltského moře, s dálnicí A24, jenž pokračuje na Berlínský okruh. Na trase dálnice je tunel Warnow. To je zatím jediné místo v Německu, kde všechna vozidla platí za průjezd mýtné.\n\n"}
{"id": "832813", "url": "https://cs.wikipedia.org/wiki?curid=832813", "title": "Evropská silnice E58", "text": "Evropská silnice E58\n\nEvropská silnice E58 je evropskou silnicí 1. třídy. Začíná ve Vídni, vede přes Slovensko, Ukrajinu (2x), Rumunsko, Moldavsko a končí v Rusku, v Rostově na Donu. Celá trasa měří zhruba 2200 kilometrů.\n\nPůvodně byl jako E58 veden jen krátký úsek Vídeň – Bratislava (cca 60 km), kolem přelomu tisíciletí byla trasa výrazně prodloužena na východ Evropy, přičemž kopíruje některé dosavadní úseky evropských silnic II. třídy (E571, E581, E583).\n\n\n\n\n\n\n\n\n"}
{"id": "832815", "url": "https://cs.wikipedia.org/wiki?curid=832815", "title": "Rebirth", "text": "Rebirth\n\nRebirth může být:\n\n"}
{"id": "832817", "url": "https://cs.wikipedia.org/wiki?curid=832817", "title": "Comeback (2. řada)", "text": "Comeback (2. řada)\n\nDruhá řada českého televizního sitcomu \"Comeback\" následovala s devítíměsíčním odstupem po odvysílání první řady. Oproti ní byla kratší a obsahovala celkem 21 dílů, které uvedla TV Nova premiérově v období od března 2010 do října 2011.\n\n\n<onlyinclude></onlyinclude>\n"}
{"id": "832821", "url": "https://cs.wikipedia.org/wiki?curid=832821", "title": "Comeback (1. řada)", "text": "Comeback (1. řada)\n\nPrvní řada českého televizního sitcomu \"Comeback\" z produkce TV Nova byla premiérově vysílána od září 2008 do června 2009. Měla celkem 30 dílů a po ní v roce 2010 následovala druhá řada seriálu.\n\n\n<onlyinclude></onlyinclude>\n"}
{"id": "832824", "url": "https://cs.wikipedia.org/wiki?curid=832824", "title": "Španělsko na Letních olympijských hrách 2012", "text": "Španělsko na Letních olympijských hrách 2012\n\nŠpanělsko se účastnilo Letní olympiády 2012. Zastupovalo ho 282 sportovců v 23 sportech.\n\n"}
{"id": "832828", "url": "https://cs.wikipedia.org/wiki?curid=832828", "title": "Magic", "text": "Magic\n\nMagic může být:\n\n"}
{"id": "832829", "url": "https://cs.wikipedia.org/wiki?curid=832829", "title": "Staten Island Ferry", "text": "Staten Island Ferry\n\nStaten Island Ferry je pravidelný přívoz mezi Manhattanem a Staten Islandem, který provozuje společnost New York City Department of Transportation. Jezdí každodenně, nalodit se lze na stanici South Ferry, na nejjižnějším cípu Manhattanu blízko Battery Parku.\n\nJe to jedna z nejpopulárnějších atrakcí New Yorku, cesta je zdarma a přibližně 22 mil dlouhou trasu urazí loď za 22 minut – je tak dostatek času na obdivování panoramatu Manhattanu a Sochy Svobody.\n\nPro turisty je to jedna z mála šancí dostat se na trošku zapomenutý a méně hektický Staten Island.\n"}
{"id": "832832", "url": "https://cs.wikipedia.org/wiki?curid=832832", "title": "Big Black Delta", "text": "Big Black Delta\n\nBig Black Delta je sólový projekt zpěváka a basisty skupiny Mellowdrone Jonathana Batese. Big Black Delta spolupracovala s již mnoha dalšími umělci, jako jsou War Widow, Alessandro Cortini a Morgan Kibby. V červenci roku 2010 zveřejnil Jonathan Bates svůj záměr vydávat každý měsíc nový hudební materiál.\n\n\n"}
{"id": "832836", "url": "https://cs.wikipedia.org/wiki?curid=832836", "title": "Tlačná dýka", "text": "Tlačná dýka\n\nTlačná dýka, známá též jako pěstní dýka, pěstní nůž či tlačný pěstní nůž, je dýka s krátkou čepelí a rukojetí ve tvaru písmene „T“, takže při jejím sevření vyčnívá čepel před sevřenou pěstí, obvykle mezi prostředníkem a prsteníkem.\n\nPředpokládá se, že tyto dýky pocházejí z Indického subkontinentu a jsou příbuzné s indickou dýkou ze 16. století zvanou katar. Nicméně katary mají rukojeť ve tvaru písmene „H“, takže se čepel nachází před a současně nad bojovníkovými klouby, zatímco čepel tlačné dýky vyčnívá díky rukojeti ve tvaru písmene „T“, jak už bylo řečeno, před sevřenou pěstí mezi prostředníkem a prsteníkem.\n\nV průběhu staletí obliba tlačných dýk coby zbraní používaných v boji tělo na tělo jak civilisty, tak příslušníky vybraných vojenských jednotek kolísala.\n"}
{"id": "832838", "url": "https://cs.wikipedia.org/wiki?curid=832838", "title": "Bon Jovi (album)", "text": "Bon Jovi (album)\n\nBon Jovi je debutové album stejnojmenné americké hard rockové hudební skupiny Bon Jovi, které bylo vydáno 21. ledna 1984. Album produkovali Tony Bongiovi, bratranec Jona Bon Joviho a Lance Quinn. Je to jediné album, na kterém se nachází píseň („She Don't Know Me“), na jejímž textu se nijak nepodíleli členové kapely. Album se umístilo na 43. pozici žebříčku Billboard 200.\n\nAlbum obsahuje tři singly, první „Runaway“ vydala kapela již v roce 1983 a již tehdy byl úspěšný, umístil se na 39. pozici amerického žebříčku Billboard Hot 100. Již zmiňovaná píseň „She Don't Know Me“ vyšla 22. května 1984 jako druhý singl alba a umístila se na 48. pozici žebříčku Billboard Hot 100. Skladbu napsal Marc Avsec, který je znám jako člen uskupení Donnie Iris & The Cruisers. Třetím singlem alba byla píseň „Burning for Love“, která vyšla jako singl pouze v Japonsku.\n\nKromě Billboard 200 se \"Bon Jovi\" umístilo také v Australian Albums Chart, kde skončilo na 39. místě, dále v New Zealand Albums Chart na osmnácté pozici a UK Albums Chart na 71. příčce. Album získalo dvě ocenění platinové desky ve Spojených státech, jedno ve Švýcarsku a zlaté ocenění v Kanadě. Podle časopisu Kerrang! se jednalo o 11. nejlepší rockové album roku 1984.\n\n\n"}
{"id": "832839", "url": "https://cs.wikipedia.org/wiki?curid=832839", "title": "Staedtler", "text": "Staedtler\n\nStaedtler Mars GmbH & Co. KG je německý výrobce psacích potřeb. Výrobní sortiment firmy obsahuje jak psací potřeby pro běžného spotřebitele, tak i nástroje pro technické a umělecké kreslení. Firma byla založena J.S. Staedtlerem roku 1835 v Norimberku, kde má své sídlo dodnes.\n"}
{"id": "832840", "url": "https://cs.wikipedia.org/wiki?curid=832840", "title": "Mellowdrone", "text": "Mellowdrone\n\nMellowdrone je americká rocková hudební skupina z Los Angeles.\n\nMellowdrone je skupina tvořená zakládajícím členem Jonathanem Batesem, Tonym Dematteem a Brianem Borgem. Hudba této skupiny zahrnuje širokou škálu stylů od Lo-fi přes indie rock až po experimental. Písně skupiny Mellowdrone zazněly již v několika televizních seriálech, zahrnujíc \"Project Runway\", \"Odpočívej v pokoji\" a \"Cane\". Píseň s názvem \"C'mon and try a little bit\" zazněla v úvodní scéně filmu \"Driv3r\". Song \"Oh My,\" z alba \"Box\" je zahrnuta v soundtracku k počítačové hře FIFA 07. Písnička \"Fashionably Uninvited\" je součástí sondtracku k filmu z roku 2007 \"The Invisible\". Song \"Orange Marmalade\" zazněl ve filmu z roku 2008 \"Never Back Down\" a také ve filmu Fling (také známém pod názvem Lie To Me). Píseň \"Beautiful Day\" zazněla v Project Gotham Racing 2. Song s názvem \"Oh my\" zazněl dále v populárním horrorovém filmu Prom Night. Dřívější členka kapely Cami Gutierrez (AKA Cami Grey), nyní působí v elektropopové skupině Uh Huh Her.\n\n\n\n\n\n\n\n\n"}
{"id": "832842", "url": "https://cs.wikipedia.org/wiki?curid=832842", "title": "Jacky Avril", "text": "Jacky Avril\n\nJacky Avril (* 19. července 1964 Vierzon) je bývalý francouzský vodní slalomář, kanoista závodící v kategorii C1.\n\nNa mistrovstvích světa získal tři stříbrné (C1 družstva – 1987, 1989, 1991) a jednu bronzovou medaili (C1 – 1991). Na Letních olympijských hrách 1992 vybojoval v individuálním závodě C1 bronz.\n"}
{"id": "832843", "url": "https://cs.wikipedia.org/wiki?curid=832843", "title": "Gareth Marriott", "text": "Gareth Marriott\n\nGareth John Marriott (* 14. července 1970 Mansfield, Anglie) je bývalý britský vodní slalomář, kanoista závodící v kategorii C1.\n\nNa mistrovstvích světa získal jednu stříbrnou (C1 družstva – 1993) a dvě bronzové medaile (C1 – 1997; C1 družstva – 1991). V letech 1991, 1994 a 1995 vyhrál celkové pořadí Světového poháru v kategorii C1. Dvakrát startoval na letních olympijských hrách, v Barceloně 1992 vybojoval stříbrnou medaili, v Atlantě 1996 se umístil na čtvrtém místě.\n"}
{"id": "832846", "url": "https://cs.wikipedia.org/wiki?curid=832846", "title": "RANDU", "text": "RANDU\n\nRANDU je lineární kongruentní generátor pseudonáhodných čísel Parkova-Millerova typu, který byl používán od šedesátých let dvacátého století. Je definován rekurentní rovnicí \nkde formula_2 je liché. Generuje pseudonáhodná celá čísla formula_3 v intervalu formula_4.\n\nRANDU je považován za jeden z nejhorších navržených a používaných generátorů pseudonáhodných čísel. Neprojde spektrálním testem pro dimenzi větší než 2, výsledkem jsou jen lichá čísla. Přesto se používal poměrně dlouho a na „náhodnosti“ jeho výstupu je založena řada vědeckých článků z počátku sedmdesátých let, kdy byl obzvlášť v oblibě.\n\nMotivací pro volbu parametrů bylo, že na běžných počítačích lze velice rychle provést operace modulo 2 a násobení číslem formula_5. První z nich lze realizovat vynulováním dvou nejvýznamnějších bitů 32bitového registru a druhou z nich lze realizovat jen pomocí sčítání a dvou bitových posunů, tedy aniž by bylo potřeba provádět obecné násobení. \n\nRychlým výpočtem ovšem výhody končí, neboť zvolené hodnoty vedou k velmi degenerované náhodnosti, jak vidíme z následujícího rozepsání rekurzivního vztahu (všechny následující výpočty probíhají modulo 2):\n\nz čehož umocněním máme\n\nkde zjednodušení plyne z toho, že formula_8.\nVidíme tedy, jak prostý je vztah mezi třemi po sobě následujícími hodnotami:\n\nNedostatečnou náhodost generovaných čísel lze ukázat i obrázkem. Jak totiž ukázal v roce 1968 George Marsaglia, tak pokud generovaná čísla budeme brát po trojicích jako souřadnice bodů eukleidovského prostoru, pak všechny takto získané body padnou do pouhých patnácti rovin.\n"}
{"id": "832848", "url": "https://cs.wikipedia.org/wiki?curid=832848", "title": "Kanoistika na Letních olympijských hrách 1992 - C1 slalom muži", "text": "Kanoistika na Letních olympijských hrách 1992 - C1 slalom muži\n\nZávod ve vodním slalomu C1 mužů na Letních olympijských hrách 1992 se konal na kanále v areálu Parc Olímpic del Segre dne 1. srpna 1992. Z československých závodníků se jej zúčastnili Juraj Ontko (8. místo), Jakub Prüher (29. místo) a Lukáš Pollert, který získal zlatou medaili.\n\n"}
{"id": "832852", "url": "https://cs.wikipedia.org/wiki?curid=832852", "title": "Tarbík", "text": "Tarbík\n\nTarbík je české jméno pro všechny rody podčeledi Dipodinae z čeledi tarbíkovitých. Jsou to malí hlodavci, jejichž charakteristickým poznávacím znamením jsou výrazně prodloužené zadní nohy. Devět druhů této podčeledi se vyskytuje v pruhu od Ukrajiny přes Kavkaz a severní Írán až po severovýchodní Čínu; v Africe pak od Senegalu přes Maroko až po Somálsko na jihu.\n\nPro jednotlivé rody nemáme jedinečný český název, a proto je všechny označujeme jako tarbíky.\n\nTarbíci jsou malí až středně velcí hlodavci. Mají dlouhý ocas (zpravidla ukončený výraznou štětičkou delších chlupů) a prodloužené zadní nohy, pomocí nichž se většinou pohybují. Při nebezpečí jsou schopni skočit až 3 m.\nPřední nohy slouží k uchopování a zpracování potravy. Hladká až sametová srst je zbarvena obvykle do béžova až světle hněda.\n\nTarbíci jsou aktivní především v noci a za soumraku. Živí se především různými semeny trav, hlízami a šťavnatými částmi místních rostlin. Někdy loví i hmyz. Pijí jen minimálně.\n\nJako tarbíci se označují celkem 4 rody s 9 druhy\n\nPodčeleď Dipodinae – tarbíci:\nrod Dipus – tarbík\n\nrod Eremodipus – tarbík\n\nrod Jaculus – tarbík\n\nrod Stylodipus – tarbík\n\nNěkteří autoři neuznávají podčeleď Paradipodinae a jediného jejího příslušníka zařazují do této podčeledi Dipodinae.\nV tom případě by sem tedy patřil i\n\nrod Paradipus – frčík\n\nTarbíci nejsou podle posledních pozorování ohroženi a v červeném seznamu druhů jsou vyhodnoceni jako málo dotčený druh.\n\n"}
{"id": "832855", "url": "https://cs.wikipedia.org/wiki?curid=832855", "title": "Takin čínský", "text": "Takin čínský\n\nTakin čínský (\"Budorcas taxicolor bedfordi\"), někdy také nazývaný zlatý podle barvy dlouhé husté srsti, je poddruhem takina (\"Budorcas taxicolor\"). Jde o turovitého sudokopytníka z podčeledi koz a ovcí. Jedná se o stádové zvíře obývající horské oblasti Himálaje, Indie a západní Číny (Ásám, Mišmí, S’-čchuan, Šen-si) v nadmořské výšce až 2000-4500 m. Jako nový druh byl takin čínský objeven teprve v roce 1950.\n\nTito kopytníci dorůstají výšky 170 - 220 cm, samice jsou menší než samci. Váha dosahuje až 350 kg a věk dožití 12-16 let. Takini čínští se vyznačují především svou typickou dlouhou \"zlatou\" srstí a mohutnými zatočenými rohy až 64 cm dlouhými. Jeho končetiny jsou uzpůsobené svým tvarem a stavbou k pohybu v jeho běžném životním prostředí - jsou krátké a zavalité s širokými kopyty pro snadný pohyb v hustém podrostu.\n\nTakini nejsou příliš společenská zvířata a jejich ochočení je nepravděpodobné. Zdržují se v malých stádech o obvykle osmi jedincích, ovšem v době nedostatku potravy se stáda zvětšují až na počty o stovkách jedinců. Staří jedinci pak žijí převážně samotářským životem.\n\nBřezost samic trvá 7-8 měsíců a rodí se zpravidla jedno nebo výjimečně dvě mláďata.\n\nJakožto národní dědictví Číny jsou takini čínští udržování téměř výhradně na jejím území. Proto je jen velice málo zoologických zahrad, které je chovají. Kromě dvou japonských zoologických zahrad vlastní takiny čínské pouze ZOO v Liberci. Tam se také podařil vůbec první odchov tohoto druhu mimo Asii. Chovný pár (samec Adam, samice Eva) byl získán ze ZOO v Pekingu roku 2002 - roku 2004 se narodilo první mládě. K 13. dubnu 2012 bylo už v Liberecké ZOO odchováno 12 těchto vzácných zvířat a některá z nich pak transportováno do Zooparku Chomutov nebo do Berlínské ZOO. Na Slovensku je nekolik jedincu chováno v Zoo Bojnice.\n\n\n"}
{"id": "832858", "url": "https://cs.wikipedia.org/wiki?curid=832858", "title": "Soutěž v duetech", "text": "Soutěž v duetech\n\nSoutěž v duetech (v americkém originále Duets) je čtvrtá epizoda druhé série amerického televizního seriálu \"Glee\" a v celkovém pořadí dvacátá šestá epizoda. Scénář k epizodě napsal Ian Brennan, jeden z tvůrců seriálu, režíroval ji Eric Stoltz a poprvé se objevila dne 12. října 2010 ve vysílání amerického televizního kanálu Fox. Epizoda obsahuje cover verze sedmi písní, včetně mashupu písní \"Happy Days Are Here Again\" a \"Get Happy\" od Barbry Streisand a Judy Garland.\n\nV této epizodě se přistěhovalý student Sam Evans (Chord Overstreet) přidává ke školnímu sboru. Vedoucí sboru Will Schuester (Matthew Morrison) dá členům za úkol duet s jiným členem a nabízí cenu za nejlepší vystoupení. Studenti si mezi sebou vytvoří dvojice a začnou zkoušet, což testuje některé vztahy a některé naopak stmeluje. Sam měl být nejprve s Kurtem Hummelem (Chris Colfer), ale nakonec zpívá duet s Quinn Fabray (Dianna Agron).\n\nEpizoda získala většinou pozitivní reakce od kritiků a mnoho z nich chválilo seriál za vývoj postav a výběr různorodých písní. Epizoda také obsahovala mazlící scénku Santany (Naya Rivera) a Brittany (Heather Morris), která se stala objektem zájmu mnoha kritiků a Christie Keith ze serveru \"AfterEllen.com\" epizodu označila jako \"nejvíce homosexuální epizoda jakéhokoliv seriálu, který se kdy vysílal\". Epizodu v den vysílání sledovalo 11.36 milionů amerických diváků. Sledovanost i rating stouply vhledem k předchozí epizodě Boží sendvič.\n\nVedoucí sboru New Directions, Will Schuester oznamuje sboru úkol a soutěž v duetech. Cena pro vítěze je večeře v místní vyhlášené restauraci Breadstix. Řekne jim, že jeden z členů sboru, Puck (Mark Salling) byl poslán do nápravného zařízení pro mladé, protože se pokusil ukrást bankomat. Na jeho místo nastupuje školní nováček Sam Evans. Kurt předpokládá, že Sam je gay a požádá ho, aby byl jeho duetovým partnerem. Sam souhlasí. Hlavní zpěvák sboru Finn Hudson (Cory Monteith) se snaží v soukromí Sama přesvědčit, aby z duetového partnerství vycouval, protože se bojí, že Sam bude terčem posměchu, když spolužáci zjistí, že bude zpívat duet s jiným chlapcem. Sam ale trvá na tom, že dal Kurtovi své slovo a Kurt je stále nazlobený na Finna za některé jeho homofobní poznámky, které řekl, když byli spolubydlící. Poté co Kurtův otec Burt (Mike O'Malley) poukáže na to, že tak jako byl Kurt zamilovaný do Finna minulý rok, může být i tento rok zamilovaný do Finna, tak Kurt vylučuje Sama z jejich duetového partnerství a rozhodne se pro soutěž zpívat duet sám se sebou v písni \"Le Jazz Hot!\" z \"Victor Victoria\".\n\nRoztleskávačky Santana a Brittany se mazlí, když najednou Brittany navrhne, že by měli společně zpívat \"Come to My Window\" od Melissy Etheridge. Santana to odmítá a zjednodušuje jejich vztah. Santana věří, že největší šanci vyhrát bude mít s Mercedes (Amber Riley) a společně zpívají \"River Deep – Mountain High\". Brittany se dala do páru s Artiem (Kevin McHale) a začnou spolu i chodit. Artie s Brittany ztrácí i své panictví, ale před soutěží mu Santana řekne, že Brittany pouze potřebovala jeho hlas, aby mohla vyhrát soutěž. Je velmi rozzlobený, že jeho první sexuální zážitek byl příčinou takové hlouposti, tak se s Brittany rozchází a ruší i jejich duetové partnerství. Tina (Jenna Ushkowitz) a její přítel Mike (Harry Shum mladší) se hádají ohledně písně, kterou chtějí předvést. Mike nakonec souhlasí se \"Sing!\" z muzikálu A Chorus Line. Je to jeho první sólové vystoupení před sborem a jejich duet si vyslouží pochvalu od Willa.\n\nFinn a jeho přítelkyně Rachel (Lea Michele) zpočátku nacvičují píseň \"Don't Go Breaking My Heart\", ale Rachel navrhuje, že by měli nechat vyhrát Sama, což by ho přimělo zůstat ve sboru. Když je Sam zasažen od školních tyranů ledovou tříští do obličeje, Quinn mu pomáhá zotavit se. Následně se stanou duetovými partnery a na zkoušce se ji Sam pokusí políbit. Quinn je rozčarovaná a řekne mu, že spolu nemohou zpívat, ale později se za Sama přimluví Rachel a Quinn Samovi odpustí. Rachel a Finn, oblečeni jako školačka a kněz, aby zničili své šance na vítězství, zpívají \"With You I'm Born Again\" od Billyho Prestona a Syreety Wright. Sam a Quinn zpívají \"Lucky\" od Jasona Mraze a Colbie Caillat. V závěrečném hlasování pro členové sboru hlasují sami pro sebe, kromě Finna a Rachel, kteří hlasují pro vítěze, Sama a Quinn. Během vítězné večeře v Breadstix si mezi sebou vytvoří silnější pouto a Quinn řekne Samovi, že tuto večeři může považovat za jejich první rande.\n\nRachel si všimne, jak je Kurt osamělý a řekne mu, jak moc si ho členové sboru váží a požádá ho o duet s ní, jen pro zábavu, když už soutěž skončila. Epizoda končí, když pro sbor zpívají mashup písní \"Happy Days Are Here Again\" a \"Get Happy\" od Judy Garland a Barbry Streisand.\n\n"}
{"id": "832859", "url": "https://cs.wikipedia.org/wiki?curid=832859", "title": "Karel de La Cerda", "text": "Karel de La Cerda\n\nKarel de La Cerda ( \"Carlos de la Cerda\", \"Charles de La Cerda\" nebo \"Charles d'Espagne\", 1326 – 8. ledna 1354 L'Aigle) byl hrabě z Angoulême, francouzský konstábl a oblíbenec francouzského krále Jana.\n\nNarodil se jako syn Alfonse de La Cerdy a Isabely z Antoinge. Z otcovy strany byli mezi jeho předky králové Ludvík IX. společně s Alfonsem X.\n\nRoku 1350 jej novopečený král jmenoval po popraveném hraběti z Eu francouzským konstáblem, což Karlovi krom materiálních výhod přineslo snížení jeho již tak nevalné popularity u dvora. O rok později se oženil s Markétou, dcerou Karla z Blois a téhož roku obdržel od svého panovníka hrabství Angoulême. V lednu 1354 byl Karel při návštěvě Normandie zavražděn Filipem Navarrským a jeho kumpány. Nahého jej vytáhli s postele a i přes jeho prosby a sliby, že se vzdá postavení, zlata a jména, bezbranného ubodali. Na zohaveném těle se našlo více než osmdesát ran. Navarrský král Karel se pochlubil svým podílem na vraždě v dopise papeži a francouzský král Jan na oplátku za vraždu svého oblíbence prohlásil Karlovy normandské državy za zkonfiskované.\n"}
{"id": "832863", "url": "https://cs.wikipedia.org/wiki?curid=832863", "title": "Zdeněk Jůzek", "text": "Zdeněk Jůzek\n\nZdeněk Jůzek (16. srpna 1948 Trutnov – 18. srpna 2012 Praha) byl český novinář a spisovatel. \n\nVystudoval Univerzitu Karlovu, profesní kariéru v médiích začal v předlistopadové \"Mladé frontě\" (nyní \"Mladá fronta DNES\"), po revoluci se v roce 1992 mimo jiné podílel na založení deníku \"Blesk\", kde byl zástupcem šéfredaktora. Později se stal šéfredaktorem \"Blesk Magazínu\". Od roku 2003 působil ve vydavatelství RF-Hobby jako mediální ředitel. Vymyslel kupříkladu koncepci úspěšného časopisu \"21. století\". Další časopis tohoto vydavatelství, \"Epocha\", vyhrál jeho zásluhou dvakrát anketu Časopis roku. Byl členem dozorčí rady Unie vydavatelů. Spolu s manželkou Jaroslavou má syna Martina, který rovněž pracuje v médiích, a dceru Lucii.\n\n"}
{"id": "832864", "url": "https://cs.wikipedia.org/wiki?curid=832864", "title": "Ušní lalůček", "text": "Ušní lalůček\n\nUšní lalůček (lat. \"lobulus auriculae\") je vazivem vyplněná kožní duplikatura, která visí z ušního boltce a vpředu je zpravidla přirostlá ke kůži tváře. Podle zoologa D. Morrise je velký a masitý ušní lalůček typický pro člověka (dokonce jde dál a tvrdí, že se v evoluci velký lalůček vyvinul jako nová erotogenní zóna). Jinak je to rovněž jedno z míst, jimiž v zimě tělo ztrácí větší množství tělesného tepla. Žádnou významnou anatomickou funkci jinak nemá. Lalůček je vyplněn vazivem a kryt kůží, je také bohatě prokrven.\n\nVelikost a tvar ušního lalůčku je u lidí velice proměnlivým znakem. Z jedné studie vyplynulo, že průměrná velikost ušního lalůčku činila přibližně 2,0 centimetru - se standardní odchylkou 0,42 cm. Pravý ušní lalůček je přitom v průměru o 4 mm delší než levý. Většina rasových rozdílů je nepodstatná, byly však nalezeny velikostní rozdíly v závislosti na věku a pohlaví měřené osoby. Nejvýrazněji se lidské lalůčky liší mírou srůstu s tváří; někteří lidé mají lalůčky volné (výběžek kůže směřující do volného prostoru pod ušima), u jiných je lalůček prostě pokračováním té části boltce, která přirůstá ke spánku. Učebnicové poučky tvrdí, že tento znak je jednoduše mendelovsky dědičný a podléhá jedinému genu (přičemž prý jsou volné lalůčky kódovány dominantní alelou). Ve skutečnosti je situace složitější, existuje spousta přechodů mezi volným a srostlým lalůčkem a znak rozhodně není určen jen jedním genem.\n\nV typickém případě je povrch lalůčku zcela hladký, ale za určitých okolností na něm vznikají rýhy. Rýhy na lalůčku jsou přitom spojovány s některými vrozenými nemocemi, jako je Beckwith-Wiedemannův syndrom. Starší studie dokonce uváděly, že rýha na lalůčku signalizuje zvýšené riziko infarktu a aterosklerotického ucpávání cév; dnes jsou tyto studie vyvraceny s tím, že rýha na lalůčku vzniká častěji u starších osob - a právě ty jsou samozřejmě náchylnější k infarktu.\n\nK častým onemocněním vztahujícím se k ušnímu lalůčku patří kontaktní dermatitida následkem alergie na kovový materiál náušnic. Obvykle dochází k naduření v místě vpichu, někdy vzniká i váčkovitý útvar. Častou příčinou je příměs niklu ve špercích. Jiným onemocněním jsou epidermoidní cysty v lalůčku, obvykle malé a neškodné.\n"}
{"id": "832870", "url": "https://cs.wikipedia.org/wiki?curid=832870", "title": "Michael Kiwanuka", "text": "Michael Kiwanuka\n\nMichael Kiwanuka je britský soulový muzikant. Je srovnáván s muzikanty jako je Bill Withers, Randy Newman, Otis Redding, Van Morrison a the Temptations. V lednu roku 2012 vyhrál anketu rozhlasové a televizní stanice BBC Sound of 2012.\n\nKiwanuka vyrostl v severním Londýně, ve čtvrti Muswell Hill. Je synem ugandských rodičů, kteří opustili zem, aby se vyhnuli režimu nastoleným prezidentem Aminem. Navštěvoval školu Fortismere School, kterou v roce 2005 dokončil s výborným prospěchem. Na škole byl považován za velmi přátelského a skromného studenta s velkým okruhem přátel a s velkým porozuměním pro různé hudební žánry. Již na škole koncertoval se svojí basovou a jazzovou kytarou. Ve studiu pokračoval na Westminsterské univerzitě v Londýně.\n\nKiwanuka je ovlivněný hudebníky Billem Withersem, Otisem Reddingem,Jackem Johnsonem, Pops Staplem, The Band, Joni Mitchell, Bobem Dylanem, Ericem Bibbem, Tommy Simsem a Richie Havensem. Zahrál si s bubeníkem Jamesem Gadsonem, který spolupracoval s Billem Withersem.\n\nPřed kariérou sólového zpěváka pracoval jako sezónní kytarista pro rappera Chipmunka a Bashy. Jeho první samostatné vystoupení bylo v Oxfordu, Kentish Town. Zde si ho všimla nahrávací společnost Communion Records, pod kterou vydal 13. června 2011 svá první dvě EP zahrnující jeho debut \"Tell Me A Tale\".\n\nKiwanuka podporoval zpěvačku Adele na její koncertní šňůře v roce 2011 s názvem Adele Live, a také na jejím vystoupením na festivalu iTunes.\n\nV roce 2011 podepsal smlouvu se společností Polydor Records. 6. ledna 2012 vyhrál anketu BBC Sound of 2012. V červnu roku 2012 byl vyobrazen v dokumentu stanice BBC o Španělsku ve vztahu k Ugandě během krize v Eurozóně; jeho domnělým protějškem byla herečka Penélope Cruz.\n"}
{"id": "832874", "url": "https://cs.wikipedia.org/wiki?curid=832874", "title": "7800° Fahrenheit", "text": "7800° Fahrenheit\n\n7800° Fahrenheit je v pořadí druhé studiové album americké hard rockové hudební skupiny Bon Jovi. Album vyšlo 27. března 1985, rok po vydání debutového alba \"Bon Jovi\". Název alba vychází z předpokládané teploty tání skály (7800 °F je asi 4300 °C). Album také přineslo nové logo skupiny, které pak kapela použila i na albech \"Slippery When Wet\" (1986) a \"New Jersey\" (1988).\n\nAlbum bylo natočeno za šest týdnů a to od ledna do března roku 1985 v The Warehouse Studios ve Filadelfii. Album obsadilo 37. pozici žebříčku Billboard 200, v UK Albums Chart se umístilo na 28. místě, stejně tak i v Austrálii. Nejlépe si vedlo v Japonsku, kde získalo páté místo. V Evropě se albu také dařilo, když obsadilo šestou pozici ve Finsku, 10. ve Švédsku a 11. ve Švýcarsku. Album získalo ocenění platinové desky v Kanadě a Spojených státech, v Japonsku získalo zlaté ocenění.\n\nAlbum přineslo čtyři singly. První „Only Lonely“ vyšel v dubnu 1985 a obsadil 24. pozici ve Spojeném království, respektive 54. ve Spojených státech. Druhý singl „In and Out of Love“ vyšel v květnu 1985 a taktéž se umístil v žebříčku Billboard Hot 100 a to na 69. místě. Singl „The Hardest Part Is the Night“ vyšel v srpnu 1985 a to pouze ve Velké Británii, kde obsadil 68. místo. Posledním, čtvrtým singlem je „Silent Night“, který vyšel v říjnu roku 1985, nicméně umístil se pouze na 24. místě žebříčku Billboard Mainstream Rock Tracks.\n"}
{"id": "832875", "url": "https://cs.wikipedia.org/wiki?curid=832875", "title": "Chabaně", "text": "Chabaně\n\nChabaně jsou osada patřící k obci Břestek na Uherskohradišťsku. Leží na jižním výběžku Chřibů asi dva kilometry severozápadně od Břestku.\n\nPočátky souvislého osídlení spadají do 19. století. Od poloviny dvacátého století se počet obyvatel snižoval, v tomto období vyrostly na Chabaních četné soukromé rekreační objekty. V posledních dvaceti letech přibyly i nové obytné domy. Trvale na Chabaních na přelomu milénia žilo dle dostupných údajů kolem 70 obyvatel.\n\n\n"}
{"id": "832878", "url": "https://cs.wikipedia.org/wiki?curid=832878", "title": "Kanton Masseube", "text": "Kanton Masseube\n\nKanton Masseube (fr. \"Canton de Masseube\") je francouzský kanton v departementu Gers v regionu Midi-Pyrénées. Skládá se z 24 obcí.\n\n"}
{"id": "832882", "url": "https://cs.wikipedia.org/wiki?curid=832882", "title": "Kanton Mauvezin", "text": "Kanton Mauvezin\n\nKanton Mauvezin (fr. \"Canton de Mauvezin\") je francouzský kanton v departementu Gers v regionu Midi-Pyrénées. Skládá se z 15 obcí.\n\n"}
{"id": "832883", "url": "https://cs.wikipedia.org/wiki?curid=832883", "title": "Kanton Miélan", "text": "Kanton Miélan\n\nKanton Miélan (fr. \"Canton de Miélan\") je francouzský kanton v departementu Gers v regionu Midi-Pyrénées. Skládá se z 19 obcí.\n\n"}
{"id": "832884", "url": "https://cs.wikipedia.org/wiki?curid=832884", "title": "Kanton Miradoux", "text": "Kanton Miradoux\n\nKanton Miradoux (fr. \"Canton de Miradoux\") je francouzský kanton v departementu Gers v regionu Midi-Pyrénées. Skládá se z devíti obcí.\n\n"}
{"id": "832885", "url": "https://cs.wikipedia.org/wiki?curid=832885", "title": "Kanton Mirande", "text": "Kanton Mirande\n\nKanton Mirande (fr. \"Canton de Mirande\") je francouzský kanton v departementu Gers v regionu Midi-Pyrénées. Skládá se z 23 obcí.\n\n"}
{"id": "832887", "url": "https://cs.wikipedia.org/wiki?curid=832887", "title": "Kanton Montesquiou", "text": "Kanton Montesquiou\n\nKanton Montesquiou (fr. \"Canton de Montesquiou\") je francouzský kanton v departementu Gers v regionu Midi-Pyrénées. Skládá se ze 17 obcí.\n\n"}
{"id": "832888", "url": "https://cs.wikipedia.org/wiki?curid=832888", "title": "Vertigo Records", "text": "Vertigo Records\n\nVertigo Records je britské hudební vydavatelství založené v roce 1969. Vydavatelství patří společnosti Universal Music Group. Svá alba zde vydávali například skupiny Metallica,Uriah Heep, Black Sabbath, Dire Straits, Thin Lizzy, Def Leppard, Status Quo, Dio, Bon Jovi nebo hudebníci Rod Stewart, Graham Bond, Keith Tippett a Iain Matthews, \n"}
{"id": "832889", "url": "https://cs.wikipedia.org/wiki?curid=832889", "title": "Kanton Saint-Clar", "text": "Kanton Saint-Clar\n\nKanton Saint-Clar (fr. \"Canton de Saint-Clar\") je francouzský kanton v departementu Gers v regionu Midi-Pyrénées. Skládá se z 18 obcí.\n\n"}
{"id": "832890", "url": "https://cs.wikipedia.org/wiki?curid=832890", "title": "Vertigo", "text": "Vertigo\n\nVertigo může být:\n\nv biologii\n\n\nv kultuře\n\n\n\n"}
{"id": "832891", "url": "https://cs.wikipedia.org/wiki?curid=832891", "title": "Kanton Samatan", "text": "Kanton Samatan\n\nKanton Samatan (fr. \"Canton de Samatan\") je francouzský kanton v departementu Gers v regionu Midi-Pyrénées. Skládá se z 15 obcí.\n\n"}
{"id": "832892", "url": "https://cs.wikipedia.org/wiki?curid=832892", "title": "Kanton Saramon", "text": "Kanton Saramon\n\nKanton Saramon (fr. \"Canton de Saramon\") je francouzský kanton v departementu Gers v regionu Midi-Pyrénées. Skládá se ze 16 obcí.\n\n"}
{"id": "832893", "url": "https://cs.wikipedia.org/wiki?curid=832893", "title": "Kanton Les Andelys", "text": "Kanton Les Andelys\n\nKanton Les Andelys (fr. \"Canton des Andelys\") je francouzský kanton v departementu Eure v regionu Horní Normandii. Skládá se z 20 obcí.\n\n"}
{"id": "832894", "url": "https://cs.wikipedia.org/wiki?curid=832894", "title": "Kanton Écos", "text": "Kanton Écos\n\nKanton Écos (fr. \"Canton d'Écos\") je francouzský kanton v departementu Eure v regionu Horní Normandii. Skládá se z 23 obcí.\n\n"}
{"id": "832898", "url": "https://cs.wikipedia.org/wiki?curid=832898", "title": "Animal", "text": "Animal\n\nAnimal (latinsky a anglicky \"zvíře\") může označovat:\n\n\n"}
{"id": "832899", "url": "https://cs.wikipedia.org/wiki?curid=832899", "title": "Kanton Saint-André-de-l'Eure", "text": "Kanton Saint-André-de-l'Eure\n\nKanton Saint-André-de-l'Eure (fr. \"Canton de Saint-André-de-l'Eure\") je francouzský kanton v departementu Eure v regionu Horní Normandie. Skládá se z 30 obcí.\n\n"}
{"id": "832901", "url": "https://cs.wikipedia.org/wiki?curid=832901", "title": "Kanton Pont-de-l'Arche", "text": "Kanton Pont-de-l'Arche\n\nKanton Pont-de-l'Arche (fr. \"Canton de Pont-de-l'Arche\") je francouzský kanton v departementu Eure v regionu Horní Normandie. Skládá se z 10 obcí.\n\n"}
{"id": "832904", "url": "https://cs.wikipedia.org/wiki?curid=832904", "title": "Kanton Étrépagny", "text": "Kanton Étrépagny\n\nKanton Étrépagny (fr. \"Canton d'Étrépagny\") je francouzský kanton v departementu Eure v regionu Horní Normandie. Skládá se z 20 obcí.\n\n"}
{"id": "832906", "url": "https://cs.wikipedia.org/wiki?curid=832906", "title": "Anabáze", "text": "Anabáze\n\nAnabáze či anabasis může označovat:\n\n\n\n\n"}
{"id": "832907", "url": "https://cs.wikipedia.org/wiki?curid=832907", "title": "Kanton Le Neubourg", "text": "Kanton Le Neubourg\n\nKanton Le Neubourg (fr. \"Canton du Neubourg\") je francouzský kanton v departementu Eure v regionu Horní Normandie. Skládá se z 24 obcí.\n\n"}
{"id": "832911", "url": "https://cs.wikipedia.org/wiki?curid=832911", "title": "Kanton Breteuil (Eure)", "text": "Kanton Breteuil (Eure)\n\nKanton Breteuil (fr. \"Canton de Breteuil\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "832912", "url": "https://cs.wikipedia.org/wiki?curid=832912", "title": "Kanton Breteuil (Oise)", "text": "Kanton Breteuil (Oise)\n\nKanton Breteuil (fr. \"Canton de Breteuil\") byl francouzský kanton v departementu Oise v regionu Pikardie. Skládal se z 23 obcí. Zrušen byl po reformě kantonů 2014.\n\n"}
{"id": "832913", "url": "https://cs.wikipedia.org/wiki?curid=832913", "title": "Kanton Conches-en-Ouche", "text": "Kanton Conches-en-Ouche\n\nKanton Conches-en-Ouche (fr. \"Canton de Conches-en-Ouche\") je francouzský kanton v departementu Eure v regionu Horní Normandie. Skládá se z 25 obcí.\n\n"}
{"id": "832914", "url": "https://cs.wikipedia.org/wiki?curid=832914", "title": "Kanton Damville", "text": "Kanton Damville\n\nKanton Damville (fr. \"Canton de Damville\") je francouzský kanton v departementu Eure v regionu Horní Normandie. Skládá se ze 16 obcí.\n\n"}
{"id": "832916", "url": "https://cs.wikipedia.org/wiki?curid=832916", "title": "Guitar Solos", "text": "Guitar Solos\n\nGuitar Solos je debutové studiové album britského hudebníka Freda Frithe. Jeho nahrávání probíhalo v červenci 1974 v Londýně a vyšlo pak v říjnu téhož roku u vydavatelství Caroline Records. Jde o první album z této série, následovala alba \"Guitar Solos 2\" (1976) a \"Guitar Solos 3\" (1979).\n\nV roce 1991 vyšlo album v reedici u RecRec Music s několika bonusovými skladbami. V roce 2002 pak vyšlo u Fred Records remasterované původní album bez bonusů.\n\nAutorem všech skladeb je Fred Frith.\n"}
{"id": "832917", "url": "https://cs.wikipedia.org/wiki?curid=832917", "title": "Kanton Évreux-Est", "text": "Kanton Évreux-Est\n\nKanton Évreux-Est (fr. \"Canton de Évreux-Est\") je francouzský kanton v departementu Eure v regionu Horní Normandii. Skládá se z 12 obcí.\n\n"}
{"id": "832919", "url": "https://cs.wikipedia.org/wiki?curid=832919", "title": "Kanton Évreux-Nord", "text": "Kanton Évreux-Nord\n\nKanton Évreux-Nord (fr. \"Canton de Évreux-Nord\") je francouzský kanton v departementu Eure v regionu Horní Normandie. Skládá se z 25 obcí.\n\n"}
{"id": "832921", "url": "https://cs.wikipedia.org/wiki?curid=832921", "title": "Kanton Évreux-Ouest", "text": "Kanton Évreux-Ouest\n\nKanton Évreux-Ouest (fr. \"Canton de Évreux-Ouest\") je francouzský kanton v departementu Eure v regionu Horní Normandie. Skládá se ze šesti obcí.\n\n"}
{"id": "832922", "url": "https://cs.wikipedia.org/wiki?curid=832922", "title": "Kanton Évreux-Sud", "text": "Kanton Évreux-Sud\n\nKanton Évreux-Sud (fr. \"Canton de Évreux-Sud\") je francouzský kanton v departementu Eure v regionu Horní Normandie. Skládá se ze sedmi obcí.\n\n"}
{"id": "832923", "url": "https://cs.wikipedia.org/wiki?curid=832923", "title": "SS Normandie", "text": "SS Normandie\n\nSS Normandie byla luxusní osobní dopravní zaoceánská loď provozovaná společností Compagnie Générale Transatlantique a pojmenovaná po francouzském území Normandie, na kterém se nacházel její domovský přístav Le Havre. V době spuštění na vodu (1935) a několik let poté byla největší osobní lodí na světě. Pro její velikost bylo nutné vybudovat nový velký dok ve kterém mohla být postavena a opravována, tento dok se nachází v Saint-Nazaire a jmenuje se dok Louise Jouberta, někdy podle lodi nazývaný \"dok Normandie\".\n\nLoď SS Normandie uskutečnila více než 100 přeplutí Atlantiku a pětkrát získala Modrou stuhu, ocenění za nejrychlejší přeplutí Atlantiku. Dvakrát ji získala při plavbě do Ameriky a třikrát při cestě do Evropy. V získání Modré stuhy byla jejím největším rivalem britská loď RMS Queen Mary.\n\nZa druhé světové války byla loď zabavena v New Yorku americkými úřady a přejmenována na USS LaFayette. V roce 1942 při přestavování na loď pro přepravu vojska ji zachvátil požár a loď se převrátila na levý bok. Jelikož byly odhadnuté náklady na opravu lodi příliš vysoké bylo rozhodnuto loď v roce 1946 sešrotovat.\n\nKormidlový rám a peň z oceli vyrobila plzeňská Škodovka v roce 1933. Odlitek vážil 125 tun a patřil k nejtěžším, které Škodovka vyrobila v meziválečném období.\n"}
{"id": "832924", "url": "https://cs.wikipedia.org/wiki?curid=832924", "title": "Nova Pazova", "text": "Nova Pazova\n\nNova Pazova (v srbské cyrilici Нова Пазова, maďarsky Újpazova) je město v srbské Vojvodině, ve Sremském okruhu. Administrativně spadá do opštiny Stara Pazova. Nachází se na staré silnici mezi Novým Sadem a Bělehradem, mezi Starou Pazovou a Batajnicí. Má napojení na dálnici (Novi Sad – Bělehrad), železnici (ve stejném směru) a v její blízkosti se nachází vojenské letiště Batajnica. V roce 2002 měla celkem 18 214 obyvatel.\n\nNova Pazova byla založena roku 1790 poté, co bylo v rámci dosídlování dolnouherského pohraničí dosídleno 882 německých kolonistů, později v Srbsku známých jako Podunajští Švábové. Toto obyvatelstvo v závěrečných měsících druhé světové války (spolu s ostatními Němci, kteří žili na území tehdejší Jugoslávie) uprchlo směrem do Rakouska. Jeho majetek byl později během kolektivizace zkonfiskován a přerozdělen novým dosídlencům. Ti se do Nové Pazovy nastěhovali z různých oblastí – pocházeli především z Dalmácie, Liky a Bosny a Hercegoviny atp. Administrativní reformou z roku 1958 došlo k zvětšení území jednotlivých opštin, což pro Novou Pazovu znamenalo ztrátu statutu samostatné obce. V poválečné době těžila především z výhodné zeměpisné polohy a dobré dopravní obslužnosti (dálnice a železnice), což umožnilo rozvoj průmyslu a růst životní úrovně.\n"}
{"id": "832926", "url": "https://cs.wikipedia.org/wiki?curid=832926", "title": "Singapur na Letních olympijských hrách 2012", "text": "Singapur na Letních olympijských hrách 2012\n\nSingapur se účastnil Letní olympiády 2012. Zastupovalo ho 23 sportovců v 9 sportech.\n\n"}
{"id": "832928", "url": "https://cs.wikipedia.org/wiki?curid=832928", "title": "Kanton Gaillon", "text": "Kanton Gaillon\n\nKanton Gaillon (fr. \"Canton de Gaillon\") je francouzský kanton v departementu Eure v regionu Horní Normandie. Skládá se z obcí Gaillon a Aubevoye.\n"}
{"id": "832931", "url": "https://cs.wikipedia.org/wiki?curid=832931", "title": "Kanton Gaillon-Campagne", "text": "Kanton Gaillon-Campagne\n\nKanton Gaillon-Campagne (fr. \"Canton de Gaillon-Campagne\") je francouzský kanton v departementu Eure v regionu Horní Normandie. Skládá se z 20 obcí.\n\n"}
{"id": "832933", "url": "https://cs.wikipedia.org/wiki?curid=832933", "title": "Kanton Gisors", "text": "Kanton Gisors\n\nKanton Gisors (fr. \"Canton de Gisors\") je francouzský kanton v departementu Eure v regionu Horní Normandie. Skládá se z 18 obcí.\n\n"}
{"id": "832935", "url": "https://cs.wikipedia.org/wiki?curid=832935", "title": "Portoriko na Letních olympijských hrách 2012", "text": "Portoriko na Letních olympijských hrách 2012\n\nPortoriko se účastnilo Letní olympiády 2012. Zastupovalo ho 25 sportovců v 8 sportech.\n\n"}
{"id": "832936", "url": "https://cs.wikipedia.org/wiki?curid=832936", "title": "Kanton Lyons-la-Forêt", "text": "Kanton Lyons-la-Forêt\n\nKanton Lyons-la-Forêt (fr. \"Canton de Lyons-la-Forêt\") je francouzský kanton v departementu Eure v regionu Horní Normandie. Skládá se ze 13 obcí.\n\n"}
{"id": "832940", "url": "https://cs.wikipedia.org/wiki?curid=832940", "title": "Kanton Rugles", "text": "Kanton Rugles\n\nKanton Rugles (fr. \"Canton de Rugles\") je francouzský kanton v departementu Eure v regionu Horní Normandie. Skládá se ze 16 obcí.\n\n"}
{"id": "832941", "url": "https://cs.wikipedia.org/wiki?curid=832941", "title": "Malajsie na Letních olympijských hrách 2012", "text": "Malajsie na Letních olympijských hrách 2012\n\nMalajsie se účastnila Letní olympiády 2012. Zastupovalo ji 30 sportovců (17 mužů a 13 žen) v 9 sportech.\n\n"}
{"id": "832943", "url": "https://cs.wikipedia.org/wiki?curid=832943", "title": "Kanton Louviers-Nord", "text": "Kanton Louviers-Nord\n\nKanton Louviers-Nord (fr. \"Canton de Louviers-Nord\") je francouzský kanton v departementu Eure v regionu Horní Normandie. Skládá se ze sedmi obcí.\n\n"}
{"id": "832945", "url": "https://cs.wikipedia.org/wiki?curid=832945", "title": "Kanton Louviers-Sud", "text": "Kanton Louviers-Sud\n\nKanton Louviers-Sud (fr. \"Canton de Louviers-Sud\") je francouzský kanton v departementu Eure v regionu Horní Normandie. Skládá se ze 13 obcí.\n\n"}
{"id": "832946", "url": "https://cs.wikipedia.org/wiki?curid=832946", "title": "Kanton Nonancourt", "text": "Kanton Nonancourt\n\nKanton Nonancourt (fr. \"Canton de Nonancourt\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "832948", "url": "https://cs.wikipedia.org/wiki?curid=832948", "title": "Indonésie na Letních olympijských hrách 2012", "text": "Indonésie na Letních olympijských hrách 2012\n\nIndonésie se účastnila Letní olympiády 2012. Zastupovalo ji 22 sportovců (13 mužů a 9 žen) v 8 sportech.\n\n"}
{"id": "832955", "url": "https://cs.wikipedia.org/wiki?curid=832955", "title": "Tchaj-wan na Letních olympijských hrách 2012", "text": "Tchaj-wan na Letních olympijských hrách 2012\n\nTchaj-wan se účastnil Letní olympiády 2012. Zastupovalo ho 44 sportovců v 14 sportech.\n\n"}
{"id": "832960", "url": "https://cs.wikipedia.org/wiki?curid=832960", "title": "Skalka (Ústí nad Labem)", "text": "Skalka (Ústí nad Labem)\n\nSkalka je malé sídliště v Ústí nad Labem. Nachází se v městském obvodu Neštěmice, ve dvou katastrálních územích: Neštěmice (ulice Na Skalce, horní část, a částečně ulice Peškova) a Mojžíř (ulice Peškova a Picassova). Vzniklo v roce 1989, od roku 1995 je spojeno s centrem města trolejbusovou linkou č. 51 denně a č. 58 v pracovních dnech (přímý spoj do plaveckého bazénu Klíše). \n"}
{"id": "832965", "url": "https://cs.wikipedia.org/wiki?curid=832965", "title": "Estonsko na Letních olympijských hrách 2012", "text": "Estonsko na Letních olympijských hrách 2012\n\nEstonsko se účastnila Letní olympiády 2012. Zastupovalo ji 32 sportovců (22 mužů a 10 žen) v 11 sportech.\n\n"}
{"id": "832968", "url": "https://cs.wikipedia.org/wiki?curid=832968", "title": "Sdružení karibských států", "text": "Sdružení karibských států\n\nSdružení karibských států (zkratka \"ACS-AEC\") je regionální sdružení států Střední Ameriky a Karibiku. Vzniklo v roce 1994 a jeho hlavní sídlo je ve městě Port of Spain. Oficiální jazyky organizace jsou španělština, angličtina a francouzština. Organizace si vytyčila několik oblastí působnosti, kterým se intenzivně věnuje. Jsou to podpora trvale udržitelného turismu, boj s přírodními pohromami (prevence, varovný systém, snižování rizik), obchod, doprava a vytvoření Komise Karibského moře. Sdružení je jedním z pozorovatelů Valného shromáždění OSN.\n\nACS-AEC sestává z 25 členských států (všechny nezávislé státy v regionu Střední Ameriky a Karibiku) a několika přidružených území.\n\n Oficiální stránky organizace\n"}
{"id": "832969", "url": "https://cs.wikipedia.org/wiki?curid=832969", "title": "Dálnice ve Švýcarsku", "text": "Dálnice ve Švýcarsku\n\nDálnice ve Švýcarsku, německy Autobahnen, francouzsky Autoroutes, italsky Autostrade, rétorománsky Autostradas, jsou součástí národní dálniční sítě. Mezi dvě nejvýznamnější dálnice patří A1 a A2. První zmíněná dálnice začíná v severovýchodní části Švýcarska, v kantonu Sankt Gallen, ve městě St. Margrethen, a pokračuje do Ženevy. Druhá zmíněná dálnice začíná v Basileji, na severozápadě země, a končí na hranicích s Itálií, v Chiassu, v kantonu Ticino.\n\nMaximální povolená rychlost na švýcarských dálnicích je 120 km/h. Na dálnicích smí jezdit vozidla, která jsou schopna vyvinout minimální rychlost 80 km/h.\n\nPrvní kilometry švýcarské dálnice byly otevřeny v roce 1955. Jednalo se o krátký úsek kolem Lucernu. Mezi Lausanne a Ženevou byla v roce 1964 kvůli světové výstavě vystavěna další část dálnice. Úsek mezi Bernem a Lenzburgem byl slavnostně uveden do provozu v roce 1967.\n\nV květnu 2012 měla švýcarská dálniční síť celkovou délku 1763,6 km z plánovaných 1893,5 km a rozkládala se na rozloze 41 290 km². Rovněž patří mezi jednu z nejhustších dálničních sítí na světě. Na švýcarských dálnicích se nachází 200 tunelů o celkové délce 220 km.\n\nSíť švýcarských dálnic ještě není dokončena. Za prioritu byly označeny dálnice zejména v ose sever-jih a východ-západ.\n\nVelmi často bývá na dálnicích, kromě tunelů, nouzový pruh. Některé z nově otevřených úseků, například část v úseku pohoří Jura, v severozápadní části Švýcarska, mají pouze odstavný pruh.\n\nDálniční poplatek je vybírán ve formě dálniční známky (vignette). Známka na jeden kalendářní rok stojí 40 švýcarských franků. Lze zakoupit pouze roční dálniční známku. Známka platí jak pro osobní, tak pro nákladní automobily. Nákladní automobily musí ještě platit zvláštní mýtné, které závisí na hmotnosti a délce projeté trasy.\nKantony se zbavily práva výběru mýtného na silnicích, mostech a tunelech. Veškeré vybrané peníze z mýtného připadají Švýcarské konfederaci. Způsob financování silničního systému je tedy z části prostřednictvím dálničních známek, z části z daní za každé registrované motorové vozidlo, ale hlavně federální daní uvalenou na každý litr benzínu, motorové nafty, atd.\n\nMýtné pro používání určitých silnic, mostů nebo tunelů není vybíráno podle švýcarské ústavy. Provoz některých nákladných částí infrastruktury, jako například Gotthardský silniční tunel, je financován z celého systému. Existují výjimky jako Tunel Munt la Schera, Great St Bernard Tunnel a vlaky přepravující silniční vozidla.\n\nPoznámka: Části psané \"kurzívou\" označují úseky ve výstavbě, nebo v projektové fázi.\n"}
{"id": "832978", "url": "https://cs.wikipedia.org/wiki?curid=832978", "title": "Lotyšsko na Letních olympijských hrách 2012", "text": "Lotyšsko na Letních olympijských hrách 2012\n\nLotyšsko se účastnilo Letní olympiády 2012. Zastupovalo ji 46 sportovců (32 mužů a 14 žen) v 12 sportech.\n\n"}
{"id": "832981", "url": "https://cs.wikipedia.org/wiki?curid=832981", "title": "Giovanni Lajolo", "text": "Giovanni Lajolo\n\nGiovanni kardinál Lajolo (* 3. ledna 1935 Novara) je italský římskokatolický kněz, vatikánský diplomat, vysoký úředník římské kurie, kardinál.\n\nStudoval teologiii a filozofii na Papežské univerzitě Gregoriana, kněžské svěcení přijal 29. dubna 1960. Později studoval kanonické právo v Mnichově a připravoval se na diplomatickou dráhu v Papežské diplomatické akademii. V roce 1968 byl vyslán do Německa jako sekretář nunciatury v Bonnu. Od listopadu 1974 začal pracovat ve státním sekretariátu. V letech 1985 až 1989 přednášel na Papežské diplomatické akademii. \n\nDne 3. října 1988 byl jmenován sekretářem Správy majetku Apoštolského stolce a jmenovaný arcibiskupem. Biskupské svěcení mu udělil papež Jan Pavel II. 6. ledna 1989. Dne 7. prosince 1995 byl jmenovaný nunciem v Německu a 7. října 2003 sekretářem pro vztahy se státy. Ve funkci, které se ujal 24. listopadu téhož roku vystřídal kardinála Jean-Louis Taurana, kterého Jan Pavel II. jmenoval archivářem a knihovníkem římské církve. V červnu 2006 ho papež Benedikt XVI. nominoval do čela Papežské komise pro vatikánský stát, kde vystřídal kardinála Szoku, který dovršil kanonický věk, úřadu se ujal v polovině září téhož roku. Stal se zároveň předsedou governatorátu tohoto městského státu. \n\nČlenem kardinálského kolegia se stal rozhodnutím Benedikta XVI. na konsistoři 24. listopadu 2007. V září 2011 papež Benedikt XVI. přijal jeho rezignaci, kterou předložil z důvodu dovršení kanonického věku. Jeho nástupcem se stal arcibiskup Giuseppe Bertello. \n\n\n"}
{"id": "832982", "url": "https://cs.wikipedia.org/wiki?curid=832982", "title": "Johana z Valois (1363)", "text": "Johana z Valois (1363)\n\nJohana z Valois ( \"Jeanne de Valois\", 1304 – 9. července 1363 hrad Gaillard) byla hraběnka z Beaumont-le-Roger a polorodá sestra francouzského krále Filipa VI. Strávila více než třicet let uvězněná na hradě Gaillard.\n\nJohana byla jedna z mnoha dcer Karla z Valois a jeho druhé choti Kateřiny z Courtenay, držitelky titulu císařovny konstantinopolské, vnučky a dědičky posledního latinského císaře, Balduina II. Po dvou plánovaných zasnoubeních se roku 1318 provdala za Roberta z Artois a porodila mu šest dětí.\n\nRobert z Artois se celý život snažil získat dědictví po otci a roku 1330 byl pařížským soudem odsouzen za magii a padělání listin vztahujícím se k následnictví v hrabství Artois k vyhnanství. Provinilec se uchýlil na anglický dvůr, kde začal ihned intrikovat proti svému bývalému vládci. Následovala tvrdá odplata. Johana společně s dětmi byla na králův příkaz uvězněna a ve vězení také o třicet let později zemřela. Byla pohřbena v augustiniánském kostele v Paříži.\n"}
{"id": "832986", "url": "https://cs.wikipedia.org/wiki?curid=832986", "title": "Léonce Bénédite", "text": "Léonce Bénédite\n\nLéonce Bénédite (14. ledna 1859 Nîmes – 12. května 1925 Paříž) byl francouzský historik umění a konzervátor.\n\nStudoval historii a filologii na École pratique des hautes études. Pracoval pro několik muzeí a byl vykonavatelem poslední vůle Augusta Rodina. Publikoval řadu prací o umění a muzejních katalogů. Přispíval do Gazette des Beaux-Arts, Art et Décoration a Revue de l’art ancien et moderne.\n\nJeho portrét od Amélie Beaury-Saurelové uchovává Orsayské muzem.\n\n\n"}
{"id": "832989", "url": "https://cs.wikipedia.org/wiki?curid=832989", "title": "Bedřich Bendelmayer", "text": "Bedřich Bendelmayer\n\nBedřich Bendelmayer (9. dubna 1871, Praha – 20. dubna 1932, Praha) byl český architekt období secese, geometrické secese a moderny.\n\nNarodil se v rodině pražského obchodníka s cukrem Karla Bendelmayera (1836–1893) a jeho manželky Josefy, rozené Horákové (1844–1883), pokřtěn byl v pražském kostele sv. Petra. Byl druhé z pěti dětí. Když mu matka zemřela, otec se znovu oženil s Annou, rozenou Horákovou (1844–1886)\n\nVystudoval architekturu na Uměleckoprůmyslové škole v Praze u profesora Friedricha Ohmanna. První dva projekty realizoval ještě v novorenesančním stylu se svým spolužákem Rudolfem Němcem. Jedná se o domy \"U České královny\" v Hradci Králové a \"U sv. Jiří\" v pražských Holešovicích. Dalším jeho přítelem a spolužákem byl Alois Dryák. Jim dvěma předal Ohman svůj projekt hotelu Central v pražské Hybernské ulici, když odešel v roce 1898 do Vídně. Provozovali společnou projekční kancelář, která je doložena v dobové inzerci z roku 1903. Po Aloisu Dryákovi převzal funkci hlavního inženýra stavební firmy Quido Bělský. Po roztržce s majitelem byl ale 1. srpna 1904 propuštěn.\n\nDne 24. února 1906 se ve Lstiboři oženil se Zdeňkou Židlickou (1883–??). Měli spolu tři syny.\n\nBendelmayerova stavba nájemních domů U Prašné brány 1-3 byla jedním z prvních secesních domů v Praze po desetiletích vládnoucí historizující architektury. Dostalo se mu za ni zdrcující odsouzení od kritika Františka Xavera Harlase, který stavbu označil jako \"arogantně odpudivého souseda\" novogoticky zrekonstruované Prašné brány.\n\nPo první světové válce tvořil v novoklasicistním stylu. Z této doby jsou patrně nejznámější budovy krajského trestního soudu, později Nejvyššího soudu a vrchního soudu (Praha 4, Náměstí hrdinů 11) a budova bývalé České průmyslové banky (Praha, Na příkopě 14).\n\n\n\n\n"}
{"id": "832996", "url": "https://cs.wikipedia.org/wiki?curid=832996", "title": "Dominikánská republika na Letních olympijských hrách 2012", "text": "Dominikánská republika na Letních olympijských hrách 2012\n\nDominikánská republika se účastnila Letní olympiády 2012. Zastupovalo ji 35 sportovců (15 mužů a 20 žen) v 10 sportech.\n\n"}
{"id": "833017", "url": "https://cs.wikipedia.org/wiki?curid=833017", "title": "Rieszova věta o reprezentaci", "text": "Rieszova věta o reprezentaci\n\nRieszova věta o reprezentaci je důležité matematické tvrzení z oboru funkcionální analýzy. Tato věta umožňuje reprezentovat funkcionály na Hilbertově prostoru skalárním součinem s jistým prvkem tohoto prostoru.\n\nPro každý spojitý lineární funkcionál formula_1 na Hilbertově prostoru formula_2 existuje jediný vektor formula_3 takový, že:\nA navíc:\n\nPodmínka spojitosti funkcionálu je ekvivalentní s podmínkou omezenosti.\n\nV dovětku je třeba správně rozlišovat druhy norem:\nale\n\nV praxi jsou skalární součiny často definovány nějakým vzorcem s použitím integrálu nebo lineární formou, v takových případech Rieszova věta zaručuje, že funkcionály je možné zapsat obdobným vzorcem. V teorii je Rieszova věta nezbytná pro zavedení sdružených operátorů, které jsou významné samy o sobě. Dále je této věty potřeba při zavádění duálních prostorů, které mají velké využití například v kvantové fyzice.\n\nNejprve ověříme korektnost tvrzení, tedy že taková reprezentace není v rozporu s linearitou a omezeností a funkcionálu:\nObdobě omezenost, tu zajišťuje Cauchyho–Schwarzova nerovnost.\nNyní dokážeme, že požadovaný vektor musí vždy existovat.\n\nJednoznačnost dokážeme sporem:\n\nZbývá dokázat dovětek:\n"}
{"id": "833019", "url": "https://cs.wikipedia.org/wiki?curid=833019", "title": "Fluorescenční anizotropie", "text": "Fluorescenční anizotropie\n\nFluorescenční anizotropie (Anizotropie fluorescence) je jev, kdy světlo emitované fluoroforem má v různých směrech různou intenzitu. Princip anizotropie fluorescence a přehled užití této metody je ukázáno v knize Prof. Lakowicze.\n\nPři fluorescenci molekula fluoroforu pohlcuje foton a dostává se do excitovaného stavu. Po krátkém okamžiku přechází molekula přes metastabilní excitovaný stav, kdy uvolní část energie ve formě tepla, do základního relaxovaného stavu, kdy dochází ke ztrátě zbylé energie ve formě fotonu. Při excitaci molekuly fluoroforu dochází k přeuspořádání elektronového obalu molekuly. To má za následek, že k excitaci může docházet pouze při vhodném natočení molekuly vůči dopadajícímu světlu charakterizovanému vektorem elektrické intenzity E (polarizace excitace). Potom také při emisi fotonu bude směr vyzáření vůči rovině molekuly nejpravděpodobnější v jednom směru (polarizace emise).\nKdyž bude soubor náhodně orientovaných molekul ozářen polarizovaným světlem (vektor elektrické intenzity kmitá v jedné rovině), budou excitovány pouze molekuly, které jsou vhodně natočeny vůči dopadajícímu světlu.\nKdyby molekuly nerotovaly (např. ve zmraženém roztoku), emitované světlo by bylo také výrazně polarizované. V tomto případě by se jednalo o vnitřní anizotropii (označovanou r. Vnitřní anizotropii fluoroforu můžeme měřit ve zmraženém polyolu (dělení alkoholů).\n\nVe skutečnosti se však molekuly neustále pohybují (rotují), čímž je míra polarizace emise výrazně ovlivněna. Za čas, který uplyne mezi excitací molekuly a následnou emisí fotonu (doba dohasínání fluorescence formula_1), se molekuly otočí do různých směrů. \nAnizotropie fluorescence je závislá na rychlosti rotace molekul. Rotace molekul je popsána rotačním korelačním časem formula_2 (čas, za který se molekula otočí o jeden radián).\nAnizotropie fluorescence může být vyjádřena vztahem:\n\nformula_3\n\nZde je r pozorovaná anizotropie, r vnitřní anizotropie, formula_1doba dohasínání fluorescence a formula_2 rotačním korelační čas molekuly.\n"}
{"id": "833020", "url": "https://cs.wikipedia.org/wiki?curid=833020", "title": "Krokodýl Moreletův", "text": "Krokodýl Moreletův\n\nKrokodýl Moreletův \"(Crocodylus moreletii)\" se vyskytuje v oblasti Střední Ameriky – v Belize, Guatemale a Mexiku. Ve srovnání s jinými krokodýly je menší, dorůstá délky kolem 3 metrů. Někteří jedinci však mohou dorůst více než 4 metry. Vzhledem se podobá krokodýlovi kubánskému a americkému.\n\nJedná se o ohrožený druh, jehož stavy se odhadují na 10 000–20 000 jedinců.\n\n"}
{"id": "833022", "url": "https://cs.wikipedia.org/wiki?curid=833022", "title": "Belgie na Letních olympijských hrách 2012", "text": "Belgie na Letních olympijských hrách 2012\n\nBelgie se účastnila Letní olympiády 2012. Zastupovalo ji 119 sportovců (75 mužů a 44 žen) v 16 sportech.\n\n"}
{"id": "833025", "url": "https://cs.wikipedia.org/wiki?curid=833025", "title": "Filip z Artois (1269–1298)", "text": "Filip z Artois (1269–1298)\n\nFilip z Artois ( \"Philippe d'Artois\", 1269 – 11. září 1298) byl pán Conches-en-Ouche, Mehun-sur-Yèvre, Nonancourtu a Domfrontu. Jeho předčasná smrt předznamenala mnohaletý spor o nástupnictví v hrabství Artois mezi jeho sestrou Mahaut a jeho synem Robertem.\n\nNarodil se jako syn a dědic hraběte Roberta z Artois a Amicie z Courtenay, po které zdědil panství Conches-en-Ouche a Mehun-sur-Yèvre. Roku 1280 byl zasnouben s Blankou, dcerou bretaňského vévody Jana II. a svatba se konala zřejmě na konci roku roku 1281. V létě roku 1297 se společně s otcem zúčastnil bitvy u Furnes, kde se jim podařilo porazit Vlámy vedené hrabaty Vítem z Dampierre a Walramem z Jülichu. V bitvě byl vážně zraněn a o rok později na následky zranění zemřel. Byl pohřben v pařížském klášteře jakobínů.\n"}
{"id": "833026", "url": "https://cs.wikipedia.org/wiki?curid=833026", "title": "Thajsko na Letních olympijských hrách 2012", "text": "Thajsko na Letních olympijských hrách 2012\n\nThajsko se účastnilo Letní olympiády 2012. Zastupovalo ho 37 sportovců v 15 sportech.\n\n"}
{"id": "833027", "url": "https://cs.wikipedia.org/wiki?curid=833027", "title": "Lípa na Kříbu", "text": "Lípa na Kříbu\n\nLípa na Kříbu je lípa malolistá, evidovaná od roku 1995 jako památný strom, vévodící kopci Kříb u obce Jámy.\n\nMěstský úřad ve Žďáře nad Sázavou jako pověřený úřad a tím orgán ochrany přírody příslušný podle ustanovení § 76, odst. 2 zákona ČNR č.114/1992 Sb. o ochraně přírody a krajiny vyhlásil dne 21. září 1995 strom „lípa na Kříbu“ v katastrálním území Jámy, p.č. 1544 v majetku paní Františky Mazlové, bytem Mirošov 12, za památný strom.\n\n\nJedná se o starý zachovalý strom s místním historickým významem tvořící významný krajinotvorný prvek.\n"}
{"id": "833030", "url": "https://cs.wikipedia.org/wiki?curid=833030", "title": "Bitva o Guam (1941)", "text": "Bitva o Guam (1941)\n\nPrvní bitva o Guam byla jedna z prvních bitev za války v Tichomoří mezi Američany a Japonci. Odehrála se na Marianském ostrově Guam. Začala 8. prosince 1941 vyloděním japonské námořní pěchoty a skončila o dva dny později dobytím ostrova. Jednalo se o první americké území, které za války padlo do japonských rukou. Ostrov byl v japonské okupaci až do roku 1944 kdy byl ostrov znovudobyt Američany během operace Forager.\n"}
{"id": "833031", "url": "https://cs.wikipedia.org/wiki?curid=833031", "title": "Army of Mushrooms", "text": "Army of Mushrooms\n\nArmy of Mushrooms je osmé studiové album izraelské skupiny Infected Mushroom.\n"}
{"id": "833034", "url": "https://cs.wikipedia.org/wiki?curid=833034", "title": "Bitva u Furnes", "text": "Bitva u Furnes\n\nBitva u Furnes ( \"Bataille de Furnes\") se odehrála 20. srpna 1297 jižně od vlámského města Veurne a střetla se v ní vojska francouzského krále Filipa IV. a brabantsko-němečtí žoldnéři Víta z Dampierre.\n\nBitva byla podmíněna nově uzavřeným spojenectvím flanderského hraběte s Anglií. Vít z Dampierre na počátku roku 1297 vypověděl poslušnost králi Filipovi a na počátku léta francouzští vojáci začali obsazovat Flandry. Anglický král byl tou dobou tísněn Skoty a tak poslal do Flander pouze jeden kontingent, který nebyl schopen zastavit zkázu. Padlo Ypres, Cassel a 20. srpna se vojska střetla jižně od Furnes. Pod vedením Roberta z Artois francouzští vojáci zvítězili.\n"}
{"id": "833035", "url": "https://cs.wikipedia.org/wiki?curid=833035", "title": "Seznam kulturních památek v Buchlovicích", "text": "Seznam kulturních památek v Buchlovicích\n\n"}
{"id": "833036", "url": "https://cs.wikipedia.org/wiki?curid=833036", "title": "Eufémie z Křižanova", "text": "Eufémie z Křižanova\n\nEufémie z Křižanova, nebo také Ofka, (†1278) byla česká šlechtična, sestra svaté Zdislavy. Narodila se jako dcera moravského velmože Přibyslava z Křižanova a jeho manželky Sibyly z Křižanova. Byla provdána za Bočka z Jaroslavic a ze Zbraslavi, kterému porodila syny Smila a Gerharda a dceru Anežku.\n"}
{"id": "833045", "url": "https://cs.wikipedia.org/wiki?curid=833045", "title": "MTV Europe Music Awards 1995", "text": "MTV Europe Music Awards 1995\n\nDruhé MTV Europe Music Awards se konalo v Le Zénith v Paříži. Moderátorem byl Jean-Paul Gaultier, který během show prostřídal skoro 15 kostýmů. Jednou z předávajících byla i budoucí francouzská První Dáma Carla Bruni stejně jako Nina Hagen, Zucchero, George Michael, Jean-Claude Van Damme, Jarvis Cocker ze skupiny Pulp a Kylie Minogue.\n\nRocková legenda David Bowie rozproudil dav s písní \"The Man Who Sold the World\" a ostatními vystupujícími byli East 17, Take That, Simply Red, Bon Jovi s \"Hey God\", The Cranberries s písní \"Zombie\" a Blur, kteří vystoupili s písní \"The Universal\".\n\nVýznamnou událostí noci se stalo vyzývání člena skupiny U2 Bona francouzského prezidenta Jacques Chirac k nukleárnímu testovánímu.\n\nVítězové jsou označeny tučným písmem.\n\n\n\n\n\n\n\n\n\n\n\n"}
{"id": "833049", "url": "https://cs.wikipedia.org/wiki?curid=833049", "title": "Gianfranco Ravasi", "text": "Gianfranco Ravasi\n\nGianfranco kardinál Ravasi (* 18. října 1942, Merate) je italský římskokatolický kněz, biblista, vysoký úředník římské kurie a kardinál.\n\nVysvěcen na kněze byl 28. června 1966 v Miláně, poté působil jako prefekt Ambroziánské knihovny v Miláně a profesor biblické exegeze na Teologické fakultě Severní Itálie. Od roku 1995 je členem Papežské biblické komise. Na jaře 2007 byl pověřen přípravou zamyšlení ke křížové cestě, kterou na Velký pátek (6. 4. 2007) vedl papež Benedikt XVI. v římském Koloseu. Dne 3. září 2007 ho Benedikt XVI. jmenoval předsedou Papežské rady pro kulturu a zároveň předsedou Papežské biblická komise a Papežské komise pro archeologii. Biskupské svěcení přijal 29. září 2007 z rukou Benedikta XVI. Dne 20. října 2010 byla ohlášena jeho kardinálská nominace, kardinálské insignie převzal na konsistoři o měsíc později.\n\nKardinál Ravasi je autorem řady vědeckých a popularizačních titulů z oblasti biblistiky a exegeze. Mezi dosud nejznámější patří jeho komentáře na starozákonní knihy Jób, Kazatel, Píseň písní a Žalmy a novozákonní listy Římanům a Korinťanům. Je rovněž autorem Úvodu do Starého zákona a řady duchovních zamyšlení nad texty lekcionářů a breviáře.\n\n\n"}
{"id": "833052", "url": "https://cs.wikipedia.org/wiki?curid=833052", "title": "Afterglow (album, Black Country Communion)", "text": "Afterglow (album, Black Country Communion)\n\nAfterglow je třetí studiové album britsko-americké superskupiny Black Country Communion. Jeho nahrávání probíhalo od června do července 2012 a album vyšlo 29. října 2012. Album produkoval stejně jako předchozí dvě alba Kevin Shirley a vyšlo u vydavatelství Mascot (UK) a J & R Adventures (US).\n\n\n"}
{"id": "833054", "url": "https://cs.wikipedia.org/wiki?curid=833054", "title": "Srbsko na Letních olympijských hrách 2012", "text": "Srbsko na Letních olympijských hrách 2012\n\nSrbsko se účastnilo Letní olympiády 2012. Zastupovalo ho 115 sportovců (79 mužů a 46 žen) v 15 sportech.\n\n"}
{"id": "833058", "url": "https://cs.wikipedia.org/wiki?curid=833058", "title": "Afterglow", "text": "Afterglow\n\nAfterglow může být:\n\n"}
{"id": "833059", "url": "https://cs.wikipedia.org/wiki?curid=833059", "title": "Moderní pětiboj na Letních olympijských hrách 2008", "text": "Moderní pětiboj na Letních olympijských hrách 2008\n\nModerní pětiboj na Letních olympijských hrách 2008 v Pekingu se odehrával v dnech 21. srpna (muži) a 22. srpna (ženy) 2008. Mužské části moderního pětiboje se zúčastnilo 36 závodníků, ženského taktéž.\n"}
{"id": "833061", "url": "https://cs.wikipedia.org/wiki?curid=833061", "title": "Steve Johnson", "text": "Steve Johnson\n\nSteve Johnson může být:\n\n"}
{"id": "833064", "url": "https://cs.wikipedia.org/wiki?curid=833064", "title": "Agni", "text": "Agni\n\nAgni (v sanskrtu अग्नि „Oheň“) je védský bůh ohně, obětník bohů a prostředník mezi bohy a lidmi. Reprezentuje oheň pozemský, bleskový i sluneční, pozemský oheň zahrnuje především oheň obětní, jehož prostřednictvím obětují lidé bohů, ale také oheň domácí a pohřební. Díky své široké funkci byl velice významným božstvem a v Rgvédu je mu věnováno minimálně dvě stě hymnů, což je druhý největší počet hymnů po Indrovi, na rozdíl od něj však nemá výrazné antropomorfní rysy. Je řazen mezi Vasuje, božstva reprezentující živly a vesmírná tělesa, a v pozdější době byl považován za jejich vůdce. Jeho manželkou je Sváhá, s kterou zplodil boha války Skandu.\nV pozdějším hinduismu jeho význam upadal v souvislosti s nahrazením zápalné oběti \"agni\" nezápalnou púdžou. Stal se především ochráncem jihovýchodního směru a byl zobrazován jezdící na beranu, s dvěma či třemi páry paží, ohnivým oštěpem a dýmem.\n\nOdpovídá zarathuštrickému Átarovi, částečně pak dalším indoevropským božstvům spojeným s ohněm jako řečtí Héfaistos a Hestiá, římští Vulcanus a Vesta, skytská Tabiti a litevský Dimstapatis.\n\nVédské \"agni\" znamená jednoduše „oheň“ a vychází z praindoevropského \"*hngwni\" téhož významu, stejně jako latinské \"igni\" nebo řecké \"oheň\". Na rozdíl od kořene \"*péhur\", taktéž označujícího oheň a objevující se ho například v řeckém \"pýr\" nebo anglické \"fire\", však je rodu životného a tak naznačuje chápání ohně jako živoucí, snad i božské, síly.\n\nMezi různá Agniho jména a postavy s ním splývající patří:\n\n\nAgni splývá s obětním ohněm, nazývaným též \"agni\", v Rgvédu jsou oba pojmy těžko rozlišitelné. Do ohně se vhazovala či vlévala obětina a jeho prostřednictvím se dostávali oběti k bohům, pro které je oheň jejich ústy, jazykem a lžící, a jehož zásluhou se také obětiny stávají chutnými. Je nejlepší hótarem – obětníkem, proto má obětovat za lidi, je sám s obětinou identifikován či se sám obětuje. Agni je hojně spojován s ghí – přepuštěným máslem, běžnou védské obětí, tím je je zaléván, koupe se v něm, je v něm oděn, je jeho okem a máslem se mu lesknou vlasy.\n\nExistuje řada podání o jak byl Agni zrozen, ačkoliv nejčastějším je že jej sám zplodil nebeský bůh Djaus:\n\nPodle Arthura A. Macdonnela odráží množství podání o Agniho zrození mnoho přirozeností tohoto božstva. Ve své pozemské podobě může být také zrozen z rozdělávání dvěma dřívky či obecně ze dřeva, díky svému neustálému znovuzrozování je je mladým bohem, ale zároveň je starý a někdy je označován za nejstaršího z bohů.\n\nV Šatapathabráhmaně se bůh stvořitel Pradžpati spojí tříkrát s Vák – Řečí, prostřednictvím \"manas\" – myšlení otěhotněl a porodil osm bohů a z nich jako prvního Agniho, poté dvanáct Áditjů a nakonec \"višvé dévás\" – všechny bohy.\n\nAgniho podoba ve védech kromě spojení s máslem odráží především jeho ohnivý charakter. Má plamenné či zlatohnědé vlasy, ostré či planoucí čelisti, zlaté či zářivé zuby, železné stoličky, hořící hlavu či je trojhlavý. Také má tři či sedm jazyků, později byl každý z nich pojmenován a sedm jazyků mají i jeho koně, dále má čtyři či tisíc očí. Díky své zářící a jasné přirozenosti stejně jako Slunce zahání temnotu a když je narozen či rozžehnut nastává úsvit. Zároveň jsou však jeho stopy a lýtka černá a jeho koně za sebou zanechávají černou brázdu. Je přirovnáván k býkovi, hřebci, případně orlu či jinému ptáku. Je lučištníkem, ostří svůj plamen jako se ostří meč a je spojován se zlatem a sekerou. Jeho potravou je dřevo či přepuštěné máslo – ghí a je proslulý svou velkou chutí k jídlu. Jezdí v zářícím či bleskovém voze taženém jemu podobnými koňmi.\n\n"}
{"id": "833065", "url": "https://cs.wikipedia.org/wiki?curid=833065", "title": "Švýcarsko na Letních olympijských hrách 2012", "text": "Švýcarsko na Letních olympijských hrách 2012\n\nŠvýcarsko se účastnilo Letní olympiády 2012. Zastupovalo ho 98 sportovců (70 mužů a 28 žen) v 19 sportech.\n\n"}
{"id": "833066", "url": "https://cs.wikipedia.org/wiki?curid=833066", "title": "Windows Phone 8", "text": "Windows Phone 8\n\nWindows Phone 8 (kódové označení \"Apollo\") je název druhé generace operačního systému řady Windows Phone, která byla vydána 29. října 2012. Stejně jako jeho předchůdce Windows Phone 7, používá rozhraní Metro (resp. \"Modern UI\"). Systém \"Windows Phone 8\" již na rozdíl od předchozí generace nepoužívá architekturu Windows CE, ale přizpůsobené jádro ze systému Windows NT, podobně jako další Windows 8 (a starší systémy stejné řady NT).\n\nZařízení s Windows Phone 7 nejsou kompatibilní s Windows Phone 8, ačkoliv existuje aktualizace Windows Phone 7.8, která přináší podobně vypadající rozhraní Metro. Stejně tak není možné aplikace z Windows Phone 8 používat na starší verzi systému Windows Phone 7.\n\nWindows Phone 8 zařízení vyrábí Nokia, HTC, Samsung, Huawei, Acer, LG, ZTE, Fujitsu a Dell.\n\n\nKódové označení pro druhou aktualizaci OS Windows Phone.\n\nGDR2 (pro všechny telefony s OS Windows Phone 8)\nAmber (pouze pro telefony Lumia):\n\nKódové označení třetí aktualizace pro telefony s platformou Windows Phone.\n\nTato aktualizace přinese:\n\nUživatelé mohou hlasovat o tom, jaké chybějící schopnosti by nová verze systému měla obsahovat.\n"}
{"id": "833067", "url": "https://cs.wikipedia.org/wiki?curid=833067", "title": "Národní parky v Německu", "text": "Národní parky v Německu\n\nV Německu se nachází celkem 16 národních parků (stav v roce 2015). Národní park Elbtalaue o rozloze 10 900 hektarů, zřízený v roce 1998, byl zrušen po necelém roce existence. Národní park Harz vznikl v roce 2006 sloučením sasko-anhaltského národního parku Hochharz (založen 1990) a dolnosaského národního parku Harz (1994). Nejmladší národní park \"Národní park Hunsrück-Hochwald\" vznikl k 1. březnu 2015.\n\n"}
{"id": "833070", "url": "https://cs.wikipedia.org/wiki?curid=833070", "title": "Irsko na Letních olympijských hrách 2012", "text": "Irsko na Letních olympijských hrách 2012\n\nIrsko se účastnilo Letní olympiády 2012. Zastupovalo ho 66 sportovců (36 mužů a 30 žen) v 18 sportech.\n\n"}
{"id": "833073", "url": "https://cs.wikipedia.org/wiki?curid=833073", "title": "Jacksonville Jaguars", "text": "Jacksonville Jaguars\n\nJacksonville Jaguars je profesionální klub amerického fotbalu, který sídlí v Jacksonville ve státě Florida. V současné době je členem South Division (Jižní divize) American Football Conference (AFC, Americké fotbalové konference) National Football League (NFL, Národní fotbalové ligy). Jaguars rozšířili řady NFL spolu s Carolinou Panthers v roce 1995 a své zápasy hraje na stadionu TIAA Bank Field blízko řeky St. John na předměstí Jacksonvillu.\n\nHráči draftovaní v prvním kole za posledních deset sezón:\n\n"}
{"id": "833078", "url": "https://cs.wikipedia.org/wiki?curid=833078", "title": "Chorvatsko na Letních olympijských hrách 2012", "text": "Chorvatsko na Letních olympijských hrách 2012\n\nChorvatsko se účastnilo Letní olympiády 2012. Zastupovalo ho 108 sportovců (64 mužů a 44 žen) v 17 sportech.\n\n"}
{"id": "833080", "url": "https://cs.wikipedia.org/wiki?curid=833080", "title": "Jean-Louis Tauran", "text": "Jean-Louis Tauran\n\nJean-Louis Pierre kardinál Tauran (5. dubna 1943 Bordeaux – 5. července 2018 Hartford, Connecticut) byl francouzský římskokatolický kněz, kardinál a camerlengo.\n\nStudoval v Toulouse a v Římě (na Papežské univerzitě Gregoriana a na Papežské diplomatické akademii). Kněžské svěcení přijal 20. září 1969 ve svém rodišti, poté působil jako duchovní v diecézi Bordeaux. V roce 1975 vstoupil do diplomatických služeb Vatikánu. V letech 1975 až 1983 působil na apoštolských nunciaturách v Dominikánské republice a Libanonu. V osmdesátých letech byl několikrát členem delegací Svatého stolce na konferencích o bezpečnosti a spolupráci v Evropě.\n\nV roce 1990 byl jmenován sekretářem Rady pro veřejné záležitosti církve (později přejmenované na Sekci pro vztahy se státy vatikánského Státního sekretariátu), 6. ledna 1991 přijal biskupské svěcení z rukou papeže Jana Pavla II. Úřad vatikánského \"ministra zahraničí\" zastával 13 let. Kardinálskou hodnost mu udělil Jan Pavel II. v říjnu 2003. Ve stejném roce byl jmenován archivářem a bibliotekářem Svaté římské církve. Reprezentoval mimo jiné papeže na otevření nového Muzea holokaustu v Jeruzalémě 15. března 2005. Dne 25. června 2007 byl rozhodnutím Benedikta XVI. povolán do čela Papežské rady pro mezináboženský dialog. Jeho místo archiváře a knihovníka Svaté římské církve převzal dosavadní prefekt Vatikánské knihovny Raffaele Farina. 20. 12. 2014 byl jmenován kardinálem komořím Apoštolské komory.\n\nDne 9. března 2015 složil do rukou Františka přísahu kardinála komořího, neboli camerlengo.\n\nZe svého úřadu kardinála prvního jáhna ohlásil po konkláve v roce 2013 zvolení papeže Františka.\n\n\n"}
{"id": "833081", "url": "https://cs.wikipedia.org/wiki?curid=833081", "title": "Walram z Jülichu", "text": "Walram z Jülichu\n\nWalram z Jülichu (1240/1245 – 20. srpna 1297) byl hrabě z Jülichu. Narodil se jako druhorozený syn hraběte Viléma a Richardis, dcery geldernského hraběte Gerarda.\n\nTitul hraběte zdědil roku 1278, když byl jeho otec společně s bratrem zavražděn v Cáchách. Roku 1288 se zúčastnil bitvy u Worringenu. Osudnou se mu stala v létě 1297 bitva u Furnes. Jeho nástupcem se stal mladší bratr Gerhard.\n"}
{"id": "833100", "url": "https://cs.wikipedia.org/wiki?curid=833100", "title": "Ragby", "text": "Ragby\n\nRagby (anglicky rugby football nebo jen rugby) je míčový sport, který se rozšířil v 19. století v Anglii. Své počátky sdílí s fotbalem. V první polovině 19. století se ve škole ve městě Rugby, podle kterého je hra pojmenována, prosadil typ fotbalu, ve kterém může hráč běžet s míčem v rukou. V druhé polovině 19. století se z původního ragby staly dva sporty s odlišnými pravidly: rugby union (\"patnáctkové ragby\", česky „ragby“, rozšířenější varianta s 15 hráči na každé straně) a rugby league (\"třináctkové ragby\", česky „třináctky“, se 13 hráči), ze kterých se postupem času vyvinuly i další varianty (např. rugby 7's nebo tag rugby).\n\nZe stejného základu se rovněž vyvinul americký, kanadský a australský fotbal.\n\nPodle výzkumných studií je ragby na vrcholové úrovni jedním ze sportů, které jsou pro sportovce vysoce rizikové. Vrcholoví ragbisté, stejně jako hokejisté, házenkáři, fotbalisté nebo hráči amerického fotbalu, jsou náchylnější ke vzniku osteoartrózy kolen a kyčlí, než lidé, kteří sportují jen málo nebo vůbec. Kromě článků v bulvárních denících však neexistuje mnoho literatury, která by se touto problematikou objektivně zabývala mimo nejvyšší úroveň.\n\n"}
{"id": "833109", "url": "https://cs.wikipedia.org/wiki?curid=833109", "title": "Dub dvoubarevný", "text": "Dub dvoubarevný\n\nDub dvoubarevný (\"Quercus bicolor\") je opadavý strom dorůstající okolo 25 metrů. Pochází z východní Kanady a severovýchodních oblastí USA. Občas je v Česku pěstován jako okrasná dřevina nápadná leskle tmavozelenými listy s bělavou spodní stranou.\n\nDub dvoubarevný je opadavý strom dorůstající výšky 20 až 25, ojediněle až 30 metrů. Borka je šedohnědá a odlupuje se v podélných plátcích. Koruna je široká a často nepravidelná. Letorosty jsou červenohnědé, v mládí slabě chlupaté, záhy olysávající. Zimní pupeny jsou světle až tmavě hnědé, kulovité až vejcovité, 2 až 3 mm dlouhé a lysé. Listy jsou obvejčité nebo úzce eliptické, na bázi klínovité, asi 10 až 18 cm dlouhé a 7 až 11 cm široké. Na každé straně čepele je 6 až 8 hrubých tupých zubů až nepravidelných laloků, které mohou být buď pravidelně rozložené nebo soustředěné pouze v horní polovině čepele. Listy jsou na líci tmavě zelené a lesklé, na rubu bělavě plstnaté až sametově šedozelené. Žilnatina je tvořena 5 až 7 páry postranních žilek. Řapík bývá 4 až 30 mm dlouhý. Na podzim se listy zbarvují do oranžových a červených odstínů. Plody jsou většinou po dvou, na 3 až 8 cm dlouhých stopkách. Žaludy jsou podlouhlé, světle hnědé, asi 12 až 30 mm dlouhé, z 1/4 až 1/3 uzavřené v miskovité číšce. Šupiny na bázi číšky jsou ztlustlé.\n\nDub dvoubarevný pochází z východní Kanady (provincie Ontario a Québec) a severovýchodních oblastí USA, kde roste v bažinatých a lužních lesích. Je to dlouhověký dub, vyhledávající vlhké půdy bez vápníku a rostoucí v nadmořských výškách 0 až 1000 metrů. V oblastech přirozeného výskytu se poměrně často kříží s dubem velkoplodým (\"Quercus macrocarpa\"). Kříženci se vyznačují zejména hlouběji laločnatými listy.\n\nDomorodí Irokézové používali dub dvoubarevný při léčení cholery a zlomenin a v magii. V Česku je občas pěstován jako okrasný strom nápadný zejména olistěním. Je udáván z Průhonického parku, Dendrologické zahrady v Průhonicích a z Arboreta Žampach, pěstován je také ve sbírkách Botanické zahrady a arboreta MU v Brně\n\n"}
{"id": "833115", "url": "https://cs.wikipedia.org/wiki?curid=833115", "title": "Sněhurka (ne)šťastná až navěky", "text": "Sněhurka (ne)šťastná až navěky\n\nSněhurka (ne)šťastná až navěky ( \"Happily N'Ever After 2\") je americká animovaná filmová pohádka z roku 2009 režírovaná Stevenem E. Gordonem. Děj pohádky volně navazuje na pohádku \"(Ne)šťastně až na věky\".\n\nZe Sněhurky, která si myslí, že oblíbenost její matky byla v její kráse, se stane povrchní princezna. Toho ke svým plánům využije nová králova žena.\n"}
{"id": "833116", "url": "https://cs.wikipedia.org/wiki?curid=833116", "title": "(Ne)šťastně až na věky", "text": "(Ne)šťastně až na věky\n\n(Ne)šťastně až na věky ( \"Happily N'Ever After\") je americko-německá animovaná filmová pohádka z roku 2007 režírovaná Paulem J. Bolgerem a Yvette Kaplanovou.\n\nPopelka je pozvána na královský ples, což se nelíbí její maceše, které se nelíbí představa, že by se Popelka mohla provdat za prince. Popelka se snahám macechy tomu zabránit vzepře.\n"}
{"id": "833117", "url": "https://cs.wikipedia.org/wiki?curid=833117", "title": "Nahrávací rutina ZX Spectra", "text": "Nahrávací rutina ZX Spectra\n\nNahrávací rutina ZX Spectra umožňuje získat data uložená na magnetofonové kazetě. Zajišťuje obsluhu příkazů LOAD, MERGE a VERIFY. Principem nahrávání je měření délky impulsů (obvykle impuls zaznamenávající bit s hodnotou 1 má dvojnásobnou délku než impuls zaznamenávající hodnotu 0), rutina umožňuje nahrávat data rychlostí 1500 baudů. Nejdůležitější část nahrávací rutiny je LD-BYTES, která se v ROM ZX Spectra nachází od adresy 556h (šestnáctkově).\n\nLD-BYTES vyžaduje následující parametry:\n\nNahrávací rutina očekává signál o následující struktuře:\n\nVlastní blok začíná značkovým bajtem a končí kontrolním součtem. Rutina LD-BYTES akceptuje pouze bloky, které mají shodný značkový bajt s požadovaným značkovým bajtem (předávaným v registru A).\n\nZáznam bitu o hodnotě nula je tvořen dvěma pulsy každým o délce 855 T-cyklů procesoru, záznam bitu o hodnotě jedna je tvořen dvěma pulsy každým o délce 1710 T-cyklů procesoru. Pokud je nahráván blok tvořený samými nulami, je průměrná rychlost nahrávání 2047 bitů za sekundu, pokud nahráván blok tvořený samými jedničkami, je průměrná rychlost nahrávání 1023 bitů za sekundu. Průměrná rychlost nahrávání se liší pro každý blok v závislosti na podílu obsažených bitů s hodnotou jedna a bitů s hodnotou nula.\n\nPříkazy Basicu vždy očekávají dva datové bloky. První blok, nazývaný hlavička, obsahuje meta informace o daném bloku dat: typ dat, název dat, adresa dat v paměti počítače, délka dat a další parametry závislé na typu uložených dat. Značkový byte tohoto bloku je 0.\n\nDruhý blok obsahuje vlastní data, značkový byte tohoto bloku je 255.\n\nNěkteré hry nepoužívají nahrávací rutinu z ROM, ale využívají svojí vlastní. Díky tomu mohou při nahrávání provádět různé efekty, např. zobrazovat počítadlo, používat jinou kombinaci barev v borderu, nebo pohybovat objekty na obrazovce. Vlastní nahrávací rutina umožňuje také využití ochrany proti kopírování (např. Speedlock). Vlastní nahrávací rutina také umožňuje zvýšit rychlost nahrávání dat.\n\n"}
{"id": "833118", "url": "https://cs.wikipedia.org/wiki?curid=833118", "title": "Hobbit (počítač)", "text": "Hobbit (počítač)\n\nHobbit ( \"Хоббит\") je jednou z ruských verzí počítače Sinclair ZX Spectrum, plně kompatibilní se ZX Spectrem 48K. Počítač existuje ve dvou verzích. První verze byla dodávaná s dvojicí disketových jednotek 5,25\", druhá verze má klávesnici rozšířenou o numerický blok a má vestavěnou 3,5\" disketovou jednotku.\n\nPočítač je vybaven podporou sítě, která umožňuje propojit několik Hobbitů, případně pomocí speciální síťové karty je možné do této sítě připojit i počítač PC.\n\nKromě Sinclair BASICu počítač v ROM obsahuje jazyk Logo, operační systém CP/M a DOS. Počítač obsahuje slot pro další paměť ROM, pomocí které je možné možnosti počítače rozšířit o Pascal, Forth nebo C. Sinclair BASIC navíc umožňuje používat makra, umožňuje automatické číslování řádků a přečíslování a syntaxe příkazů byla rozšířena o podporu disketových jednotek a počítačové sítě.\n\nPočítač kromě latinky podporuje i znaky cyrilice a arabského písma\n\n\nPaměť může být využita v několika konfiguracích: 48 KiB RAM + 16 KiB ROM, 56 KiB RAM + 8 KiB ROM, 64 KiB RAM.\n\n"}
{"id": "833119", "url": "https://cs.wikipedia.org/wiki?curid=833119", "title": "SJS-1", "text": "SJS-1\n\nSJS-1 (\"Sinclair Joystick System-1\"), označovaný také jako Sinclair SJS-1, je joystick pro počítače Sinclair ZX Spectrum +2, Sinclair ZX Spectrum +2A a Sinclair ZX Spectrum +3 vyráběný firmou Amstrad. Konektor pro připojení k počítači není kompatibilní se standardem Atari, má jiné rozložení pinů. Joystick byl vyráběný ve dvou barvách, šedé a černé.\n\nJedná se o digitální joystick s jedním tlačítkem.\n\n"}
{"id": "833120", "url": "https://cs.wikipedia.org/wiki?curid=833120", "title": "Sinclair Magnum Light Phaser", "text": "Sinclair Magnum Light Phaser\n\nSinclair Magnum Light Phaser je světelná pistole k počítačům Sinclair ZX Spectrum vyráběná společností Amstrad. Existuje i ve verzi pro počítače Commodore 64. Stejná pistole byla vyráběna také jako Amstrad Magnum Light Phaser.\n\nSvětelná pistole byla součástí několika speciálních balení počítačů Sinclair ZX Spectrum, jako nař. \"ZX Spectrum +2 Action Pack\", \"ZX Spectrum +3 Action Pack\" nebo \"James Bond 007 Action Pack\". Byla také prodávána samostatně, kdy s ní byly dodávány hry:\n\nSvětelná pistole je připojována do konektoru \"Keypad\" počítačů ZX Spectrum 128/+2 (\"AUX\" u počítačů +2A/+3). Stav světelné pistole je tak možné číst na portu 65533/FFFD prostřednictvím registru R14 hudebního čipu AY-3-8912.\n\nVe verzi pro počítače ZX Spectrum 48 se pistole připojuje místo magnetofonu.\n\n"}
{"id": "833121", "url": "https://cs.wikipedia.org/wiki?curid=833121", "title": "Sinclair PC 200", "text": "Sinclair PC 200\n\nSinclair PC 200 je počítač kompatibilní s počítači IBM vyráběný společností Amstrad. Jedná se v podstatě o černou verzi počítače Amstrad PC20. Unikátní vlastností počítače mezi počítači PC je, že je možné ho připojit k televiznímu přijímači.\n\nK počítači byl navržen joystick Sinclair SPJ-1 a tiskárna Sinclair SP200.\n\n\n"}
{"id": "833122", "url": "https://cs.wikipedia.org/wiki?curid=833122", "title": "CS-Disk", "text": "CS-Disk\n\nCS-Disk je řadič disketových jednotek pro počítače Sinclair ZX Spectrum vyráběný dánskou společností Circuit Design od roku 1985. Jeho operační systém je založený na CP/M a umožňuje připojit až čtyři disketové jednotky.\n\nPo připojení CS-Disku k počítači je nutné ho nejprve inicializovat pomocí příkazu \"RANDOMIZE USR 15360\". Tím je CS-Disk připojen na linku #4 a řadič je tak možné ovládat pomocí příkazové konstrukce \"PRINT #4: příkaz\" nebo \"PRINT #4;\"příkaz\"\". Druhý způsob je určený pro volání funkcí operačního systému CP/M a je tak možné spouštět i vnější příkazy operačního systému a jakékoliv jiné programy pro CP/M. Příkaz \"PRINT #4;\"\"\" spustí příkazový řádek operačního systému CP/M, k návratu do editoru Basicu je nutné stisknout klávesu \"break\".\n\n\n"}
{"id": "833123", "url": "https://cs.wikipedia.org/wiki?curid=833123", "title": "Microdigital TK 90X", "text": "Microdigital TK 90X\n\nMicrodigital TK 90X je brazilská verze počítače Sinclair ZX Spectrum vyráběný společností Microdigital Eletrônica Ltda. Počítač je velmi podobný svému vzoru, má procesor Z80A, gumovou klávesnici, vestavěný jazyk Sinclair BASIC a existuje ve verzích s 16 KiB RAM a se 48 KiB RAM. Sinclair BASIC je rozšířený o dva příkazy: TRACE a UDG. Příkaz UDG umožňuje jednoduše editovat uživatelem definované znaky.\n\nVeškerá chybová hlášení byla přeložena do portugalštiny, nicméně existuje také španělská varianta. U počítače byla opravena rutina obsluhy NMI.\n\nÚpravy v ROM přinesly některé nekompatibility, některé z nich byly odstraněny v nové verzi počítače, počítači TK 95.\n\nSpolečnost Microdigital přislíbila jako vnější paměťové médium klon ZX Microdrive, ten se ale nikdy nevyráběl.\n\n\n"}
{"id": "833124", "url": "https://cs.wikipedia.org/wiki?curid=833124", "title": "Microdigital TK 95", "text": "Microdigital TK 95\n\nMicrodigital TK 95 je brazilská verze počítače Sinclair ZX Spectrum vyráběný společností Microdigital Eletrônica Ltda., následník počítače TK 90X. Vzhledově je podobný počítači Commodore Plus/4.\n\nPočítač má mírně odlišnou ROM, byly provedené úpravy pro zvýšení kompatibility s počítači ZX Spectrum. Přidané příkazy TRACE a UDG ovšem zůstaly.\n\nNe všechny periférie vyráběné pro ZX Spectrum byly kompatibilní s TK 95, Microdigital Eletrônica však vyráběla i několik svých periférií: světelné pero, interface RS-232 a modemy.\n\nPočítač nebyl na trhu příliš úspěšný, neboť v době jeho uvedení se již více prosazovaly počítače MSX.\n\n\n"}
{"id": "833125", "url": "https://cs.wikipedia.org/wiki?curid=833125", "title": "Dubna 48K", "text": "Dubna 48K\n\nDubna 48K ( \"Дубна 48К\") jednou z variant počítače Sinclair ZX Spectrum vzniklé v Sovětském svazu. Počítač je pojmenován po městě Dubna nedaleko Moskvy, ve kterém byl vyráběn.\n\nUž v době uvedení se jednalo o zastaralý počítač, který byl používán ve školách, které si nemohly dovolit počítač moderní.\n\nProtože procesor byl taktován přibližně poloviční frekvencí, než původní ZX Spectrum, musely být v ROM upraveny podprogramy pro operace s kazetovým magnetofonem.\n\n\n"}
{"id": "833126", "url": "https://cs.wikipedia.org/wiki?curid=833126", "title": "Bit (časopis)", "text": "Bit (časopis)\n\nBit byl slovenský časopis pro uživatele počítačů ZX Spectrum, Didaktik M, Didaktik Gama, Amiga 500 - 2000, Atari ST, STE, Commodore 64, Atari XE, XL, od pozdějších čísel i pro uživatele počítačů PC. Vydavatelem časopisu byla společnost Ultrasoft, časopis byl vydáván od října 1991 do prosince 1994. Časopis má přiděleno ISSN 1210-0242.\n\nČasopis od začátku tisklo výrobní družstvo Didaktik Skalica, později tisk přešel do společnosti Slovenská Grafia a. s.\n\nJedná se především o herní časopis, takže většina časopisu je věnována recenzím her a připravovaným novinkám. Jedna nebo dvě recenze v časopise byly velmi rozsáhlé, v časopise jsou nazývány jako megarecenze. Část recenzí samozřejmě byla věnována i programům vydávaným společností Ultrasoft. V každém čísle časopisu byl plakát, který souvisel s některou z recenzovaných her. Část časopisu je také věnována popisu hardware a programování. Pravidelnými rubrikami byly rubriky Listárna a Z koša na odpadky, což byla recenze nepovedené hry.\n\nV počátcích časopisu se většina článků týkala především ZX Spectra, později se časopis zaměřil hlavně na počítače Amiga a PC a ostatním platformám se věnoval pouze okrajově.\n\n"}
{"id": "833127", "url": "https://cs.wikipedia.org/wiki?curid=833127", "title": "Twinz!", "text": "Twinz!\n\nTwinz! je hra pro počítače Sinclair ZX Spectrum a kompatibilní. Autorem hry je Hellenic Software, hra vznikla v roce 1991. Hra byla vydána jako příloha časopisu Sinclair User 7/1991.\n\nHra je variantou hry pexeso pro jednoho hráče, který hledá dva shodné obrázky. K nalezení všech dvojic má hráč pouze omezený čas. Hra má několik úrovní, v každé úrovni se vyskytuje jiná sada obrázků.\n\nHra byla později portována na počítače Amiga, PC a na operační systém Android.\n\n"}
{"id": "833128", "url": "https://cs.wikipedia.org/wiki?curid=833128", "title": "Videoface", "text": "Videoface\n\nVideoface (označovaný také jako Videoface Digitizer či Dataskip Videoface) je digitalizační zařízení pro pročítače Sinclair ZX Spectrum. Výrobcem byla nizozemská firma Data-skip a později firma Romantic Robot.\n\nZařízení snímá statický obrazový signál a převádí ho na rozlišení 256x192, 1 bit na pixel (v reklamách na Videoface bývají někdy uváděny 4 bity na pixel). Je také možné digitalizovat animace rychlostí 3 snímky za sekundu. Při snímání se pomocí okénka vybírá, která část obrazu má být digitalizována. Rozhodovací úroveň při převodu obrazu do digitální formy je nastavitelná pomocí potenciometru umístěným na zařízení.\n\nZarízení je možné použít jako jednoduchý videorekordér, který ale obraz zaznamenává na stereo audio kazetu (v jedné stopě je uložen obraz, v druhé stopě je uložen zvuk). Na 90minutovou audiokazetu se tak vejde 1,5hodinový film (samozřejmě v rozlišení ZX Spectra).\n\nVideoface používal mimo jiné Rajsoft, člen programátorské skupiny E. S. I., který s jeho pomocí vytvořil obrázky všech členů této programátorské skupiny v posledním díle L. S. D. megadema.\n\n\n"}
{"id": "833129", "url": "https://cs.wikipedia.org/wiki?curid=833129", "title": "Disciple", "text": "Disciple\n\nDisciple je řadič disketových jednotek pro počítače Sinclair ZX Spectrum vyvinutý britskou společností Miles Gordon Technology. K řadiči je možné připojit jednu nebo dvě disketové jednotky. Dále řadič obsahuje paralelní port, dva porty pro joysticky a podporu pro počítačovou síť. Řadič byl později uveden ve verzi bez počítačové sítě a portů pro joysticky jako +D.\n\nPro uživatele řadičů Disciple a +D vycházely oficiální časopis Format a konkurenční časopis Network.\n\nPodobně jako ZX Interface I, Disciple obsahuje vlastní ROM, která se v případě potřeby připojí místo ROM počítače a přidává nové příkazy pro ovládání jednotlivých zařízení (viz Rozšířená syntaxe Sinclair BASICu). Operační systém je pojmenován jako GDOS. Kromě nové syntaxe je možné používat i příkazy pro ZX Interface I.\n\nPři práci v síti je možné použít jednu stanici typu \"Master\", až osm stanic typu \"Assistant\" a až 52 stanic typu \"Pupil\". Stanice typu \"Pupil\" mají připojeny pouze řadič, ale už ne disketové mechaniky a tiskárnu. Typ stanice je rozeznávám podle jejího čísla. Stanice typu \"Master\" má vždy přiřazeno číslo 1, stanice typu \"Assistant\" mohou mít přiřazená čísla 2 – 9 a stanice typu \"Pupil\" mohou mít přiřazena čísla 10 – 63. Ovládání paralelního portu se provádí pomocí standardních příkazů LPRINT a LLIST.\n\nKonektory pro joysticky jsou kvůli lepší přístupnosti umístěny každý na jedné straně řadiče. Pravý joystick funguje jako Sinclair joystick a Kempston joystick současně, levý joystick funguje pouze jako Sinclair joystick.\n\nŘadič ke svojí činnosti využívá port 27, 31, 59, 91, 123, 155, 187, 219, 251 a 254. Jejich význam je uveden v následující tabulce:\n\n"}
{"id": "833130", "url": "https://cs.wikipedia.org/wiki?curid=833130", "title": "Spike in Transylvania", "text": "Spike in Transylvania\n\nSpike in Transylvania (nebo také Spike in Transilvania) je počítačová hra z roku 1991 pro počítače Amiga, Amstrad CPC, Atari ST, Commodore 64 a Sinclair ZX Spectrum vydaná společností Code Masters.\n\nJedná se o adventuru, na rozdíl od ostatních adventur vydaných společností Code Masters (např. Dizzy, Seymour, Slightly Magic, Steg the Slug) se v ní hráč pohybuje trojrozměrně.\n\nHlavním hrdinou hry je mladý viking \"Spike\", který musí osvobodit svých 8 kamarádů z vězení. Musí proto najít 8 správných klíčů, aby mohl odemknout dveře jednotlivých kobek. Při tom si musí dávat pozor na stráže, a také na myši a netopýry. V průběhu hry je nutné hlídat \"Spikovu\" energii, kterou může \"Spike\" doplnit pomocí jablka nebo misky s jídlem.\n\n"}
{"id": "833131", "url": "https://cs.wikipedia.org/wiki?curid=833131", "title": "Down in the Groove", "text": "Down in the Groove\n\nDown in the Groove je 25. studiové album amerického písničkáře Boba Dylana. Album vyšlo v květnu 1988 u vydavatelství Columbia Records. V americkém žebříčku se album umístilo nejlépe na 61. místě a v britském na 32.\n\n"}
{"id": "833132", "url": "https://cs.wikipedia.org/wiki?curid=833132", "title": "Uhlíková daň", "text": "Uhlíková daň\n\nUhlíková daň je daň vybíraná podle obsahu uhlíku ve spalovaných fosilních palivech. Je to daň, která se uplatňuje v rámci tržního začlenění činností, vytvářejících negativní externality. Jedná se tedy o jeden z nástrojů environmentální ekonomie.\n\nUhlík je přítomen v každém uhlovodíkovém fosilním palivu (uhlí, ropa a zemní plyn). Při spalování vzniká mimo jiné také oxid uhličitý (CO). Tento plyn patří mezi skleníkové plyny. Zvyšování koncentrace oxidu uhličitého v atmosféře není možné považovat za hlavní příčinu globálního oteplování, jako je uvedeno například zde, a to mimo jiné na základě vývoje teploty a koncetrace CO za posledních 600 milionů let. Uhlíková daň je tedy založena na představě, že lidská aktivita negativně ovlivňuje klima na planetě, což nebylo dosud prokázáno. Tato daň se považuje za účinný nástroj, který by pomohl snížit množství vypouštěného oxidu uhličitého do atmosféry. Ta by měla řešit negativní externality spojené s produkcí oxidu uhličitého. Měla by tedy internalizovat negativní dopady do cen produktů či služeb.\n\nObecně chce tato daň zdanit paliva a činnosti, které vypouštějí skleníkové plyny. V praxi se jedná především o zdanění uhlí, ropy a zemního plynu. Přičemž výrobci těchto surovin by ihned při těžbě byli povinni odvádět daně za vytěžené množství (respektive za množství CO, které se spálením paliva vypustí do atmosféry). Do systému by však mohla být zařazena například i další průmyslová odvětví jako automobilismus, zemědělství, výrobci oceli či cementu, případně i domácnosti.\n\nJames Hansen, jeden z nejvýznamnějších klimatologů v současnosti, představil na Klimatické konferenci v Paříži v roce 2015 svoji představu o fungování uhlíkové daně. Ta by byla uvalena na veškeré produkty vyráběné z fosilních paliv. Výtěžek by pak Hansen rovnoměrně rozdělil mezi občany ve formě nepodmíněného základního příjmu. Lucas Chancel a Thomas Piketty zase vidí uhlíkovou daň jako možnost pro vyrovnávání nerovnosti mezi největšími producenty oxidu uhličitého a zeměmi, na které klimatické změny doléhají nebo dolehnou nejtíživěji. Jejich návrh představuje dynamické fungování uhlíkové daně, což by reflektovalo nerovnosti ve finančních příjmech a produkci emisí CO jak mezi státy, tak i uvnitř jednotlivých zemí.\n\nVe vztahu k emisním povolenkám, které fungují v současnosti i v České republice, přináší uhlíková daň mnohem přívětivější prostředí pro samotné znečišťovatele. Její aplikace a mechanismus je totiž mnohem jednodušší. Firmy by po zavedení uhlíkové daně měly jistotu předvídatelnosti a stability cen. Věděly by tak, že investovat do nových technologií se jim vyplatí, což při současném nastavení systému emisních povolenek nedělají.\n\nMezi obavy spojené se zaváděním uhlíkové daně patří především výrazná finanční zátěž na samotné spotřebitele. Důsledky zavedení by mohly přinést i odliv firem do zahraničí, kde uhlíková daň zavedená není. Z toho důvodu je nutné, aby byla daň uvalena mezinárodně a spojena s konkrétními společnostmi. Což by nemělo být nic až tak složitého, protože deset procent největších znečišťovatelů způsobuje produkci téměř poloviny všech celosvětových emisí CO.\n\nMezi další kritiku lze zařadit i fakt, že uhlíková daň funguje v rámci stávajícího ekonomického systému, tedy nezpochybňuje samotnou logiku tržního využívání energetických zdrojů.\n\nUhlíková daň pak sama o sobě zhoršuje situaci ohledně potravinové bezpečnosti více než změna klimatu samotná.\n\nV současné chvíli probíhá tzv. Ekologická daňová reforma, která zavádí některá opatření související se snahou snižovat emise oxidu uhličitého. \n\nŘada zemí tak zavedla různé formy danění pro produkty produkující CO. Některé evropské země zavedly zdanění spotřeby energií, případně nakládání s odpady, ale nepřikročily k přímému zdanění emisí CO či jiných skleníkových plynů. Navíc často dochází k udělování mnoha výjimek, ve snaze o udržení konkurenceschopnosti některých průmyslových odvětví. Kupříkladu Austrálie tuto formu zdanění však v roce 2014 zrušila. Většina environmentálních daní s důsledky pro emise skleníkových plynů v OECD zemích je vybírána z energetických produktů a provozu motorových vozidel se spalovacími motory, častěji než přímo z emisí CO.\n\nNelze jednoduše říct, kolik by měla činit daň za uhlík. Na jedné věci se však odborníci shodnou – během několika let by měla být enormně vysoká, tak aby se jednoduše nevyplatilo (v důsledku tržních mechanismů) CO do atmosféry vypouštět. Často se hovoří právě o postupném zvyšování daně. Nejprve by se za ekvivalent vypuštěné tuny CO platilo například 10 Eur a postupně by daň rostla až na tisíc Eur za tunu.\n\nV prosinci 2015 pak vyšla kniha \"Global Carbon Pricing – We Will If You Will\", která ukazuje podrobný systém, jakým by uhlíková daň měla fungovat. Počítá především s kooperací mezi státy, které se budou navzájem motivovat k zavádění uhlíkové daně, tedy \"we will if you will\". Autoři zároveň představují mechanismus, kdy státy budou chtít daň neustále zvyšovat.\n\n\n"}
{"id": "833134", "url": "https://cs.wikipedia.org/wiki?curid=833134", "title": "Seznam kulturních památek v Benešově", "text": "Seznam kulturních památek v Benešově\n\n"}
{"id": "833135", "url": "https://cs.wikipedia.org/wiki?curid=833135", "title": "Hřib červený", "text": "Hřib červený\n\nHřib červený (\"Hortiboletus rubellus\" ) je méně běžná teplomilná houba z čeledi hřibovitých. Prosperuje i v lokalitách ovlivněných činností člověka a v důsledku variabilního zbarvení může být snadno zaměněn s několika příbuznými druhy.\n\n\n\nV současnosti je hřib červený klasifikován jako samostatný druh. Dříve byl ale některými mykology považován za poddruh nebo formu hřibu žlutomasého - babky (\"Xerocomellus chrysenteron\").\n\nKlobouk dosahuje 35-65 (až 90) milimetrů. V mládí je sytě, živě až tmavě červený, postupně - především na světlejších stanovištích - bledne až do pleťových odstínů. Povrch má v mládí sametový, později plstnatý až krupičkatý.\n\nRourky a póry jsou v mládí světle až sytě žluté, později se barví do žlutoolivova.\n\nTřeň může být ve spodní části zesílený, zbarvený bývá načervenale, někdy až červeně, nahoře světleji - do žluta nebo žlutooranžova.\n\nDužnina poškození modrá až zelená, zejména v případě starších plodnic. Je měkká, nakyslé chuti a snadno hnije. Voní nenápadně. Houba je jedlá, ale kvalitativně na nízké úrovni - srovnatelná se zástupci skupiny babek.\n\nVýtrusný prach je hnědoolivový, medově hnědé spory dosahují 9 - 14 × 5 - 6 μm.\n\nHřib červený je v některých krajích vzácný, v jiných hojný. Jde o teplomilný druh, který se vyskytuje v listnatých a smíšených lesích, případně na stanovištích ovlivněných činností člověka, jako jsou návsi, parky a hráze rybníků. Preferuje duby a lípy, fruktifikuje od července do října.\n\nRoste v Evropě, Severní Americe (USA) a v Austrálii (Nový Zéland). Z evropských zemí to jsou: Belgie, Česká republika, Dánsko, Chorvatsko, Estonsko, Francie, Gibraltar, Irsko, Itálie, Lucembursko, Maďarsko, Německo, Nizozemí, Norsko, Polsko, Rakousko, Slovensko, Slovinsko, Spojené království, Španělsko a Švédsko.\n\nV rámci chráněných území České republiky je hřib červený známý mimo jiné na následujících lokalitách:\n\n\nPlodnice, které nejsou vybarvené sytě červeně, mohou být zaměněny za:\n\nObecně se od nich odlišuje obvykle nepopraskanou pokožkou klobouku. Určení se provádí mikroskopicky - hřib červený má užší hyfy pokožky klobouku.\n\nHřib červený je sice jedlý (kvalitativně dosahuje nízké úrovně podobně jako hřib žlutomasý, snadno plesniví), ale s ohledem na rozšíření by neměl být sbírán ke konzumním účelům.\n\n"}
{"id": "833136", "url": "https://cs.wikipedia.org/wiki?curid=833136", "title": "Kanton Pacy-sur-Eure", "text": "Kanton Pacy-sur-Eure\n\nKanton Pacy-sur-Eure (fr. \"Canton de Pacy-sur-Eure\") je francouzský kanton v departementu Eure v regionu Horní Normandie. Skládá se z 23 obcí.\n\n"}
{"id": "833137", "url": "https://cs.wikipedia.org/wiki?curid=833137", "title": "Kanton Val-de-Reuil", "text": "Kanton Val-de-Reuil\n\nKanton Val-de-Reuil (fr. \"Canton de Val-de-Reuil\") je francouzský kanton v departementu Eure v regionu Horní Normandie. Skládá se z osmi obcí.\n\n"}
{"id": "833138", "url": "https://cs.wikipedia.org/wiki?curid=833138", "title": "Kanton Verneuil-sur-Avre", "text": "Kanton Verneuil-sur-Avre\n\nKanton Verneuil-sur-Avre (fr. \"Canton de Verneuil-sur-Avre\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "833139", "url": "https://cs.wikipedia.org/wiki?curid=833139", "title": "Kanton Vernon-Nord", "text": "Kanton Vernon-Nord\n\nKanton Vernon-Nord (fr. \"Canton de Vernon-Nord\") je francouzský kanton v departementu Eure v regionu Horní Normandie. Skládá se z osmi obcí.\n\n"}
{"id": "833140", "url": "https://cs.wikipedia.org/wiki?curid=833140", "title": "Kanton Vernon-Sud", "text": "Kanton Vernon-Sud\n\nKanton Vernon-Sud (fr. \"Canton de Vernon-Sud\") je francouzský kanton v departementu Eure v regionu Horní Normandie. Skládá se ze sedmi obcí.\n\n"}
{"id": "833141", "url": "https://cs.wikipedia.org/wiki?curid=833141", "title": "Velká hyperprostorová válka", "text": "Velká hyperprostorová válka\n\nVelká hyperprostorová válka je fiktivní konflikt v prostředí Hvězdných válek, který se odehrál 5 000 let před událostmi ze . Jde o vůbec historicky první konflikt v dějinách Star Wars galaxie, v němž se střetl řád rytířů Jedi se Sithským impériem. Zároveň se v tomto konfliktu stali Sithové tím, čím jsou známí, tedy ideologií prahnoucí po absolutní moci.\n\nSithové byli už téměř dva tisíce let před tímto konfliktem ovládnuti temnými Jedi, kteří byli vykázáni z Republiky po prohraném konfliktu Stoletá temnota. Jejich existence byla dokonale utajena až do doby, než na planetě Korriban jednoho dne přistála loď Starbreaker 12, kterou pilotovali dva prospektoři na útěku, sourozenci Gav a Jori Daragonovi. Na jejich slova \"přicházíme v míru\" však Sithové reagovali jejich zadržením a málem i zlynčováním. Na hlavním světě Sithů Ziost se rozhodovalo o jejich osudu.\n\nMěli však štěstí. V tu dobu zemřel Temný pán ze Sithu Marka Ragnos a mezi Sithy vypukl boj o moc. Nejvážnějšími nástupci byli konzervativec Ludo Kressh a jeho úhlavní nepřítel Naga Sadow, jenž chápal přílet dvou prospektorů jako znamení, že je čas, aby Sithové ovládli galaxii a Republiku, kterou do té doby považovali za nepodloženou legendu. Sadow nakonec uspěl v zisku hlasů dalších sithských lordů potom, když zinscenoval útěk obou prospektorů a svedl smrt stráží na republikové agenty. Na jednání proto představil plán invaze jako \"odvetného úderu\". Stal se tedy téměř jednomyslně Temným pánem ze Sithů, pouze Ludo Kressh nebyl spokojený. Byl přesvědčen (a nemýlil se), že Sadowova kampaň povede ke katastrofě a zániku Impéria. Proto chtěl Gava a Jori od začátku jakožto špehy popravit.\n\nSadowovi chtěl plány překazit a zaútočil tedy se svou letkou na jeho pevnost na měsíci Khar Shian. Naga Sadow oběma sourozencům už dříve namluvil, že je jejich přítel a chce, aby se dostali domů. Propustil Jori na svobodu, ať se vrátí domů na Koros do galaktického jádra, zatímco jejího bratra Gava držel ve své druhé, tajné pevnosti, kde ho učil ovládat Sílu pod taktovkou temné strany. Na Starbreaker 12 nechal umístit senzor, jenž zkopíroval všechny údaje o hyperprostorové stezce, aby mohl provést svůj plán. Jori Daragonová však prohlédla, co Naga Sadow chystá, a podařilo se jí nakonec varovat císařovnu Tetu před blížící se invazí. Císařovna Teta proto nechala uvést armádu do pohotovosti a s mistrem Jedi Memitem Nadillem odcestovala na Coruscant varovat senát. Zde však bylo varování zcela ignorováno.\n\nNedlouho po bitvě s Ludo Kresshem, kterého zahnal na ústup, zahájil invazi do Republiky s úplně celou Sithskou flotilou, protože se domníval, že nikdo neobjeví, odkud zaútočil. Sithové tak zaútočili najednou na tyto systémy: Koros, Kaikielius, Foerost a Coruscant. Konflikt se brzy rozšířil i na planety Metellos, Basilisk a Shawken. Naga Sadow celé flotile velel a podporoval ji bitevní meditací ze své stanice, kterou umístil na oběžnou dráhu červeného veleobra Primus Goluud, kolem kterého proletěli i Daragonovi, než se dostali do Impéria. Republika byla naprosto nepřipravená. Následující bitvy probíhaly prakticky současně.\n\nRytíř Jedi Odan-Urr, který měl vizi, jak se galaxie utápí v temnotě, pomáhal už před tím sehnat podporu císařovně Tetě v senátu pro přípravu na invazi, nicméně Jediové na Coruscantu, kteří byli přítomni (Tuknatan, Sonam-Ha'ar a Anavus Svag), podporu slíbili a dobrovolně hlídkovali. Krátce poté se z hyperprostoru vynořily desetitisíce sithských válečných plavidel pod velením sithského generála Shara Dakhana, které začaly nemilosrdně bombardovat povrch planety a vysazovat pěchotu Massassijů, podpořenou korribanskými válečnými zvířaty, zejména behemoty. Coruscantské dělostřelectvo bylo bezbranné.\n\nSithové na povrchu obklíčili budovu senátu a střetli se zde s rytíři Jedi a malou skupinou vojáků, kteří naléhání císařovny Tety vyslyšeli a drželi pohotovost. Jejich snaha však byla marná, Sithové snadno masakrovali po celém povrchu civilisty i ty, kteří se snažili bránit. Později se však ukázalo, že počty Sithů na planetě jsou dalece přehnané a jsou výsledkem Naga Sadowovy bitevní meditace nasměrované od veleobra Primus Goluud. Když byla přerušena, značná část armády náhle zmizela a ukázalo se, že šlo o hologramy za účelem donutit obránce nebýt odvážný. Všichni čtyři Jediové před budovou senátu pak vyzvali zbylé coruscantské vojsko k protiútoku na sithské pozemní síly a zahnaly je zpět do jejich výsadkových lodí. S nabytou morálkou pak zbytky dělostřelectva mnohé sestřelily. Zmatení Sithové, kteří bez podpory meditací najednou ztratili výhodu, se s hrůzou vrátili na Korriban.\n\nCísařovna Teta po svém neúspěchu v senátu odcestovala do svého systému Koros, kterému vládla a který nedávno sjednotila pod jednotnou vládu. Jelikož Sithové mezitím obsadili hlavní svět systému Koros Major, musela hledat spojence. Vyhledala proto na Kirreku vůdce separatistů Llabana, proti němuž ještě nedávno válčila ve válce o sjednocení, aby s ním uzavřela spojenectví, protože ho vnímala jako schopného velitele, i když byl nepřítel. Llabanova jediná podmínka byla svoboda pro jeho muže, kteří byli zajati a hromadně převáženi do trestanecké kolonie na Ronice. Císařovna svolila a Llaban se pro ně ihned vydal, aby se připravili.\n\nPřed bitvou na planetu dorazili i mistr Jedi Ooroo a jeho učedník Odan-Urr. Krátce po návratu Llabana Sithové zaútočili v lodích, s massassjskou pěchotou i válečnými zvířaty. Sithové však měli proti spojeným armádám koroského výsadku na Kirreku a bývalých separatistů zdrcující početní převahu a museli proto ustupovat. Odan-Urr se snažil vojáky podpořit bitevní meditací a zároveň podkopat vůli Sithů bojovat, jenže tato meditace nebyla proti zuřivým massassijům vůbec účinná.\n\nAby zabránil porážce, rozhodl se mistr Ooroo obětovat. Ooroo byl totiž celegián a v pro něj jedovaté kyslíkové atmosféře musel nosit skafandr napuštěný cyankálními plyny, jež byly na druhou stranu extrémně toxické pro živé formy dýchající kyslík. Vrhnul se tedy do bitvy a sám prorazil na vhodných místech do skafandru díry, aby vítr cyankály zavál do středu sithské armády. Jeho oběť nebyla marná. Cyankály okamžitě usmrtily mnoho massassijů na planetě. Sithové však i nadále útočili i přes ohromné ztráty.\n\nNa planetu však začaly přistávat další sithské lodě a vojska se domnívala, že je konec. Nicméně na zádi měly namalovány znaky císařovny Tety. Uvnitř totiž byli právě propuštění trestanci z Roniky, kteří posílili kirrecká vojska, když se jim povedlo odrazit pokus Sithů ovládnout Roniku a zajmout pár jejich křižníků. Kirrecká vojska spolu s bývalými povstalci a trestanci tedy mohli přestat ustupovat a zahájili protiútok. Na to Sithové reagovali zběsilým útěkem. Bitva ukázala, jak jsou potřebné všechny možné zdroje. Nebýt bývalých separatistů, zcela jistě by SIthové Kirrek a celý systém Koros dobyli.\n\nIhned potom, když byla císařovna Teta varována Jori Daragonovou před Sithy a pokoušela se získat podporu v senátu Republiky, jmenovala do čela své armády generála Vontaiga, aby dal dohromady armádu a planetární flotilu, která ještě stále obnovovala rozsáhlé škody po uplynulé válce proti Llabanovým separatistům, s nimiž Teta musela nyní uzavřít spojenectví.\n\nNa planetu totiž dorazily invazní síly, z nichž mnoho odcestovalo dále na Coruscant a jiné světy, zatímco flotila pod vedením Sadowova učedníka Gava Daragona vedla útok proti Korosu Major a Kirreku. Koroská armáda se zabarikádovala v městě Cinnagar, jež obepínalo půl planety. Do bitvy se aktivně zapojila i císařovna Teta se svým velkým kopím a Jori Daragonová, které rytíř Jedi Odan-Urr půjčil svůj světelný meč, než se vydal na Kirrek. Obyvatelstvo Korosu však bylo naprosto nepřipraveno a nevarováno, takže s prvními bombami dopadlými z oběžné dráhy vypukla v Cinnigaru všeobecná panika, která Sithům usnadnila vylodění pěchoty Massassijů a behemothů. Koroská obrana byla ze začátku značně zmatená a dělostřelecké baterie častokrát místo sithských plavidel zasahovaly vlastní civilní budovy.\n\nGav Daragon se vylodil také se svými podřízenými Massassaji, aby vyhledal svou sestru Jori, i když tohle měl zakázané. Oficiálně svůj motiv odůvodnil tím, že ví, jak vyřadit z provozu planetární obranu, aby Sithové zvítězili bez boje a beze ztrát. Přistál poblíž dílny Aarrby Hutta, který byl starým rodinným přítelem, ale kvůli dluhům se s nimi rozkmotřil. Jakmile Aarrba spatřil svého bývalého chráněnce, plivl mu do obličeje za to, že ho nejprve okradl, a pak to dopracoval do čela nepřátelské invazní armády, a nazval ho zrádcem. Massassijové automaticky Aarrbu Hutta napadli a probodli mu břicho. Než zemřel, podařilo se starému Huttovi zabít několik útočníků a pak svým mrtvým tělem zavalil další.\n\nKdyž se na místo probojovala Jori, obvinila se slzami v očích bratra z Aarrbovy vraždy a zabila světelným mečem jeho zbylé Massassije. Gav si v tu chvíli v návalu emocí uvědomil, že činil celou dobu špatně, a beze slova z místa uprchnul. Nalodil se na vlajkovou loď a opustil Koros. Svým útěkem však Gav způsobil rozpad struktury velení v sithské armádě a značně usnadnil jejich porážku na Korosu.\n\nGav totiž Koros a bitvu opustil, aby si vyřídil účty s Nagou Sadowem, protože si uvědomil, že s ním celou dobu jen manipuloval a zlákal ho na temnou stranu Síly. Zároveň věděl, že s jeho smrtí skončí i tato nesmyslná válka, takže vypálil salvu na jeho stanici u červeného veleobraPrimus Goluud, který se nacházel pár světelných let od Korosu. Naga Sadow pak Gavovi poslal zprávu, aby se nalodil na stanici a vyřešil s ním problém z očí do očí. Gav Daragon souhlasil, avšak celá stanice byla prázdná. Naga Sadow ji totiž tajným východem opustil a uzamkl ji, takže se Gav ocitl v pasti. Všechny možné východy totiž byly nepoužitelné.\n\nGav nelenil a rozhodl se Sadowovi pomstít jinak. Přes stále ještě funkční komunikační zařízení zavolal do systému Koros, kde mezitím bitva skončila drtivým vítězstvím císařovny Tety. Císařovny letka spolu s Jori na palubě jedné z lodí přicestovala do systému téměř okamžitě, aby Gava Daragona zatkla. Gav je však všechny varoval, ať se nepřibližují ke stanici, že je to léčka, z níž se nelze dostat. Také jim pověděl, že se Sithy skoncoval a poskytl jim informaci, že je sithské impérium nechráněno. Takže pokud má být válka rychle ukončena, mají možnost teď.\n\nV ten moment se však náhle v systému zjevily zbytky flotily Nagy Sadowa, jež uprchly z Coruscantu a Korosu. Sadow prohlásil, že se Temní páni ze Sithu nevzdávají lehce. Síly císařovny Tety toto setkání vnímaly jako snadnou možnost, jak s ním skoncovat, a tak vypukla krátká, za to však intenzivní bitva. Naga Sadow měl pro všechny jedno překvapení. Ze své vlajkové lodi \"Corsair\" třídy Derriphan vypustil svou tajnou superzbraň nabitou temnou stranou Síly a zmizel v hyperprostoru. Superzbraň spustila na veleobrovi masivní sluneční erupce, jež byly dost silné, aby zničily vše v blízkosti. Gav přesvědčil Jori i císařovnu, aby zmizely a zachránily, a šly bojovat na souřadnice ke Korribanu. Červený veleobr se poté změnil v supernovu, která měla dle Sadowových představ koroskou flotilu zcela zničit.\n\nPřestože na sebe sithská a koroská plavidla intenzivně útočila, obě strany nezaznamenaly žádnou oběť. Zemřel zde pouze uvízlý Gav Daragon.\n\nSithský lord Naga Sadow se vrátil se svou zdecimovanou flotilou zpět do svého impéria, kde na něj nečekalo nic dobrého. Byl si vědom toho, že prohrál, ale věřil, že se do republiky jednoho dne vrátí a za svou porážku se pomstí.\n\nJakmile dorazil na Korriban, čekalo ho nepříjemné překvapení. Sadow byl totiž přesvědčen, že před válkou Ludo Kresshe při jeho pokusu zastavit zbrojení zabil, ale mýlil se. Ten zde trpělivě čekal, až se s hanbou z Republiky vrátí, aby ho dorazil a pomstil se mu za všechno. Kressh se prohlásil za skutečného Temného pána ze Sithu a řekl svému rivalovi, že tenkrát nad Khar Delbu sestřelil pouze prázdnou falešnou vlajkovou loď a ve skutečnosti šel připravit \"ohňostroj na uvítanou\" z jeho cesty do jádra galaxie. Sadowa označil za nebezpečného a za hrozbu pro Sithské impérium a z okamžitou platností za vyhnance.\n\nSadow na to odpověděl střelbou. Nad Korribanem vypukla mohutná bitva mezi zdecimovanou invazní armádou a narychlo splácané armády Kresshových loajalistů, kde bojovaly zejména malé křižníky a stíhače. Velké lodě se skoro všechny mezi sebou zničily masivní laserovou palbou. Jenže Naga Sadow měl po ruce plán. Nechal nasměrovat jeden vážně poškozený a těžko ovladatelný křižník přímo na Kresshovu vlajkovou loď. Obě lodi se srazily a Ludo Kressh tak v bitvě zemřel. Ostatní Sithové po smrti velitele přestali bojovat.\n\nPřes toto vítězství neměl Naga Sadow ze smrti svého dávného rivala radost, protože již neměl téměř nic, s čím by mohl dále bojovat, přestože ho Kresshovi lidé po bitvě uznali za svého pána. Věděl, že se blíží konec.\n\nNedlouho po Kresshově smrti z hyperprostoru vyletěla flotila císařovny Tety z Korosu na základě souřadnic, které poskytl Gav Daragon. Sadow bojoval velmi divoce a brutálně, avšak se znaky zoufalství. Věděl, že po všem, čím jeho armáda prošla, tuto bitvu proti charismatické císařovně vyhrát nemůže.\n\nJori Daragon zde byla také, aby se pomstila na Sadowovi za smrt jejího bratra, a sestřelila několik sithských stíhačů a zasadila několik kritických ran na zbylé sithské křižníky. Soustředěná palba ostatních lodí velmi rychle odstranila sithskou flotilu z oběžné dráhy Korribanu. Sadowova vlajková loď Corsair už měla vybité všechny zbraně, nefunkční obranné systémy a panoval tam chaos. Proto využil zbylé své lodě jako živé štíty a stáhl se k blízkému systému Denarii, kde znovu využil svou superzbraň. Tentokrát však supernova stíhače a lodě, jež ho pronásledovaly, zastavila. Z této dvojhvězdy se stala mlhovina Denarii Nova.\n\nNa Korribanu se po Sadowově zmizení chopil nad Sithy moci Shar Dakhan jako \"úřadující\" Temný pán ze Sithu, který velel invazi na Coruscant. Měl na výběr, buď kapitulace, nebo druhá možnost. Zvolil druhou možnost a zoufalým massassijům nařídil, aby prováděly na koroské křižníky sebevražedné útoky. Ze začátku byl s touto taktikou úspěšný, ale postupem času mu došly zdroje, navíc z Republiky dorazily korosanům posily. Přesto se Sithové odmítli vzdát a bojovali doslova do posledního muže.\n\nPo této bitvě se koroské a republikové válečné lodě z Korribanu stáhly.\n\nV Republice se případ Sithů projednával na nejvyšších pozicích a nejvyšší kancléř Pultimo nařídil dobýt celé Sithské impérium. Jediové spolu s republikovou flotilou měli najít a zničit všechny sithské pevnosti a artefakty, jež sloužily k manipulaci s temnou stranou Síly. Na Korriban dorazily republikové invazní armády a kompetně vybombardovaly povrch. Poté republikové lodě lokalizovaly všechny světy ze sithského prostoru, včetně metropole na Ziostu. Na nich Sithové nadále prováděly Dakhanovu taktiku sebevražedných útoků, čímž sami sebe oslabovali více než nepřítele.\n\nJediové zajistili velkou spoustu sithských artefaktů, z nichž nejvýznamnější jsou sithské holokrony, obsahující fragmenty duší padlých Temných pánů a temných Jediů a nebezpečné znalosti Temné strany. Své místo tyto artefakty našly v depozitáři na akademii na Ossusu, protože je nešlo zničit jinak, než zase temnou stranou Síly.\n\nTento konflikt přivedl rasu Sithů na pokraj vyhubení. Ze sithského prostoru tento druh zcela zmizel. Přesto se povedlo několika skupinám zkáze uniknout.\n\nNaga Sadow dokázal ze sithského prostoru vymanévrovat, unikl pozornosti republikových hlídek i hlídek jeho nepřátel mezi Sithy a s loajálními massassijskými bojovníky dorazil na planetu Yavin, na jehož čtvrtém měsíci se ukryl. Pomocí sithské magie se uvedl do hluboké stáze, zatímco jeho massassijové během následujících staletí zdivočeli. Několik příslušníků sithské rasy se dále ukrylo na planety Ambria, Tund, Thule a Vjun, avšak žádné Impérium se obnovit nepokoušeli, raději chtěli zůstat zapomenuti.\n\nJeden méně významný Sithský lord Vitiate, loajální následovník Marky Ragnose, dokázal uniknout až do Neznámých regionů, když po dvacet let cestoval naslepo pomocí náhodného zadávání hyperprostorových souřadnic, aby se vyhnul republikovým lodím, jež nepřetržitě hlídaly celý sithský prostor. Nakonec dorazil na dávno zapomenutý svět Dromund Kaas, kde se prohlásil Sithským císařem, zahájil své temné rituály, kterými proměnil tuto planetu plnou života ve věčně zmoklou bouřnou planetu, aby si prodloužil vlastní život. S tímto se pustil do obnovy Impéria, aby připravil Republice a Jediům krutou pomstu…\n\nRytíř Jedi Odan-Urr po válce založil na Ossusu muzeum velké jako celé město, kde byly uskladněny všechny nalezené a zachovalé sithské artefakty společně po boku dávných jedijských artefaktů, pro něž již nebylo využití. Muzeum posloužilo i jako základ pro vybudování velké knihovny na Ossusu a nové akademie Jediů, nazvané Praxeum. Jediové po válce dostali od senátu darem za odvahu v bitvě o Coruscant pozemek, kde si měli zbudovat pevnost. Jediové dar sice přijali, ale místo zelo ještě následující milénium prázdnotou, než se rozhodli vystavit na něm svůj jedijský chrám.\n\nCísařovna Teta byla po válce oslavována za rozhodnost a brilantní taktické myšlení i schopnost vyjednávat a odpouštět. Po její smrti ji její lid poctil tak, že celý hvězdný systém Koros z hlubokého jádra, obsahující sedm obydlených planet, přejmenovali na Systém císařovny Tety.\n\nJori Daragonová po válce převzala Aarrbovu dílnu na opravu lodí a byla i se svým zesnulým bratrem považována za hrdinku. Na jejich počest byla hyperprostorová cesta, kterou ze zoufalství před válkou objevili a přivedli tak Sithy do Republiky, pojmenována jako \"„Daragonská stezka“ (Daragon Trail)\". Zlí jazykové tvrdili, že kdyby je tenkrát před jejich osudnou cestou nezachránili rytíři Jedi před námezdními lovci, nikdy k válce nedošlo. Jediové i císařovna byli jiného názoru. Kdyby Sithové jednoho dne objevili tuto cestu sami, nikdo by na konflikt takového rozsahu a o takové krutosti nebyl připravený. Díky Jori Daragonové koroská armáda připravená byla a to bylo rozhodující. Krom toho si Gav včas uvědomil, komu vlastně slouží, a umožnil Sithské impérium zla na několik staletí zcela zlikvidovat. Navíc byl díky konfliktu systém císařovny Tety po vleklé občanské válce, jež tomu všemu předcházela, sjednocený a obyvatelé usmíření.\n\nO Sithech pak Galaxie na téměř tisíc let už nic neslyšela.\n\n\n\n"}
{"id": "833142", "url": "https://cs.wikipedia.org/wiki?curid=833142", "title": "Kanton Auneuil", "text": "Kanton Auneuil\n\nKanton Auneuil (fr. \"Canton de Auneuil\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "833143", "url": "https://cs.wikipedia.org/wiki?curid=833143", "title": "Kanton Betz", "text": "Kanton Betz\n\nKanton Betz (fr. \"Canton de Betz\") byl francouzský kanton v departementu Oise v regionu Pikardie. Skládal se z 25 obcí. Zrušen byl po reformě kantonů 2014.\n\n"}
{"id": "833145", "url": "https://cs.wikipedia.org/wiki?curid=833145", "title": "Kanton Le Coudray-Saint-Germer", "text": "Kanton Le Coudray-Saint-Germer\n\nKanton Le Coudray-Saint-Germer (fr. \"Canton du Coudray-Saint-Germer\") byl francouzský kanton v departementu Oise v regionu Pikardie. Skládal se z 18 obcí. Zrušen byl po reformě kantonů 2014.\n\n"}
{"id": "833146", "url": "https://cs.wikipedia.org/wiki?curid=833146", "title": "Kanton Chantilly", "text": "Kanton Chantilly\n\nKanton Chantilly (fr. \"Canton de Chantilly\") je francouzský kanton v departementu Oise v regionu Hauts-de-France. Skládá se z deseti obcí. Před reformou kantonů 2014 ho tvořilo 6 obcí.\n\nod roku 2015:\n\npřed rokem 2015:\n\n"}
{"id": "833149", "url": "https://cs.wikipedia.org/wiki?curid=833149", "title": "Kanton Chaumont-en-Vexin", "text": "Kanton Chaumont-en-Vexin\n\nKanton Chaumont-en-Vexin (fr. \"Canton de Chaumont-en-Vexin\") je francouzský kanton v departementu Oise v regionu Hauts-de-France. Skládá se z 72 obcí. Před reformou kantonů 2014 ho tvořilo 37 obcí.\n\nod roku 2015:\n\n\npřed rokem 2015:\n\n"}
{"id": "833153", "url": "https://cs.wikipedia.org/wiki?curid=833153", "title": "Kanton Clermont", "text": "Kanton Clermont\n\nKanton Clermont (fr. \"Canton de Clermont\") je francouzský kanton v departementu Oise v regionu Hauts-de-France. Skládá se z 20 obcí. Před reformou kantonů 2014 ho tvořilo 24 obcí.\n\nod roku 2015:\n\npřed rokem 2015:\n\n"}
{"id": "833157", "url": "https://cs.wikipedia.org/wiki?curid=833157", "title": "Kanton Crépy-en-Valois", "text": "Kanton Crépy-en-Valois\n\nKanton Crépy-en-Valois (fr. \"Canton de Crépy-en-Valois\") je francouzský kanton v departementu Oise v regionu Hauts-de-France. Skládá se z 25 obcí.\n\npřed rokem 2015:\n\npřed rokem 2015:\n\n"}
{"id": "833158", "url": "https://cs.wikipedia.org/wiki?curid=833158", "title": "Kanton Crèvecœur-le-Grand", "text": "Kanton Crèvecœur-le-Grand\n\nKanton Crèvecœur-le-Grand (fr. \"Canton de Crèvecœur-le-Grand\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n"}
{"id": "833161", "url": "https://cs.wikipedia.org/wiki?curid=833161", "title": "Kanton Creil-Nogent-sur-Oise", "text": "Kanton Creil-Nogent-sur-Oise\n\nKanton Creil-Nogent-sur-Oise (fr. \"Canton de Creil-Nogent-sur-Oise\") byl francouzský kanton v departementu Oise v regionu Pikardie. Skládal se z části obce Creil a obcí Nogent-sur-Oise a Villers-Saint-Paul. Zrušen byl po reformě kantonů 2014.\n"}
{"id": "833162", "url": "https://cs.wikipedia.org/wiki?curid=833162", "title": "Kanton Creil-Sud", "text": "Kanton Creil-Sud\n\nKanton Creil-Sud (fr. \"Canton de Creil-Sud\") byl francouzský kanton v departementu Oise v regionu Pikardie. Skládal se z jižní části obce Creil (zbývají území náleželo do kantonu Creil-Nogent-sur-Oise). Zrušen byl po reformě kantonů 2014.\n"}
{"id": "833163", "url": "https://cs.wikipedia.org/wiki?curid=833163", "title": "Kanton Formerie", "text": "Kanton Formerie\n\nKanton Formerie (fr. \"Canton de Formerie\") byl francouzský kanton v departementu Oise v regionu Pikardie. Skládal se z 23 obcí. Zrušen byl po reformě kantonů 2014.\n\n"}
{"id": "833164", "url": "https://cs.wikipedia.org/wiki?curid=833164", "title": "Kanton Froissy", "text": "Kanton Froissy\n\nKanton Froissy (fr. \"Canton de Froissy\") byl francouzský kanton v departementu Oise v regionu Pikardie. Skládal se ze 17 obcí. Zrušen byl po reformě kantonů 2014.\n\n"}
{"id": "833165", "url": "https://cs.wikipedia.org/wiki?curid=833165", "title": "Kanton Grandvilliers", "text": "Kanton Grandvilliers\n\nKanton Grandvilliers (fr. \"Canton de Grandvilliers\") je francouzský kanton v departementu Oise v regionu Hauts-de-France. Skládá se ze 101 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n\n"}
{"id": "833166", "url": "https://cs.wikipedia.org/wiki?curid=833166", "title": "Okres Gödöllő", "text": "Okres Gödöllő\n\nOkres Gödöllő ( ) je okres maďarské župy Pest. Jeho centrem je město Gödöllő.\n\nOkres se skládá z 15 obcí.\nCsömör, Dány, Erdőkertes, Gödöllő, Isaszeg, Kerepes, Kistarcsa, Mogyoród, Nagytarcsa, Pécel, Szada, Vácszentlászló, Valkó, Veresegyház, Zsámbok.\n"}
{"id": "833167", "url": "https://cs.wikipedia.org/wiki?curid=833167", "title": "Okres Gyál", "text": "Okres Gyál\n\nOkres Gyál ( ) je okres maďarské župy Pest. Centrem okresu je město Gyál. \n\nOkres se skládá ze 4 obcí.\nAlsónémedi, Felsőpakony, Gyál, Ócsa.\n"}
{"id": "833168", "url": "https://cs.wikipedia.org/wiki?curid=833168", "title": "Kanton Compiègne-Sud-Est", "text": "Kanton Compiègne-Sud-Est\n\nKanton Compiègne-Sud-Ouest (fr. \"Canton de Compiègne-Sud-Ouest\") byl francouzský kanton v departementu Oise v regionu Pikardie. Skládal se z 5 obcí. Zrušen byl po reformě kantonů 2014.\n\n"}
{"id": "833170", "url": "https://cs.wikipedia.org/wiki?curid=833170", "title": "Okres Ráckeve", "text": "Okres Ráckeve\n\nOkres Ráckeve ( ) je okres maďarské župy Pest. Jeho centrem je město Ráckeve.\n\nRozloha okresu je zhruba 417 km. V lednu 2013 zde žilo 36 120 obyvatel.\nApaj, Áporka, Dömsöd, Kiskunlacháza, Lórév, Makád, Ráckeve, Szigetbecse, Szigetcsép, Szigetszentmárton, Szigetújfalu\n"}
{"id": "833171", "url": "https://cs.wikipedia.org/wiki?curid=833171", "title": "Kanton Liancourt", "text": "Kanton Liancourt\n\nKanton Liancourt (fr. \"Canton de Liancourt\") byl francouzský kanton v departementu Oise v regionu Pikardie. Skládal se z 22 obcí. Zrušen byl po reformě kantonů 2014.\n\n"}
{"id": "833172", "url": "https://cs.wikipedia.org/wiki?curid=833172", "title": "Kanton Maignelay-Montigny", "text": "Kanton Maignelay-Montigny\n\nKanton Maignelay-Montigny (fr. \"Canton de Maignelay-Montigny\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "833173", "url": "https://cs.wikipedia.org/wiki?curid=833173", "title": "Okres Szob", "text": "Okres Szob\n\nOkres Szob ( ) je okres maďarské župy Pest. Jeho centrem je město Szob.\n\nSkládá se ze 17 obcí (včetně měst Szob a Nagymaros).\nBernecebaráti, Ipolydamásd, Ipolytölgyes, Kemence, Kismaros, Kóspallag, Letkés, Márianosztra, Nagybörzsöny, Nagymaros, Perőcsény, Szob, Szokolya, Tésa, Vámosmikola, Verőce, Zebegény\n"}
{"id": "833174", "url": "https://cs.wikipedia.org/wiki?curid=833174", "title": "Kanton Marseille-en-Beauvaisis", "text": "Kanton Marseille-en-Beauvaisis\n\nKanton Marseille-en-Beauvaisis (fr. \"Canton de Marseille-en-Beauvaisis\") byl francouzský kanton v departementu Oise v regionu Pikardie. Skládal se z 19 obcí. Zrušen byl po reformě kantonů 2014.\n\n"}
{"id": "833176", "url": "https://cs.wikipedia.org/wiki?curid=833176", "title": "Kanton Nanteuil-le-Haudouin", "text": "Kanton Nanteuil-le-Haudouin\n\nKanton Nanteuil-le-Haudouin (fr. \"Canton de Nanteuil-le-Haudouin\") je francouzský kanton v departementu Oise v regionu Hauts-de-France. Skládá se ze 46 obcí. Před reformou kantonů 2014 ho tvořilo 19 obcí.\n\nod roku 2015:\n\npřed rokem 2015:\n\n"}
{"id": "833178", "url": "https://cs.wikipedia.org/wiki?curid=833178", "title": "Okres Bácsalmás", "text": "Okres Bácsalmás\n\nOkres Bácsalmás ( ) je okres v Maďarsku v župě Bács-Kiskun. Jeho správním centrem je město Bácsalmás.\n\nOkres leží v jižní části župy Bács-Kiskun. Na jihu sousedí se Srbskem a dále s okresy Baja, Jánoshalma a Kiskunhalas.\n\nV okrese se nachází celkem 10 měst a obcí\n\nMěsta\n\nMěstyse\n\nObce\n"}
{"id": "833179", "url": "https://cs.wikipedia.org/wiki?curid=833179", "title": "Okres Jánoshalma", "text": "Okres Jánoshalma\n\nOkres Jánoshalma ( je okres v Maďarsku v župě Bács-Kiskun. Jeho správním centrem je město Jánoshalma.\n\nV okrese se nachází celkem 5 měst a obcí.\n\nMěsta\n\nObce\n"}
{"id": "833180", "url": "https://cs.wikipedia.org/wiki?curid=833180", "title": "Kanton Neuilly-en-Thelle", "text": "Kanton Neuilly-en-Thelle\n\nKanton Neuilly-en-Thelle (fr. \"Canton de Neuilly-en-Thelle\") byl francouzský kanton v departementu Oise v regionu Pikardie. Skládal se z 15 obcí. Zrušen byl po reformě kantonů 2014.\n\n"}
{"id": "833181", "url": "https://cs.wikipedia.org/wiki?curid=833181", "title": "I See Red EP", "text": "I See Red EP\n\nI See Red je první EP skupiny Uh Huh Her, které bylo vydáno 24. července 2007 v USA.\n\n"}
{"id": "833182", "url": "https://cs.wikipedia.org/wiki?curid=833182", "title": "Kanton Pont-Sainte-Maxence", "text": "Kanton Pont-Sainte-Maxence\n\nKanton Pont-Sainte-Maxence (fr. \"Canton de Pont-Sainte-Maxence\") je francouzský kanton v departementu Oise v regionu Hauts-de-France. Skládá se z 23 obcí. Před reformou kantonů 2014 ho tvořilo 13 obcí.\n\nod roku 2015:\n\npřed rokem 2015:\n\n"}
{"id": "833183", "url": "https://cs.wikipedia.org/wiki?curid=833183", "title": "Okres Kecskemét", "text": "Okres Kecskemét\n\nOkres Kecskemét ( ) je okres v Maďarsku v župě Bács-Kiskun. Jeho správním centrem je město Kecskemét.\n\nV okrese se nachází celkem 16 měst a obcí.\n\nMěsta\n\nObce\n"}
{"id": "833184", "url": "https://cs.wikipedia.org/wiki?curid=833184", "title": "Kanton Ribécourt-Dreslincourt", "text": "Kanton Ribécourt-Dreslincourt\n\nKanton Ribécourt-Dreslincourt (fr. \"Canton de Ribécourt-Dreslincourt\") byl francouzský kanton v departementu Oise v regionu Pikardie. Skládal se ze 17 obcí. Zrušen byl po reformě kantonů 2014.\n\n"}
{"id": "833185", "url": "https://cs.wikipedia.org/wiki?curid=833185", "title": "Okres Kiskőrös", "text": "Okres Kiskőrös\n\nOkres Kiskőrös ( ) je okres v Maďarsku v župě Bács-Kiskun. Jeho správním centrem je město Kiskőrös.\n\nV okrese se nachází čtyři města a 11 obcí.\n\nMěsta\n\nObce\n"}
{"id": "833186", "url": "https://cs.wikipedia.org/wiki?curid=833186", "title": "Okres Kiskunfélegyháza", "text": "Okres Kiskunfélegyháza\n\nOkres Kiskunfélegyháza ( ) je okres v Maďarsku v župě Bács-Kiskun. Jeho správním centrem je město Kiskunfélegyháza.\n\nV okrese se nachází celkem 6 měst a obcí.\n\nMěsta\n\nMěstyse\n\nObce\n"}
{"id": "833187", "url": "https://cs.wikipedia.org/wiki?curid=833187", "title": "Kanton Saint-Just-en-Chaussée", "text": "Kanton Saint-Just-en-Chaussée\n\nKanton Saint-Just-en-Chaussée (fr. \"Canton de Saint-Just-en-Chaussée\") je francouzský kanton v departementu Oise v regionu Hauts-de-France. Skládá se z 84 obcí. Před reformou kantonů 2014 ho tvořilo 29 obcí.\n\nod roku 2015:\n\n\npřed rokem 2015:\n\n"}
{"id": "833190", "url": "https://cs.wikipedia.org/wiki?curid=833190", "title": "Okres Kiskunmajsa", "text": "Okres Kiskunmajsa\n\nOkres Kiskunmajsa ( ) je okres v Maďarsku v župě Bács-Kiskun. Jeho správním centrem je město Kiskunmajsa.\n\nV okrese se nachází celkem 6 měst a obcí.\n\nMěsta\n\nObce\n"}
{"id": "833191", "url": "https://cs.wikipedia.org/wiki?curid=833191", "title": "Kanton Senlis", "text": "Kanton Senlis\n\nKanton Senlis (fr. \"Canton de Senlis\") je francouzský kanton v departementu Oise v regionu Hauts-de-France. Skládá se ze 14 obcí. Před reformou kantonů 2014 ho tvořilo 17 obcí.\n\nod roku 2015:\n\npřed rokem 2015:\n\n"}
{"id": "833192", "url": "https://cs.wikipedia.org/wiki?curid=833192", "title": "Okres Kunszentmiklós", "text": "Okres Kunszentmiklós\n\nOkres Kunszentmiklós ( ) je okres v Maďarsku v župě Bács-Kiskun. Jeho správním centrem je město Kunszentmiklós.\n\nV okrese se nachází celkem 9 měst a obcí.\n\nMěsta\n\nObce\n"}
{"id": "833193", "url": "https://cs.wikipedia.org/wiki?curid=833193", "title": "Darwinův hrbolek", "text": "Darwinův hrbolek\n\nDarwinův hrbolek (lat. \"tuberculum auriculae\") je hrbolek na ušním boltci, který se u některých jedinců nachází na hranici horní a střední třetiny zadní části helixu (vnějšího zavinutého okraje boltce). O hrbolku se poprvé zmiňuje Charles Darwin ve své knize O původu člověka (1879), a proto se pro něj ujal název „Darwinův hrbolek“. Darwin tvrdí, že je to rudimentální (Darwinův hrbolek je atavismus) znak, který se u člověka objevuje kvůli jeho příbuznosti s primáty, kteří často mají na podobném místě výrazný hrbol.\n\nTento hrbol je možné pozorovat u části lidské populace (podle některých zdrojů cca 1 %, podle jiných 10,4 %, ve skutečnosti je každé měření velmi subjektivní, protože v populaci existuje velmi plynulý přechod). Tzv. Schwalbeho stupnice slouží k hodnocení míry, s jakou došlo u dané osoby k rozvoji Darwinova hrbolku. K nejvyšším stupňům patří ucho makakové (připomínající rod makak, \"Macaca\") a ucho cerkopithekové (připomínající rod kočkodan, \"Cercopithecus\"). Je zajímavé, že ucho lidského plodu připomíná právě ucho makakového typu – pak se však tvar boltce mění a po narození se makakové ucho považuje za vývojovou anomálii.\n\nTradičně se Darwinův hrbolek používá ve středoškolské genetice k demonstraci jednoalelové dědičnosti. McDonald však ve své knize \"Myths of Human Genetics\" uvádí, že se jedná o omyl, ve skutečnosti je Darwinův hrbolek ovlivněn buď velkým množstvím genů, nebo je spíše genetický vliv na tento znak velmi nízký.\n"}
{"id": "833194", "url": "https://cs.wikipedia.org/wiki?curid=833194", "title": "Kanton Songeons", "text": "Kanton Songeons\n\nKanton Songeons (fr. \"Canton de Songeons\") byl francouzský kanton v departementu Oise v regionu Pikardie. Skládal se z 28 obcí. Zrušen byl po reformě kantonů 2014.\n\n"}
{"id": "833196", "url": "https://cs.wikipedia.org/wiki?curid=833196", "title": "Martin T3M", "text": "Martin T3M\n\nMartin T3M byl americký torpédový bombardér používaný námořnictvem Spojených států (US Navy) v 20. letech 20. století. Byl to jednomotorový třímístný dvouplošník, který v rámci US Navy operoval jak z pozemních základen, tak i z letadlových lodí od roku 1926 do roku 1932.\n\nSpolečnost Glenn L. Martin Company postavila v roce 1925 75 strojů Martin SC, což byla verze letounu Curtiss CS. Poté byla schopna nabídnout vlastní vylepšený stroj, který požadovalo námořnictvo Spojených států, které vypsalo požadavek na nový torpédový bombardér a průzkumný letoun. Tento letoun, který dostal označení T3M-1, poprvé vzlétnul v červenci 1926. \n\nT3M byl velký jednomotorový dvouplošník, který mohl být opatřen buď klasickým podvozkem záďového typu, nebo plováky. Trup byl sestaven ze svařovaných ocelových trubek namísto nýtované konstrukce letounů CS/SC. Posádku tvořili pilot, bombometčík a zadní střelec. Pilot a bombometčík seděli vedle sebe a střelec za nimi. Letoun byl poháněn motorem Wright T-3B s výkonem 575 k (429 kW). Bylo postaveno 24 strojů T3M-1.\n\nJelikož měl T3M-1 slabý výkon, měla vylepšená verze instalován mnohem silnější motor Packard 3A-2500 s výkonem 770 k (574 kW). Tato verze, označená T3M-2, měla i vylepšená křídla, přičemž horní i dolní křídlo mělo stejné rozpětí (zatímco T3M-1 měl spodní křídlo s větším rozpětím), chladič byl nahrazen dvojicí chladičů po stranách trupu a všichni členové posádky seděli za sebou v tandemovém uspořádání. Námořnictvo Spojených států objednalo 100 letounů T3M-2, jeden byl vybaven hvězdicovými motory Pratt & Whitney Hornet a později i Wright Cyclone, které dostaly označení XT3M-3 a XT3M-4. Tyto letouny se staly základem letounu Martin T4M, které tyto letouny nakonec nahradily ve službě u námořnictva Spojených států.\n\nDodávky letounů T3M-1 k námořnictvu Spojených států byly zahájeny a září 1926. Stroje T3M-1 nebyly příliš používány a v operační službě byly nahrazeny výkonnějšími stroji T3M-2 v roce 1927. Ačkoliv i stroje T3M-2 byly nahrazeny ve službě v první linii řadovými motory poháněnými stroji T4M, zůstaly v aktivní službě nejméně do roku 1932.\n\nT3M-1\nT3M-2\nXT3M-3\nXT3M-4\n\n\"Technické údaje pocházejí z publikace „United States Navy Aircraft since 1911“\".\n\n\n\n\n Spojené státy\n\n\n"}
{"id": "833197", "url": "https://cs.wikipedia.org/wiki?curid=833197", "title": "Kanton Méru", "text": "Kanton Méru\n\nKanton Méru (fr. \"Canton de Méru\") je francouzský kanton v departementu Oise v regionu Hauts-de-France. Skládá se ze 16 obcí. Před reformou kantonů 2014 ho tvořilo 20 obcí.\n\nod roku 2015:\n\npřed rokem 2015:\n\n"}
{"id": "833198", "url": "https://cs.wikipedia.org/wiki?curid=833198", "title": "Kanton Montataire", "text": "Kanton Montataire\n\nKanton Montataire (fr. \"Canton de Montataire\") je francouzský kanton v departementu Oise v regionu Hauts-de-France. Skládá se z 15 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n\n"}
{"id": "833200", "url": "https://cs.wikipedia.org/wiki?curid=833200", "title": "Tiwanaku", "text": "Tiwanaku\n\nTiwanaku (španělsky \"Tiahuanaco\" nebo \"Tiahuanacu\") je archeologická lokalita a jedna z nejvýznamnějších historických památek Bolívie, bývalé město v Andách. Leží v západní části Bolívie v departementu La Paz na okraji plochého a širokého údolí Altiplano ve výšce 3 850 m n. m., 20 km od jezera Titicaca a 72 km od La Paz v. Od roku 2000 figuruje na seznamu světového kulturního dědictví UNESCO.\n\nPodle většiny verzí andských legend je Tiwanaku (Tiahuanaco) označováno jako místo, kde se \"velký Viracocha\" po velké potopě opět zjevil a stvořil život. Zde byl předkům Inků svěřen zlatý prut, pomocí kterého založili svou civilizaci v Andách.\n\nČas vzniku a dějiny Tiahuanaca dodnes nejsou objasněny. S určitostí se ví pouze to, že bylo vytvořeno předinskou kulturou. Přínos v objevování Tiahuanaca patří Arthuru Posnanskému - rakousko-uherskému staviteli, který se počátkem 20. století přestěhoval do Bolívie, aby provádět průzkumy Tiahuanaca a následně zasvětil celý život odkrývání jeho tajemství. Jeho výzkumy ho vedly k vytvoření nejkontroverznější teorie času vzniku Tiahuanaco — období 15 000 let př .n. l. K tomuto časovému období dospěl po vyhodnocení původní astronomické orientace chrámu Kalasasaya a vzhledem k její astronomické orientaci v současnosti. Na základě současných údajů ze satelitů upřesnil toto datum americký archeoastronom Neil Steede přibližně na dobu 12 000 let. Tvrzením, že Tiahuanaco je nejstarším městem světa, které bylo vybudováno před potopou světa si proti sobě postavil většinu vědecké archeologické obce.\n\nArcheologové udávají dobu blízkou počátku našeho letopočtu. Nejdříve tak kolem roku 110 n.l. Největšího rozkvětu došlo kolem roku 800 n.l. Tou dobou vytvořili božstva, která předcházela těm inckým.\n\nOd 16. století bylo Tiahuanaco systematicky likvidováno. V rámci katolické zuřivé kampaně, jejímž účelem bylo vyhladit v Andách modlářství, bylo zničeno velké množství soch. V tomto období vykopali hledači pokladů hluboký kráter do vrcholu pyramidy Akapana. V 19. století si ze starobylých megalitů města udělali lom inženýři při stavbě železničního náspu. Kamenné bloky z Tiahuanaca se běžně odvážely, rozbíjely a používaly jako stavební materiál až do začátku 20. století a to i na staveništích tak vzdálených jako je La Paz. To, co z trosek zbylo, odnášeli vesničané na stavbu svých domků a jeho ruiny také vykrádali bezohlední lovci kuriozit a lupiči, kteří ukradli všechno, co se dalo zpeněžit, a do toho, co se nedalo odnést alespoň vyryli své iniciály. Ve snaze zachránit několik zbývajících soch před dalším devastováním nápisy a jiným svévolným poškozováním, byly ve 40. letech 20. století téměř všechny nedotčené sochy odvezeny do La Paz a umístěny do jakéhosi muzea pod širým nebem v blízkosti stadionu, vedle nejrušnější křižovatky. V Tiahuanacu zůstaly z původních soch pouze tři: největší umístěná v interiéru muzea a dvě v chrámu Kalasasaya ohrazeny ostnatým drátem.\n\nSoučasná archeologická lokalita Tiahuanaco se skládá ze čtyř hlavních celků: polopodzemního chrámu, chrámu Kalasasaya, pyramidy Akapana a Puma punku (Lví brána), která leží jihozápadně od hlavní rozsáhlé lokality.\n\n\nHlavní lomy andezitu, z nichž bylo Tiwanaku postaveno se nacházejí ve vzdálenosti 60 km, lomy, z nichž pochází červený pískovec jsou ve vzdálenosti 15 km. Další zajímavostí je, že jednotlivé andezitové několikatunové monolity byly spojovány kovovými svorkami, které byly vyrobeny z neobvyklé slitiny obsahující 2,05% arzénu, 95,15% mědi, 0,26% železa, 0,84% křemíku a 1,7% niklu, přičemž zdroj niklu se nikde v Bolívii nenachází. Zajímavé je, že teplota tavení této slitiny je poměrně vysoká.\n"}
{"id": "833203", "url": "https://cs.wikipedia.org/wiki?curid=833203", "title": "Okres Siklós", "text": "Okres Siklós\n\nOkres Siklós ( ) je okres v jižním Maďarsku v župě Baranya. Jeho správním centrem je město Siklós.\n\nV okrese se nachází celkem 53 měst a obcí.\n\nMěsta\n\nMěstyse\n\nObce\n"}
{"id": "833206", "url": "https://cs.wikipedia.org/wiki?curid=833206", "title": "Okres Szigetvár", "text": "Okres Szigetvár\n\nOkres Szigetvár ( ) je okres v jižním Maďarsku v župě Baranya. Jeho správním centrem je město Szigetvár.\n\nV okrese se nachází celkem 45 měst a obcí.\n\nMěsta\n\nObce\n"}
{"id": "833207", "url": "https://cs.wikipedia.org/wiki?curid=833207", "title": "Okres Békés", "text": "Okres Békés\n\nOkres Békés ( ) je okres v Maďarsku v župě Békés. Jeho správním centrem je město Békés.\n\nMěsta\n\nObce\n"}
{"id": "833208", "url": "https://cs.wikipedia.org/wiki?curid=833208", "title": "Okres Orosháza", "text": "Okres Orosháza\n\nOkres Orosháza ( ) je okres v Maďarsku v župě Békés. Jeho správním centrem je město Orosháza.\n\nMěsta\n\nMěstyse\n\nObce\n"}
{"id": "833209", "url": "https://cs.wikipedia.org/wiki?curid=833209", "title": "Okres Szarvas", "text": "Okres Szarvas\n\nOkres Szarvas ( ) je okres v Maďarsku v župě Békés. Jeho správním centrem je město Szarvas.\n\nOd roku 2013 má okres jen dvě města a čtyři vesnice.\n\nMěsta\n\nObce\n"}
{"id": "833210", "url": "https://cs.wikipedia.org/wiki?curid=833210", "title": "Okres Sarkad", "text": "Okres Sarkad\n\nOkres Sarkad ( ) je okres v Maďarsku v župě Békés. Jeho správním centrem je město Sarkad.\n\nMěsta\n\nObce\n"}
{"id": "833211", "url": "https://cs.wikipedia.org/wiki?curid=833211", "title": "Nocturnes (album)", "text": "Nocturnes (album)\n\nNocturnes je druhé studiové album skupiny Uh Huh Her, které bylo celosvětově vydáno 11. října 2011. Album obsahuje 4 singly \"Another Case\", \"Disdain\", \"Wake To Sleep\" a \"Human Nature\".\n\nRok před vydáním alba Nocturnes byla skladba \"Same High\" dostupná na EP \"Black & Blue\". V září roku 2011 bylo oznámeno, že album vyjde 11. října. 15. září začala kapela vysílat upoutávku na album, která obsahovala songy \"Another Case\" a \"Same High\".\n\nProducentkou alba je Wendy Melvoin ze společnosti Wendy & Lisa.\n\n9. ledna 2012 vystupovala skupina v live show Jimmy Kimmela s písněmi \"Marstorm\" a \"Disdain\". Video z tohoto vystoupení bylo zhlédnuto 12 000x během tří dnů.\n\nK tomuto albu bylo naplánováno turné po celých Spojených státech amerických a po některých evropských zemích (Spojené království, Nizozemí). Probíhalo od března roku 2011 do května roku 2012 a obsahovalo více než 40 vystoupení.\n\nCamila Grey, zpěvačka kapely, uvedla, že album bylo inspirováno nocí a temnotou, Leisha Hailey dodala, že toto album je zároveň o věcech, o kterých přemýšlíte, když spíte.\n\nNa rozdíl od předchozího studiového alba Common Reaction, bylo album Nocturnes napsáno bez jakékoliv pomoci od manažerů či producentů. Celé album bylo vytvořeno kapelou. Peníze na vydání alba vydělaly prodejem maleb a jiných osobních věcí. Konečně vydaly album \"bez jakéhokoliv tlaku\" jak prohlásila Hailey.\n\nSkladba \"Same High\" je součástí soundtracku k filmu Děcka jsou v pohodě a píseň \"Time Stand Still\" je na soundtracku k televiznímu seriálu The Secret Circle. Skladba \"Human Nature\" měla zaznít ve filmu Twilight.\n\n"}
{"id": "833212", "url": "https://cs.wikipedia.org/wiki?curid=833212", "title": "Okres Mezőkovácsháza", "text": "Okres Mezőkovácsháza\n\nOkres Mezőkovácsháza ( ) je okres v Maďarsku v župě Békés. Jeho správním centrem je město Mezőkovácsháza.\n\nMěsta\n\nMěstyse\n\nObce\n"}
{"id": "833213", "url": "https://cs.wikipedia.org/wiki?curid=833213", "title": "Okres Szeghalom", "text": "Okres Szeghalom\n\nOkres Szeghalom ( ) je okres v župě Békés v jihovýchodním Maďarsku. Sídlem okresu je od roku 2013 město Szeghalom.\n\nOkres se rozkládá ve Velké maďarské nížině. Nadmořská výška je zhruba 80 - 85 m. Územím protékají řeky Körös a Berettyó.\n\nOkres je tvořen čtyřmi městy a třemi vesnicemi. Přehled je uveden v tabulce, kde počet obyvatel je k 1. lednu 2012 :\n\nV okrese v lednu 2012 žilo celkem 29 013 lidí.  Ti tady pracují hlavně v zemědělství ( ovoce, pšenice, kukuřice) a v živošišné výrobě.  \n\nOkresem prochází především hlavní silnice č. 47, která spojuje oblast se župním městem Békéscsaba na jihozápadu a s městem Debrecín na severozápadu. Oblast je také protkána železničními tratěmi.\n"}
{"id": "833214", "url": "https://cs.wikipedia.org/wiki?curid=833214", "title": "Okres Csongrád", "text": "Okres Csongrád\n\nOkres Csongrád ( ) je okres v jižním Maďarsku v župě Csongrád. Jeho správním centrem je město Csongrád.\n\n"}
{"id": "833215", "url": "https://cs.wikipedia.org/wiki?curid=833215", "title": "Okres Balatonalmádi", "text": "Okres Balatonalmádi\n\nOkres Balatonalmádi ( ) je okres v Maďarsku v župě Veszprém. Jeho správním centrem je město Balatonalmádi.\n\nV okrese jsou tři města a 8 obcí.\n\n"}
{"id": "833217", "url": "https://cs.wikipedia.org/wiki?curid=833217", "title": "Bélmegyer", "text": "Bélmegyer\n\nBélmegyer je obec v jihovýchodním Maďarsku. Leží v župě Békés v okrese Békés, asi 25 km od Békéscsaby. Má rozlohu 6305 ha a v roce 2015 zde žilo 968 obyvatel. V roce 2001 se téměř 100 % z nich přihlásilo k maďarské národnosti.\n\nPrvní písemná zmínka pochází z roku 1346, místo však bylo osídleno již o několik století dříve: sídlil zde jeden ze staromaďarských kmenů, Megyerové.\n\nV blízkosti obce leží dva lovecké zámečky, Wenckheim a Kárász, jenž pochází z 50. let 19. století.\n"}
{"id": "833220", "url": "https://cs.wikipedia.org/wiki?curid=833220", "title": "Black and Blue EP", "text": "Black and Blue EP\n\nBlack and Blue je v pořadí druhé EP skupiny Uh Huh Her, které bylo celosvětově vydané 19. dubna 2011. EP obsahuje jeden singl a hudební video \"Black And Blue.\"\n\n"}
{"id": "833228", "url": "https://cs.wikipedia.org/wiki?curid=833228", "title": "Bogza", "text": "Bogza\n\nBogza (rumunská výslovnost: [ˈboɡza]) je rumunské příjmení. Nositeli příjmení jsou například:\n\n\n"}
{"id": "833243", "url": "https://cs.wikipedia.org/wiki?curid=833243", "title": "Dub bahenní", "text": "Dub bahenní\n\nDub bahenní (\"Quercus palustris\") je opadavý strom dorůstající výšky až 25 metrů. Pochází z východních oblastí USA a v Česku se občas pěstuje jako zajímavá parková dřevina. Bývá nápadný zejména hluboce prořezanými laloky listů a suchými větvemi svěšenými podél kmene. Je také používáno synonymum dub bažinný.\n\nDub bahenní je opadavý strom dorůstající výšky 25, výjimečně až 40 metrů. Borka je šedě hnědá, se širokými mělkými puklinami. Koruna je široce kuželovitá, přičemž spodní větve bývají charakteristicky svěšené dolů podél kmene a vytrvávají na stromě i suché.\n\nLetorosty jsou načervenale hnědé a rychle olysávají. Zimní pupeny jsou vejcovité, 3 až 5 mm dlouhé, lysé nebo s několika jemnými chlupy na vrcholu. Čepel listů je oválná až podlouhlá, 5 až 16 cm dlouhá a 5 až 12 cm široká, s 5 až 7 laloky. Laloky jsou pravidelně hluboce vykrajované. Listy jsou na bázi klínovité až uťaté a nejspodnější pár laloků je často poněkud zakřivený. Listy jsou na líci živě zelené a lesklé, lysé, pouze na rubu jsou v paždí žilek nápadné hnědé chomáčky chlupů. Řapík je 2 až 6 cm dlouhý. Na podzim se listy barví do červených odstínů. Žaludy dozrávají druhým rokem, jsou kulovité až vejcovité, 10 až 16 mm dlouhé, kryté asi do 1/4 až 1/3 ploše miskovitou číškou.\n\nDub bahenní pochází z východních oblastí USA, kde roste v nadmořských výškách 0 až 350 metrů. Vyhledává vlhké půdy a je poměrně rychle rostoucí dřevinou. V oblastech společného výskytu se dub bahenní kříží s jinými duby ze sekce \"Lobatae\": s dubem šarlatovým (\"Quercus coccinea\"), dubem celokrajným (\"Q. imbricaria\"), dubem marylandským (\"Q. marylandica\"), dubem černým (\"Q. nigra\"), dubem vrbolistým (\"Q. phellos\"), dubem červeným (\"Q. rubra\"), dubem sametovým (\"Q. velutina\") a dubem Shumardovým (\"Q. shumardii\").\n\nDub bahenní byl introdukován do Evropy již v roce 1800 Je to zajímavá, elegantní a rychle rostoucí dřevina, vysazovaná zejména v arboretech a zámeckých parcích. Pěstuje se také v různých okrasných kultivarech.\n"}
{"id": "833246", "url": "https://cs.wikipedia.org/wiki?curid=833246", "title": "Kanton Mouy", "text": "Kanton Mouy\n\nKanton Mouy (fr. \"Canton de Mouy\") je francouzský kanton v departementu Oise v regionu Hauts-de-France. Skládá se z 35 obcí. Před reformou kantonů 2014 ho tvořilo 11 obcí.\n\nod roku 2015:\n\n\npřed rokem 2015:\n\n"}
{"id": "833247", "url": "https://cs.wikipedia.org/wiki?curid=833247", "title": "Kanton Nivillers", "text": "Kanton Nivillers\n\nKanton Nivillers (fr. \"Canton de Nivillers\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "833248", "url": "https://cs.wikipedia.org/wiki?curid=833248", "title": "Kanton Noailles", "text": "Kanton Noailles\n\nKanton Noailles (fr. \"Canton de Noailles\") byl francouzský kanton v departementu Oise v regionu Pikardie. Skládal se z 21 obcí. Zrušen byl po reformě kantonů 2014.\n\n"}
{"id": "833249", "url": "https://cs.wikipedia.org/wiki?curid=833249", "title": "Kanton Beauvais-Sud-Ouest", "text": "Kanton Beauvais-Sud-Ouest\n\nKanton Beauvais-Sud-Ouest (fr. \"Canton de Beauvais-Sud-Ouest\") byl francouzský kanton v departementu Oise v regionu Pikardie. Skládal se z 5 obcí. Zrušen byl po reformě kantonů 2014.\n\n"}
{"id": "833251", "url": "https://cs.wikipedia.org/wiki?curid=833251", "title": "Kanton Beauvais-Nord-Ouest", "text": "Kanton Beauvais-Nord-Ouest\n\nKanton Beauvais-Nord-Ouest (fr. \"Canton de Beauvais-Nord-Ouest\") byl francouzský kanton v departementu Oise v regionu Pikardie. Skládal se z 5 obcí. Zrušen byl po reformě kantonů 2014.\n\n"}
{"id": "833252", "url": "https://cs.wikipedia.org/wiki?curid=833252", "title": "Kanton Beauvais-Nord-Est", "text": "Kanton Beauvais-Nord-Est\n\nKanton Beauvais-Nord-Ouest (fr. \"Canton de Beauvais-Nord-Est\") byl francouzský kanton v departementu Oise v regionu Pikardie. Skládal se ze severovýchodní části města Beauvais. Zrušen byl po reformě kantonů 2014.\n"}
{"id": "833253", "url": "https://cs.wikipedia.org/wiki?curid=833253", "title": "Jihoafrická republika na Letních olympijských hrách 2012", "text": "Jihoafrická republika na Letních olympijských hrách 2012\n\nJihoafrická republika se účastnila Letní olympiády 2012. Zastupovalo ji 134 sportovců (70 mužů a 64 žen) v 17 sportech.\n\n"}
{"id": "833254", "url": "https://cs.wikipedia.org/wiki?curid=833254", "title": "Karel Vejchodský", "text": "Karel Vejchodský\n\nKarel Vejchodský je český aviatik, instruktor paraglidingu, tandemový a soutěžní pilot. Byl vyhlášen jako \"Nejlepší letecký sportovec roku\" 2008 a vítěz ankety o nejlepšího \"Leteckého sportovce 2008\" kategorie Paragliding. Je držitelem českého a evropského rekordu nejdelším letem na evropském kontinentě v historii - 335 km ze dne 28. července 2008, v roce 2014 přidal nejdelší let českého pilota 457 km. Je vítězem \"Českého poháru paraglidingu\" celkově v letech 2002, 2003, 2007, 2008, 2013 a vítěz \"Českého poháru paraglidingu\" v kategorii \"Tandem\" 2006. Je spolumajitelem firmy Z-AGENCY. Absolvoval cesty za létáním do Brazílie, Kazachstánu, Venezuely, Jižní Afriky a Ukrajiny.\n\n"}
{"id": "833255", "url": "https://cs.wikipedia.org/wiki?curid=833255", "title": "Kanton Bois-Guillaume", "text": "Kanton Bois-Guillaume\n\nKanton Bois-Guillaume (fr. \"Canton de Bois-Guillaume\") je francouzský kanton v departementu Seine-Maritime v regionu Horní Normandie. Skládá se z obcí Bois-Guillaume a Isneauville.\n"}
{"id": "833256", "url": "https://cs.wikipedia.org/wiki?curid=833256", "title": "Kanton Bolbec", "text": "Kanton Bolbec\n\nKanton Bolbec (fr. \"Canton de Bolbec\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "833257", "url": "https://cs.wikipedia.org/wiki?curid=833257", "title": "Kanton Boos", "text": "Kanton Boos\n\nKanton Boos (fr. \"Canton de Boos\") je francouzský kanton v departementu Seine-Maritime v regionu Horní Normandie. Skládá se z 15 obcí.\n\n"}
{"id": "833258", "url": "https://cs.wikipedia.org/wiki?curid=833258", "title": "Kanton Buchy", "text": "Kanton Buchy\n\nKanton Buchy (fr. \"Canton de Buchy\") je francouzský kanton v departementu Seine-Maritime v regionu Horní Normandie. Skládá se z 21 obcí.\n\n"}
{"id": "833259", "url": "https://cs.wikipedia.org/wiki?curid=833259", "title": "Kanton Caudebec-en-Caux", "text": "Kanton Caudebec-en-Caux\n\nKanton Caudebec-en-Caux (fr. \"Canton de Caudebec-en-Caux\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "833260", "url": "https://cs.wikipedia.org/wiki?curid=833260", "title": "Kolumbie na Letních olympijských hrách 2012", "text": "Kolumbie na Letních olympijských hrách 2012\n\nKolumbie se účastnila Letní olympiády 2012. Zastupovalo ji 104 sportovců (48 mužů a 56 žen) v 18 sportech.\n\n"}
{"id": "833261", "url": "https://cs.wikipedia.org/wiki?curid=833261", "title": "Kanton Le Grand-Quevilly", "text": "Kanton Le Grand-Quevilly\n\nKanton Le Grand-Quevilly (fr. \"Canton du Grand-Quevilly\") je francouzský kanton v departementu Seine-Maritime v regionu Horní Normandie. Skládá se pouze z obce Le Grand-Quevilly.\n"}
{"id": "833262", "url": "https://cs.wikipedia.org/wiki?curid=833262", "title": "Kanton Notre-Dame-de-Bondeville", "text": "Kanton Notre-Dame-de-Bondeville\n\nKanton Notre-Dame-de-Bondeville (fr. \"Canton de Notre-Dame-de-Bondeville\") je francouzský kanton v departementu Seine-Maritime v regionu Horní Normandie. Skládá se z devíti obcí.\n\n"}
{"id": "833263", "url": "https://cs.wikipedia.org/wiki?curid=833263", "title": "Sklářský písek", "text": "Sklářský písek\n\nSklářský písek (tavný písek) je světlá až bílá křemičitá hornina, obvykle křemičitý písek, případně pískovec, který se používá jakožto primární surovina pro výrobu skla nebo pro výrobu dekoračních stavebních materiálů.\n\nČistá hornina, ze které by se dalo přímo vyrábět sklo se v přírodě vyskytuje pouze velmi vzácně. Před vlastní výrobou sklářské vsázky (sklářského kmene) ve sklárnách je zpravidla nutné přírodní horninu správně upravit – vyčistit (vyprat respektive odplavit všechny nežádoucí látky), poté podrtit a přetřídit na požadovanou velikost zrn. Vzhledem k tomu, že pro výrobu různých typů skla je požadována vždy surovina jiné jakosti a jiného chemického složení (nutný je zde především přesný obsah oxidu křemičitého resp. křemičitanů a oxidů železa), bývá nutno horninu dále upravovat a čistit, například flotací, elektromagnetickou separací a případně i dále dočistit od různých nežádoucích barevných příměsí, kterými zde bývají nejčastěji oxidy různých kovů (nejčastěji železo, titan, hliník, měď).\n\n\n"}
{"id": "833264", "url": "https://cs.wikipedia.org/wiki?curid=833264", "title": "Kanton Caudebec-lès-Elbeuf", "text": "Kanton Caudebec-lès-Elbeuf\n\nKanton Caudebec-lès-Elbeuf (fr. \"Canton de Caudebec-lès-Elbeuf\") je francouzský kanton v departementu Seine-Maritime v regionu Horní Normandie. Skládá se ze šesti obcí.\n\n"}
{"id": "833266", "url": "https://cs.wikipedia.org/wiki?curid=833266", "title": "Kanton Saint-Étienne-du-Rouvray", "text": "Kanton Saint-Étienne-du-Rouvray\n\nKanton Saint-Étienne-du-Rouvray (fr. \"Canton de Saint-Étienne-du-Rouvray\") je francouzský kanton v departementu Seine-Maritime v regionu Horní Normandie. Skládá se pouze z části obce Saint-Étienne-du-Rouvray (druhá část je součástí kantonu Sotteville-lès-Rouen-Est) a obce Oissel.\n"}
{"id": "833268", "url": "https://cs.wikipedia.org/wiki?curid=833268", "title": "Kanton Saint-Romain-de-Colbosc", "text": "Kanton Saint-Romain-de-Colbosc\n\nKanton Saint-Romain-de-Colbosc (fr. \"Canton de Saint-Romain-de-Colbosc\") je francouzský kanton v departementu Seine-Maritime v regionu Horní Normandie. Skládá se z 18 obcí.\n\n"}
{"id": "833269", "url": "https://cs.wikipedia.org/wiki?curid=833269", "title": "Kanton Le Petit-Quevilly", "text": "Kanton Le Petit-Quevilly\n\nKanton Le Petit-Quevilly (fr. \"Canton de Petit-Quevilly\") je francouzský kanton v departementu Seine-Maritime v regionu Horní Normandie. Skládá se pouze z obce Le Petit-Quevilly.\n"}
{"id": "833270", "url": "https://cs.wikipedia.org/wiki?curid=833270", "title": "Vnější zvukovod", "text": "Vnější zvukovod\n\nVnější zvukovod (též zevní zvukovod, ušní kanálek, lat. \"meatus acusticus externus\") je dutina mezi bubínkem a povrchem těla, která vzniká poprvé u plazů jako velmi mělký prostor, zatímco u ptáků a savců dochází k jejímu velkému rozvoji a celý vnější zvukovod se protahuje do dlouhé trubice ústící na povrch těla. Funkcí vnějšího zvukovodu je vést zvuk z vnějšího prostředí (u savců z prostoru ušního boltce) směrem k ušnímu bubínku.\n\nLidský vnější zvukovod má stěny vystlané chrupavkou nebo kostí. První část, \"meatus acusticus externus cartilagineus\", má chrupavčité stěny, zatímco v druhé části, \"meatus acusticus externus osseus\", je podkladem bubínková kost (os tympanicum), což je část kosti spánkové. K okostici, případně k ochrustavici přirůstá tenká kůže, ve vnější části zvukovodu se v kůži nachází četné silné chlupy (sílící s věkem). V kůži se také nachází glandulae ceruminosae, žlázky produkující ušní maz (cerumen), jenž vychytává prach a nečistoty. Zvukovod je prokrven a inervován; nervy jsou senzitivní a směřují buď k bloudivému nervu, nebo jako n. auriculotemporalis k n. mandibularis, což je větev nervu trojklaného.\n\nVnější zvukovod má u člověka zahnutý tvar písmene „S“ a podél delší stěny měří na délku 3,5 cm. Na šířku má průměr cca 6–7,8 mm (podle místa měření). Kvůli prohnutému tvaru a navíc sestupu vnějšího zvukovodu není při pohledu dovnitř vidět ušní bubínek.\n\nVnější zvukovod embryonálně vzniká z ektodermu první žaberní štěrbiny (mezi mandibulárním a hyoidním obloukem), konkrétně z její zádové (dorzální) části. Štěrbina směřuje směrem dovnitř těla a naráží na mezoderm, což je materiál pro budoucí bubínek. Za ním se již nachází endoderm vystélající dutinu středního ucha.\n"}
{"id": "833278", "url": "https://cs.wikipedia.org/wiki?curid=833278", "title": "Kanton Mont-Saint-Aignan", "text": "Kanton Mont-Saint-Aignan\n\nKanton Mont-Saint-Aignan (fr. \"Canton de Mont-Saint-Aignan\") je francouzský kanton v departementu Seine-Maritime v regionu Horní Normandie. Skládá se pouze z obcí Mont-Saint-Aignan a Déville-lès-Rouen.\n"}
{"id": "833282", "url": "https://cs.wikipedia.org/wiki?curid=833282", "title": "Zvukovod", "text": "Zvukovod\n\nZvukovod může být:\n"}
{"id": "833284", "url": "https://cs.wikipedia.org/wiki?curid=833284", "title": "Kanton Criquetot-l'Esneval", "text": "Kanton Criquetot-l'Esneval\n\nKanton Criquetot-l'Esneval (fr. \"Canton de Criquetot-l'Esneval\") je francouzský kanton v departementu Seine-Maritime v regionu Horní Normandie. Skládá se z 21 obcí.\n\n"}
{"id": "833285", "url": "https://cs.wikipedia.org/wiki?curid=833285", "title": "Kanton Gonfreville-l'Orcher", "text": "Kanton Gonfreville-l'Orcher\n\nKanton Gonfreville-l'Orcher (fr. \"Canton de Gonfreville-l'Orcher\") je francouzský kanton v departementu Seine-Maritime v regionu Horní Normandie. Skládá se ze tří obcí.\n\n"}
{"id": "833286", "url": "https://cs.wikipedia.org/wiki?curid=833286", "title": "Dánsko na Letních olympijských hrách 2012", "text": "Dánsko na Letních olympijských hrách 2012\n\nDánsko se účastnilo Letní olympiády 2012. Zastupovalo ho 113 sportovců (63 mužů a 50 žen) v 17 sportech.\n\n"}
{"id": "833288", "url": "https://cs.wikipedia.org/wiki?curid=833288", "title": "Dub šarlatový", "text": "Dub šarlatový\n\nDub šarlatový (\"Quercus coccinea\") je opadavý strom dorůstající výšky okolo 30 metrů. Pochází z východních oblastí USA. V Česku se pěstuje jako okrasný strom nápadný zejména jasně červeným podzimním zbarvením.\n\nDub šarlatový je opadavý strom dorůstající výšky okolo 30 metrů. Borka je tmavě šedá až tmavě hnědá, nepravidelně podélně rozpukaná. Letorosty jsou červenavě hnědé, lysé. Zimní pupeny jsou tmavě červenohnědé, kuželovité až vejcovité, 4 až 7 mm dlouhé, v průřezu zřetelně pětihranné, obvykle v horní polovině pýřité. Listy jsou oválné, vejčité nebo obvejčité, s 5 až 9 laloky jejichž okrouhlé zářezy většinou přesahují polovinu šíře čepele, na bázi tupé až klínovité. Čepel listů je 7 až 16 cm dlouhá a 8 až 13 cm široká, na líci jasně leskle zelená, oboustranně lysá s výjimkou nepatrných chomáčků chlupů v paždí žilek na spodní straně. Řapík je 25 až 60 mm dlouhý. Žaludy dozrávají druhým rokem, jsou podlouhlé až téměř kulovité, 12 až 22 mm dlouhé, kryté do 1/3 až 1/2 kuželovitou až polokulovitou číškou s přitisklými šupinami.\n\nDub šarlatový pochází z východních oblastí USA, kde roste na kyselých půdách v nadmořských výškách do 1500 metrů. Je to poměrně rychle rostoucí strom.\n\nV oblastech společného výskytu se dub šarlatový kříží s jinými duby ze sekce \"Lobatae\", zejména s dubem celokrajným (\"Q. imbricaria\"), dubem cesmínolistým (\"Q. ilicifolia\"), dubem bahenním (\"Q. palustris\") a s dubem \"Quercus laevis\".\n\nZ běžněji pěstovaných cizokrajných dubů lze dub šarlatový zaměnit zejména s dubem červeným (\"Quercus rubra\") a dubem bahenním (\"Q. palustris\"). Oproti dubu červenému má hlouběji prořezané laloky listů a střední lalok bývá největší. Dub bahenní má laloky téměř kolmé na osu listu a na rubu čepele nápadné chomáčky chloupků v paždí žilek. Vzácně pěstovaný dub sametový (\"Q. velutina\") má plstnaté letorosty a pupeny a v mládí i listy.\n\nJako okrasná dřevina je dub šarlatový v Česku pěstován řidčeji než dub červený (\"Quercus coccinea\"), vyznačuje se však mnohem živějším podzimním zbarvením. Byl introdukován co Evropy již v roce 1691. Uváděn je např. z Průhonického parku, Dendrologické zahrady v Průhonicích a Arboreta Žampach, je vysazen také v pražské Stromovce a v Botanické zahradě a arboretu MU v Brně. Kultivar 'Splendens' má listy na podzim zvlášť zářivě zbarvené.\n"}
{"id": "833290", "url": "https://cs.wikipedia.org/wiki?curid=833290", "title": "Zoran Milanović", "text": "Zoran Milanović\n\nZoran Milanović (* 30. října 1966) je chorvatský politik, vůdce středolevé sociálně demokratické strany Chorvatska (SDP). V období mezi prosincem 2011 a lednem 2016 byl předsedou chorvatské vlády. Dne 5. ledna 2020 byl zvolen prezidentem Chorvatska, když v druhém kole prezidentských voleb porazil stávající prezidentku Kolindu Grabarovou-Kitarovičovou, úřadu se ujal 18. února.\n\nJeho otec Stipe a matka Gina mají kořeny v Sinji. Má bratra Krešimira. Navštěvoval Centrum pro řízení a soudnictví (elitní vysoká škola). Sám uznal, že je velmi živý a náchylný k boji. V roce 1986, nastoupil na Záhřebskou univerzitu, obor soudnictví. Vedle své rodné chorvatštiny se dorozumí také anglicky, francouzsky a rusky. Po vysoké škole byl na stáži u obchodního soudu, a v roce 1993 získal práci na chorvatském ministerstvu zahraničních věcí, kde ho přijal jeho budoucí politický soupeř Ivo Sanader.\n\nO rok později se zúčastnil mírové mise OSN Náhorního Karabachu. V roce 1994, se oženil se Sanjou Musićovou, s níž má dva syny, Anteho a Marka.\n\nV roce 1996 byl poradcem na misi Chorvatska u Evropské unie a NATO v Bruselu. V roce 1999, na konci svého mandátu, se Milanović vrátil na ministerstvo zahraničí.\n\nV roce 1999 vstoupil do Sociálně demokratické strany (SDP). Po vítězství SDP tyto ve volbách roku 2000, měl na starosti spolupráci s NATO, o tři roky později se stal náměstkem ministra zahraničních věcí. Svůj post opustil po volbách roku 2003.\n\nNa mimořádné konferenci strany, konané v Záhřebu dne 2. června 2007, v důsledku odstoupení předsedy strany, Milanović vstoupil do soutěže o uvolněný post, a to i přesto, že nebyl považován za jejího favorita, protože nebyl dlouho ve straně. Jeho protikandáty byli Željka Antunović (úřadující předseda strany po odstoupení Ivicy Račana), Milan Bandić a Tonino Picula.Dne 29. září 2007, v průběhu kampaně na předsedu strany, veřejně slíbil, že odstoupí a nebude nikdy znovu usilovat o předsednictví strany, pokud strana nezíská více míst ve volbách do parlamentu. V prvním kole vedl s 592, před svým nejbližším soupeřem Željko Antunovićem. Ve druhém kole ho porazil a stal se předsedou strany.\n\nParlamentní volby 2007 skončily velmi těsně. Strana SDP získala 56 míst, jen 10 mandátů za vítěznou HDZ. Těsný výsledek voleb zapříčinil, že se obě strany pokusily sestavit vládu, pokud shromáždí 77 z 153 zástupců. Nicméně SDP zůstala v opozici, protože koaliční vláda premiéra Iva Sanadera vytvořila většinovou koalici.\n\nPoté, co prohrál všeobecné volby, nejenže neodstoupil (jak dříve slíbil), ale také znovu vstoupil do volby na předsedu strany v květnu 2008. Přes volební ztrátu, Milanović zůstal vůdcem strany přijímající podporu většiny delegátů.\n\nParlamentní volby 2011 SDP spojily se tří dalšími levicovými stranami k vytvoření koalice s Milanovićem jako premiérem. Vyhrál volby s nadpoloviční většinou 81 křesel.\n\nMilanovic byl zvolen chorvatským parlamentem do úřadu chorvatského premiéra, složením přísahy 23. prosince 2011. Úřad opustil 26. ledna 2016. Vystřídal jej Tihomir Orešković.\n\n"}
{"id": "833291", "url": "https://cs.wikipedia.org/wiki?curid=833291", "title": "Rumunsko na Letních olympijských hrách 2012", "text": "Rumunsko na Letních olympijských hrách 2012\n\nRumunsko se účastnilo Letní olympiády 2012. Zastupovalo ho 103 sportovců v 14 sportech.\n\n"}
{"id": "833295", "url": "https://cs.wikipedia.org/wiki?curid=833295", "title": "Bolesław Bierut", "text": "Bolesław Bierut\n\nBoleslaw Bierut (18. dubna 1892 – 12. března 1956) byl polský komunistický politik, jeden z klíčových představitelů socialistického režimu v Polsku po druhé světové válce. V letech 1947–1952 byl prezidentem Polska. V letech 1952–1954 předsedou rady ministrů (premiérem).\nRoku 1912 vstoupil do Polské socialistické strany (\"Polska Partia Socjalistyczna\"). Roku 1918 v této straně zorganizoval levicové křídlo, které ve stejném roce patřilo k zakladatelům nově založené Komunistické strany Polska, do jejíhož ústředního výboru byl Bierut zvolen roku 1925. V letech 1933–1939, za Pilsudského pravicové diktatury, byl vězněn. Roku 1942 patřil k zakladatelům ilegální Polské dělnické strany (\"Polska Partia Robotnicza\"), nástupkyně komunistické strany, jejímž se stal tajemníkem. PPR organizovala odbojové skupiny \"Gwardii Ludowou\" a \"Krajowou Radu Narodowu\", jejímž byl Bierut předsedou od roku 1944. Po osvobození se stal roku 1947 prezidentem. PPR a PPS vytvořily roku 1948 Polskou sjednocenou dělnickou stranu (\"Polska Zjednoczona Partia Robotnicza\"), která byla v éře komunistického režimu hegemonní politickou silou. Bierut byl jejím nejvyšším představitelem (nejprve generálním tajemníkem, od 1954 prvním tajemníkem) až do své smrti v roce 1956.\nBierut zemřel za podivných okolností v Moskvě 12. března 1956 během návštěvy Sovětského svazu poté, co se zúčastnil XX. sjezdu KSSS, na kterém Nikita Sergejevič Chruščov pronesl památný Tajný projev odhalující stalinský kult osobnosti. Jeho smrt dala vzniknout nejrůznějším spekulacím.\n\n"}
{"id": "833296", "url": "https://cs.wikipedia.org/wiki?curid=833296", "title": "Dálnice A20 (Německo)", "text": "Dálnice A20 (Německo)\n\nDálnice A20, německy Bundesautobahn 20 (zkratka BAB 20), zkráceně Autobahn 20 (zkratka A20), je dálnice na severu Německa. Měří 323 km. Díky své geografické poloze nedaleko pobřeží Baltského moře se jí často hovorově přezdívá Ostseeautobahn nebo Küstenautobahn. Dálnice není postavena na rovné přímce. Místo toho je vybudována v blízkosti důležitých měst tak, aby bylo cestování mezi těmito městy výhodnější.\n\nVýstavba začala v roce 1992 poblíž křižovatky Wismar-sever a byla dokončena v prosinci 2005. Poslední úsek u obce Tribsees byl otevřen kancléřkou Angelou Merkelovou. Náklady na výstavbu dálnice se vyšplhaly na 1,8 miliardy eur. 279 km dálnice se nachází ve spolkové zemi Meklenbursko-Přední Pomořansko, 27 km v Braniborsku a 30 km ve Šlesvicku-Holštýnsku. To dělá z A20 nejdelší postupně budovanou dálnici od roku 1945.\n\n28. července 2009 byl otevřen úsek dálnice mezi křižovatkou Lübeck a sjezdem Geschendorf. Mezitím bylo uvedeno do provozu dalších šest kilometrů dálnice až k dočasnému konci u obce Weede. Další prodloužení směrem na západ čeká zatím na financování výstavby. Na této části se bude nacházet tunel pod Labem a rovněž zde dojde k napojení na budoucí A26.\n\nNa sever od Hamburku bude A20 fungovat jako spojnice dálnic A1, A21, A7 a A23. Taktéž bude zastávat funkci severního obchvatu Hamburku.\n\n"}
{"id": "833298", "url": "https://cs.wikipedia.org/wiki?curid=833298", "title": "Hypnos (EP)", "text": "Hypnos (EP)\n\nPrvní studiová nahrávka české deathmetalové kapely Hypnos.\n\n\n\n"}
{"id": "833300", "url": "https://cs.wikipedia.org/wiki?curid=833300", "title": "Eveline Widmer-Schlumpf", "text": "Eveline Widmer-Schlumpf\n\nEveline Widmer-Schlumpf (* 16. březen 1956, Felsberg) je švýcarská právnička, politička a členka švýcarské federální rady od roku 2008. Je vedoucí Federálního ministerstva financí. Byla viceprezidentkou Švýcarské konfederace pro rok 2011, v roce 2012 byla pak její prezidentkou.\n\nJe vdaná a má tři děti. Je dcerou bývalého federálního radního Leona Schlumpfa. Je šestou ženou, která byla zvolena do švýcarské Spolkové rady, a po Eugènu Ruffym druhým federálním radním, jehož otec zastával stejnou funkci.\n\nTitul v oboru právo získala na univerzitě v Curychu v roce 1981. Pracovala jako právník 1987 – 1998. Byla zvolena soudcem okresního soudu Trin v roce 1985, předsedkyní byla v období 1991 – 1997. Jako členka Švýcarské lidové strany byla členkou parlamentu kantonu Graubünden 1994 – 1998, a v roce 1998 byl zvolena jako první žena do kantonální vlády kantonu Graubünden.\n\nDo Spolkové rady byla zvolena dne 12. prosince 2007, když porazila protikandidáta Christopha Blochera. V prvním kole získala 116 hlasů, proti 111 hlasům pro Blochera.\n\nByla zvolena viceprezidentkou pro rok 2011, za prezidentky Micheline Calmy-Rey. Dne 14. prosince 2011 byla zvolena prezidentkou Švýcarské konfederace pro rok 2012.\n"}
{"id": "833301", "url": "https://cs.wikipedia.org/wiki?curid=833301", "title": "Aleksander Zawadzki", "text": "Aleksander Zawadzki\n\nAleksander Zawadzki (16. prosince 1899 - 7. srpna 1964) byl polský komunistický politik, jeden z klíčových představitelů socialistického režimu v Polsku po druhé světové válce. V letech 1952-1964 byl prezidentem Polska, tato funkce se ovšem od změny ústavy roku 1952 jmenovala předseda státní rady.\n\nV roce 1923 vstoupil do Komunistické strany Polska. Po porážce Polska německými vojsky roku 1939 odešel do Sovětského svazu, kde spoluzakládal Svaz polských vlastenců a od roku 1943 organizoval polské vojenské jednotky. V letech 1944-1948 byl členem ústředního výboru Polské dělnické strany (\"Polska Partia Robotnicza\"), nástupkyně komunistické strany. Ta spolu s Polskou socialistickou stranou (\"Polska Partia Socjalistyczna\") vytvořila roku 1948 Polskou sjednocenou dělnickou stranu (\"Polska Zjednoczona Partia Robotnicza\"), která byla v éře komunistického režimu hegemonní politickou silou. Zawadzki byl od jejího založení až do své smrti členem jejího ústředního výboru. V letech 1945-1948 byl nejprve vládním zmocněncem pro Slezsko a poté vojvodou slezsko-dabrovského vojvodství. V letech 1949-1950 byl předsedou Ústřední rady odborů. V letech 1949-1952 náměstkem předsedy rady ministrů (tedy premiéra). Od roku 1952 až do své smrti pak prezidentem (předsedou státní rady).\n\n\n"}
{"id": "833302", "url": "https://cs.wikipedia.org/wiki?curid=833302", "title": "Edward Ochab", "text": "Edward Ochab\n\nEdward Mieczysław Ochab (16. srpna 1906 – 1. května 1989) byl polský komunistický politik, jeden z klíčových představitelů socialistického režimu v Polsku po druhé světové válce.\n\nV letech 1964-1968 byl prezidentem Polska, kterážto funkce se ovšem od změny ústavy roku 1952 jmenovala předseda státní rady. V letech 1944-1945 byl ministrem veřejné správy, v letech 1957-1959 ministrem zemědělství.\n\nV roce 1929 vstoupil do Komunistické strany Polska. Po porážce Polska německými vojsky roku 1939 odešel do Sovětského svazu, kde spoluzakládal Svaz polských vlastenců (). V letech 1944-1948 byl členem ústředního výboru Polské dělnické strany (\"Polska Partia Robotnicza\"), nástupkyně komunistické strany. Ta spolu s Polskou socialistickou stranou (\"Polska Partia Socjalistyczna\") vytvořila roku 1948 Polskou sjednocenou dělnickou stranu (\"Polska Zjednoczona Partia Robotnicza\"), která byla v éře komunistického režimu hegemonní politickou silou. Ochab byl od jejího založení až do roku 1968 členem jejího ústředního výboru. Roku 1956 byl krátce i jeho prvním tajemníkem.\n\n"}
{"id": "833303", "url": "https://cs.wikipedia.org/wiki?curid=833303", "title": "Barry Eichengreen", "text": "Barry Eichengreen\n\nBarry Eichengreen (* 1952) je americký ekonom. Je profesorom ekonomie a politických věd na University of California, Berkeley. Byl poradcem Mezinárodního měnového fondu během asijské finanční krize v letech 1997-1998. Hlavní oblastí jeho výzkumu je mezinárodní makroekonomie a historie finančního systému.\n\n\n"}
{"id": "833304", "url": "https://cs.wikipedia.org/wiki?curid=833304", "title": "Bouda u Bílého Labe", "text": "Bouda u Bílého Labe\n\nBouda u Bílého Labe je horská bouda na soutoku Bílého Labe a Čertovy strouhy v údolí Bílého Labe v Krkonoších s restaurací. Nachází se v Krkonošském národním parku asi 4 kilometry severoseverovýchodně od Špindlerova Mlýna v nadmořské výšce 1 000 m n. m.. Z hlediska územního členění leží v Královéhradeckém kraji, okres Trutnov, na katastrálním území Špindlerova Mlýna. Ubytovací kapacita je 55 osob a k dispozici je 14 dvoulůžkových, 4 třílůžkové a 4 čtyřlůžkové pokoje.\n\nNa jízdním kole přístup je možný po cyklotrase č. K16\n\nPěší přístup je možný po turistických trasách:\nNedaleko boudy začíná naučná stezka Čertův důl.\n\n"}
{"id": "833305", "url": "https://cs.wikipedia.org/wiki?curid=833305", "title": "Józef Cyrankiewicz", "text": "Józef Cyrankiewicz\n\nJózef Adam Zygmunt Cyrankiewicz (23. dubna 1911 – 20. ledna 1989) byl polský komunistický politik, jeden z klíčových představitelů socialistického režimu v Polsku po druhé světové válce. V letech 1970–1972 byl předsedou Státní rady (obdoba prezidenta). V letech 1947–1952 a 1954–1970 předsedou rady ministrů (premiérem). \n\nPo německé okupaci Polska byl v letech 1941–1945 vězněn v koncentračním táboře Osvětim. Původně byl člen Polské socialistické strany (\"Polska Partia Socjalistyczna\"), v letech 1945–1948 byl jejím generálním tajemníkem. PPS a Polská dělnická strana (\"Polska Partia Robotnicza\") vytvořily roku 1948 Polskou sjednocenou dělnickou stranu (\"Polska Zjednoczona Partia Robotnicza\"), která byla v éře komunistického režimu hegemonní politickou silou. Cyrankiewicz byl jedním z hlavních strůjců sjednocení, a byl pak členem ústředního výboru PSDS v letech 1948–1971. Jeho druhou manželkou byla herečka Nina Andrycz.\n\nV roce 1956 Cyrankiewicz tvrdě potlačil nepokoje v Poznani, které vznikly po Chruščovově projevu o Stalinových zločinech na XX. sjezdu KSSS, a v roce 1970 potlačil nepokoje na pobřeží, při nichž zahynulo 42 lidí a asi 1000 bylo zraněno. Zemřel krátce před pádem režimu.\n\n"}
{"id": "833307", "url": "https://cs.wikipedia.org/wiki?curid=833307", "title": "István Dobi", "text": "István Dobi\n\nIstván Dobi (31. prosince 1898 - 24. listopadu 1968) byl maďarský komunistický politik, jeden z klíčových představitelů socialistického režimu v Maďarsku po druhé světové válce. V letech 1948-1952 byl premiérem Maďarska. V letech 1952-1967 byl maďarským prezidentem, kterážto funkce se ovšem od přijetí nové ústavy v roce 1949 nazývala předseda prezídia Maďarské lidové republiky. V letech 1949-1952 byl předsedou Malorolnické strany.\n\nMalorolnická strana byla po roce 1945 v Maďarsku nejsilnější stranou a vyhrála první poválečné volby. Její předseda Ferenc Nagy vytvořil vládu, které předsedal v letech 1946-1947. Roku 1947 však byla část vedení Malorolnické strany pozatýkána v rámci procesu s tzv. protistátním spiknutím (jehož jádro měli tvořit důstojníci Maďarského souručenství), Nagy uprchl do USA a vliv ve straně převzala levicová skupina včele s Dobim, který stranu poté přivedl do Národní fronty nezávislosti, od roku 1949 přejmenované na Maďarskou lidovou frontu nezávislosti (obdoba české Národní fronty), která vytvářela v éře komunistického režimu jednotnou volební kandidátku, jíž dominovala nejprve Komunistická strana (od 1948 po sloučení se sociální demokracií přejmenovaná na Maďarskou stranu pracujících, od 1956 na Maďarskou socialistickou dělnickou stranu). Dobiho ovládnutí populární Malorolnické strany bylo klíčovým taktickým manévrem při nastolování režimu sovětského typu v poválečném Maďarsku. Dobi za něj byl odměněn funkcí předsedy vlády, roku 1952 byl však nahrazen komunistickým lídrem Mátyásem Rákosim. Dobi poté dostal funkci prezidenta, ta byla v té době ovšem spíše symbolickou. Nakonec Dobi roku 1959 vstoupil do Maďarské socialistické dělnické strany a stal se členem jejího ústředního výboru.\n\n\n"}
{"id": "833308", "url": "https://cs.wikipedia.org/wiki?curid=833308", "title": "Ferenc Münnich", "text": "Ferenc Münnich\n\nFerenc Münnich (16. listopadu 1886 – 29. listopadu 1967) byl maďarský komunistický politik, jeden z klíčových představitelů socialistického režimu v Maďarsku po druhé světové válce. V letech 1958-1961 byl premiérem Maďarska. V letech 1956-1958 byl ministrem vnitra. \n\nRoku 1918 patřil k zakladatelů Komunistické strany Maďarska (od 1948 po sloučení se sociální demokracií přejmenovaná na Maďarskou stranu pracujících, od 1956 na Maďarskou socialistickou dělnickou stranu). Roku 1919 se podílel na komunistickém povstání a patřil k hlavním představitelům Maďarské republiky rad. Po její porážce byl v emigraci v Německu a v Sovětském svazu. V letech 1936-1939 bojoval ve španělské občanské válce, byl jedním z velitelů republikánských interbrigád. Za druhé světové války působil v Rudé armádě. V letech 1950-1956 byl diplomatem. Po potlačení maďarské revoluce roku 1956 byl povolán z diplomatických služeb jako spolehlivý kádr a zastával v letech 1956-1958 klíčovou funkci ministra vnitra a poté i nejvyšší exekutivní funkci (nejvyšší funkcí ve státě byl však de facto post předsedy ÚV MSDS, jímž byl v té době János Kádár).\n\n"}
{"id": "833311", "url": "https://cs.wikipedia.org/wiki?curid=833311", "title": "Dub zubatý", "text": "Dub zubatý\n\nDub zubatý (\"Quercus dentata\") je opadavý strom dorůstající výšky 25 metrů. Pochází z Asie a v Česku je občas pěstován jako okrasná dřevina, nápadná poměrně velkými listy s krátkými řapíky.\n\nDub zubatý je opadavý strom dorůstající výšky 25 metrů. Koruna je kulovitá. Borka je tlustá, hluboce brázditá. Letorosty jsou silné, brázdité, hustě plstnaté žlutošedými hvězdovitými chlupy. Listy jsou obvejčité, se zaoblenou bází a zvlněným až chobotnatě laločnatým okrajem. Čepel listů je 10 až 30 cm dlouhá, na líci tmavě zelená a pýřitá nebo olysalá, na rubu hustě šedohnědě plstnatá hvězdovitými chlupy. Žilnatina je tvořena (4) 8 až 12 páry postranních žilek. Řapík je jen 2 až 5 mm dlouhý. Žaludy jsou jednotlivé, vejcovité, 15 až 23 mm dlouhé, do 1/2 až 2/3 kryté číškou s horními šupinami šídlovitě protaženými a nápadně odstávajícími.\n\nDub zubatý pochází z Číny, Japonska, Koreje a Mandžuska, kde roste ve smíšených lesích v nadmořských výškách od 100 do 2700 metrů. V oblastech společného výskytu se kříží s jinými duby, např. s dubem mongolským (\"Quercus mongolica\") a dubem \"Quercus aliena\".\n\nDub zubatý je nápadný poměrně velkými listy. Jako okrasná dřevina je v Česku pěstován poměrně zřídka. Je to pomalu rostoucí dub vyhledávající kyselé půdy a citlivý na jarní mrazy. Byl introdukován do Evropy v roce 1830. Je udáván např. z Dendrologické zahrady v Průhonicích, Arboreta Žampach a Pražské botanické zahrady v Tróji, pěstován je také v Botanické zahradě a arboretu MU v Brně. Kultivar 'Pinnatifida' je nápadný listy s hluboce prořezanými úzkými laloky.\n"}
{"id": "833313", "url": "https://cs.wikipedia.org/wiki?curid=833313", "title": "Houston Texans", "text": "Houston Texans\n\nHouston Texans je profesionální klub amerického fotbalu, který sídlí v Houstonu ve státě Texas. V současné době je členem South Division (Jižní divize) American Football Conference (AFC, Americké fotbalové konference) National Football League (NFL, Národní fotbalové ligy). Texans rozšířili řady NFL v roce 2002. V Houstonu již předtím hrávali Houston Oilers, kteří se přesunuli do Nashville ve státě Tennessee a poté se přejmenovali na Tennessee Titans. Klub se poprvé do play-off dostal až v sezóně 2011 jako vítěz své divize.\n\nHráči draftovaní v prvním kole za posledních jedenáct sezón:\n"}
{"id": "833314", "url": "https://cs.wikipedia.org/wiki?curid=833314", "title": "Miklós Németh", "text": "Miklós Németh\n\nMiklós Németh (* 14. ledna 1948, Monok) je maďarský politik a ekonom, poslední premiér socialistického Maďarska (Maďarské lidové republiky) a první premiér tzv. Třetí maďarské republiky. Funkci předsedy vlády zastával v letech 1988-1990. \n\nAč byl představitelem Maďarské socialistické dělnické strany, která byla hegemonní stranou komunistického režimu, byl jedním z hlavních konstruktérů přechodu Maďarska k režimu demokratickému. K jeho klíčovým rozhodnutím bývá počítáno umožnit občanům východního Německa (NDR) přejet volně hranice na západ v roce 1989, čímž významně přispěl k pádu Berlínské zdi. V letech 1990-2000 působil v Evropské bance pro obnovu a rozvoj. Poté se vrátil do Maďarska a pokoušel se stát lídrem sociálnědemokratické Maďarské socialistické strany, ovšem neúspěšně, souboj o křeslo šéfa strany prohrál s Péterem Medgyessym, který se posléze stal premiérem.\n\n"}
{"id": "833318", "url": "https://cs.wikipedia.org/wiki?curid=833318", "title": "Napínaný strop", "text": "Napínaný strop\n\nNapínaný strop je typ podhledu, který se vytváří pomocí speciální fólie a vnitřní kovové konstrukce. Kovové lišty se obvykle připevní ke stěně či ke stopu, poté je do jejich drážek připevněna a napnuta na míru vyrobená fólie olemovaná harpunem.\n\nNapínané stropy se používají v domácnostech i komerčních prostorách. Architekti je pro jejich technické vlastnosti často umisťují do bazénů, koupelen, wellness center atp. Na fólii se nepřichytává prach a nesráží se vlhkost.\n"}
{"id": "833319", "url": "https://cs.wikipedia.org/wiki?curid=833319", "title": "Věra Provazníková", "text": "Věra Provazníková\n\nVěra Provazníková (* 17. ledna 1947 Praha) je česká básnířka, spisovatelka a výtvarnice.\n\nNarodila se v Praze. Ještě velmi mladá se sblížila s Vladimírem Holanem a Bohuslavem Reynkem. Nezastírá, že tato setkání byla osudová. Židovské město, staroměstské, malostranské uličky jsou další nedílnou součástí jejího zázemí.\n\nVe své tvorbě se domáhá vlastního poetického vidění světa, a to nejen netradičním slovem, ale i ve výtvarném, méně známém projevu. Koláže a obrazy naposledy vystavovala v galerii V podkroví v Praze, v galerii Efram v Mikulově aj. Její výtvarné dílo nebylo dosud publikováno.\n\n\n\n\nMimo tyto pořady dále pracovala na celé řadě Nedělních pohádek a také připravovala čtvrthodinku pro nejmenší.\n\n\n\nSpolupráce s Pavlem Jurkovičem /Hrajeme si u maminky/ a Zdeňkem Lukášem /kantáta Svítá op. 169/ \na Silvií Bodorovou, v současné době s Lubošem Malinou a Martou Töpferovou.\n\n"}
{"id": "833320", "url": "https://cs.wikipedia.org/wiki?curid=833320", "title": "Muhammad al-Megarif", "text": "Muhammad al-Megarif\n\nMuhammad Jusef al-Megarif, arabsky: محمد يوسف المقريف‎ (* 1940) je libyjský politik, od roku 2012 do 28. května 2013 předseda libyjského parlamentu (Generálního národního kongresu). V této funkci, v době, kdy nebyl zvolen předseda vlády ani prezident, byl de facto hlavou pokadáfíovské Libye.\n\nVystudoval ekonomii na Univerzitě v Benghází. V letech 1978–1980 byl velvyslancem Libye v Indii. Od roku 1981 byl oponentem libyjského vůdce Muammara Kaddáfího a předsedou hlavní opoziční skupiny nazývané Národní fronta pro záchranu Libye. Působil v exilu v USA. V této době přežil tři pokusy o atentát, sám se naopak pokusil násilně svrhnout Kaddáfího pučem roku 1984, ovšem neúspěšně. Během Libyjské občanské války udělal velkou kampaň pro mezinárodní uznání libyjských povstalců. Po Kaddáfího pádu založil politickou stranu Strana národní fronty. Je považován za umírněného islámského (sunnitského) politika, má však dobré vztahy i s kontroverzními muslimskými organizacemi, například Muslimským bratrstvem.\n\n"}
{"id": "833323", "url": "https://cs.wikipedia.org/wiki?curid=833323", "title": "Nový Zéland na Letních olympijských hrách 2012", "text": "Nový Zéland na Letních olympijských hrách 2012\n\nNový Zéland se účastnil Letní olympiády 2012. Zastupovalo ho 184 sportovců v 16 sportech.\n\n"}
{"id": "833325", "url": "https://cs.wikipedia.org/wiki?curid=833325", "title": "Pchu-tung", "text": "Pchu-tung\n\nPchu-tung (), je subprovinční nový obvod města Šanghaj v Čínské lidové republice, rozkládající se podél východního břehu řeky Chuang-pchu-ťiang, za níž je historické centrum města Pchu-si. Původně málo rozvinutá zemědělská oblast se začala od 90. let minulého století rapidně rozvíjet a brzy se stala obchodním a finančním centrem. Status subprovinčního nového obvodu má od roku 1993.\n\nVe čtvrti Pchu-tung je finanční a obchodní centrum Lu-ťia-cuej, Šanghajská burza a mnoho známých šanghajských staveb, jako Oriental Pearl Tower, mrakodrap Ťin Mao nebo Shanghai World Financial Center.Shanghai Tower\n\nOd roku 1999 zde funguje mezinárodní letiště Šanghaj Pchu-tung, které se postupně stalo provozně největším letištěm v rámci Šanghaje a zastínilo tak staré mezinárodní letiště Šanghaj Chung-čchiao v západní části města.\n"}
{"id": "833326", "url": "https://cs.wikipedia.org/wiki?curid=833326", "title": "Rozhledna Na stráži", "text": "Rozhledna Na stráži\n\nRozhledna Na stráži byla postavena ve Sloupu v Čechách v období let 2010 až 2011 na výšině nad obcí. Předtím zde byla restaurace, která v roce 1999 vyhořela. Stavba slouží zároveň jako nosič pro vysílače mobilního operátora.\n\nPo roce 1933 byla na skále \"Breiterstein\" (česky \"Široký kámen\") s pěkným rozhledem postavena turistická chata Wachsteinbaude. V období před rokem 1945 ve Sloupu převažovalo obyvatelstvo německé národnosti, místní jména byla tedy převážně německá. \n\nPozději byla dřevěná chata využívaná jako podnikové rekreační středisko Na stráži. To bylo po roce 1990 opuštěno a na přelomu let 1999/2000 chata shořela. Odstranění jejích zbytků bylo zahájeno v roce 2005.\n\nPůvodní projekt počítal se stavbou penzionu a 40 metrů vysokého vysílače pro poskytovatele služeb T-Mobile. Projekt byl pro nesouhlas místních obyvatel přepracován ve prospěch rozhledny. \n\nStavba rozhledny a navazujícího penzionu byla zahájena na podzim roku 2010, věž s anténami byla dostavěna v červnu 2011. Slavnostní otevření rozhledny se konalo v červenci 2011.\n\nRozhledna s železnou konstrukcí, obloženou dřevem, stojí na pískovcovém skalním masivu v nadmořské výšce 354 metrů. Vlastní rozhledna je vysoká 33 metrů (včetně antén), má vyhlídkovou plošinu ve výšce 26 metrů od své paty. Úhel výhledu z vyhlídkového ochozu je 340°. Na plošinu vede 150 schodů.\n\nVe Sloupu je vybudováno několik vyhlídkových okruhů i s využitím turisticky značených tras KČT. Od sloupského skalního hradu k rozhledně a nedalekému lesnímu divadlu vede zeleně a červeně značená trasa. Vedle rozhledny je jedno zastavení dětské naučné stezky. Velice blízko je rozcestí a silniční křižovatka s restaurací \"U sedmi trpaslíků\", odkud vede k rozhledně cesta také.\n\n"}
{"id": "833334", "url": "https://cs.wikipedia.org/wiki?curid=833334", "title": "Željko Šturanović", "text": "Željko Šturanović\n\nŽeljko Šturanović, srbsky Жељко Штурановић (31. ledna 1960, Nikšić − 3. června 2014) byl černohorský politik. Byl premiérem Černé Hory v letech 2006−2008 a byl tak druhým premiérem samostatné Černé hory. Rezignoval ze zdravotních důvodů. \n\nV předchozí vládě Milo Đukanoviće, v letech 2001−2006, zastával funkci ministra spravedlnosti. Je představitelem sociálnědemokratické strany Demokratická socialistická strana Černé hory (\"Demokratska partija socijalista Crne Gore\"), roku 2007 byl zvolen jejím místopředsedou. Vystudoval práva na univerzitě v Podgorici.\n\n"}
{"id": "833337", "url": "https://cs.wikipedia.org/wiki?curid=833337", "title": "Bolbec", "text": "Bolbec\n\nBolbec je francouzská obec v departementu Seine-Maritime v regionu Normandie. V roce 2009 zde žilo 11 654 obyvatel. Je centrem kantonu Bolbec.\n\n"}
{"id": "833339", "url": "https://cs.wikipedia.org/wiki?curid=833339", "title": "Daniele Daino", "text": "Daniele Daino\n\nDaniele Daino (* 8. září 1979, Alessandria, Itálie) je bývalý italský fotbalový obránce, který hrál za AC Milan a italskou reprezentaci do 21 let.\n"}
{"id": "833342", "url": "https://cs.wikipedia.org/wiki?curid=833342", "title": "Emil Adamec", "text": "Emil Adamec\n\nEmil Adamec (* 11. listopadu 1972 Frýdek-Místek) je český sochař, urbanista a krajinný architekt, působící převážně v zahraničí. Ačkoli je přesvědčením monarchista, roku 2012 oznámil svou kandidaturu v prezidentské volbě 2013. Podobně zamýšlel kandidovat i v prezidentských volbách 2018.\n\nEmil Adamec se narodil 11. listopadu 1972 ve Frýdku-Místku. V dětství žil v Sedlištích ve Slezsku. Podle svých vlastních webových stránek vyrůstal na vesnici a pracoval v ostravských hutích.\n\nStudoval obor zahradní a krajinářská architektura na Mendelově zemědělské a lesnické univerzitě v Brně a sochařství na Akademii výtvarných umění v Praze. Po ukončení studia roku 1999 se stal sochařem zaměřujícím se na monumentální kamenné plastiky pro veřejná prostranství.\n\nV rámci své umělecké kariéry cestoval po světě a žil ve více než 25 zemích; usadil se v Hongkongu, kde také našel manželku Lixiu (jejím otcem je čínský sochař To Šui Ming).\n\nHlásí se k představě renesančního všestranného člověka, sám sebe označuje jako zemědělce, zámečníka, svářeče, cestovatele, filmového tvůrce, geologa, astronoma, šamana a taoistu, zabývá se archeologií, egyptologií, mytologií, historií, filosofií, politologií i právem.\n\nV rámci své práce a umělecké tvorby hodně cestuje po světě a účastní se sochařských sympozií, která pokládá za jednu z mála možností, jak realizovat volné plastiky ve veřejném prostoru.\n\nPět let pracoval pro bývalého pražského starostu a nynějšího senátora Petra Bratského jako sochař, urbanista a architekt a tři měsíce byl u něj zaměstnán v odboru územního rozvoje. V této době zpracoval urbanistický projekt Jihozápadního města zahrnující dostavby budov a úpravy veřejných prostranství. Tento projekt se však nepodařilo realizovat.\n\nKrátkou dobu vedl Lašské muzeum a galerii ve své rodné obci v Sedlištích ve Slezsku.\n\nV posledních letech realizuje dlouhodobý projekt \"Akupunktura Země\", inspirovaný čínskou filosofií, jehož smyslem je umísťování plastik, vzájemných protějšků, po celé Zemi v protilehlých polohách vzhledem k zemskému glóbu.\n\nPro pražskou Letenskou pláň na místo bývalého Stalinova pomníku zpracoval návrh jezdecké sochy krále Karla IV. Pro Žerotínský zámek v Novém Jičíně zpracovává jezdeckou sochu císaře blahoslaveného Karla I. Habsbursko-Lotrinského.\n\n8. srpna 2012 Emil Adamec oficiálně oznámil svou kandidaturu na prezidenta České republiky. Mottem jeho kampaně je „silná vůle“ a za hlavní nosnou myšlenku své kandidatury označil návrat českého státu ke konstituční monarchii. Většina médií jej z toho důvodu automaticky označila za recesistu. Adamec přitom zdůrazňuje, že jeho podpora není recesí a je míněna vážně; argumentuje tím, že konstituční monarchie je stabilní a funkční systém, který by mohl pomoci omezit nešvary republik jako je korupce a nestabilita.\n\n13. srpna pak časopis Týden přinesl s Emilem Adamcem serióznější rozhovor, ve kterém prezidentský kandidát dále vysvětlil své názory a odůvodnil podporu monarchie: Uvedl, že volený politik má vždy sklon podporovat menšinu, která jej zvolila a uvažuje v krátkodobém horizontu jednoho volebního období, takže nemůže být skutečně sjednocující hlavou státu. Navíc připomněl, že podpora konstituční monarchie není nic bláznivého či hloupého, neboť konstitučními monarchiemi jsou některé z nejvyspělejších zemí na světě.\n\nÚmysl stát se českým prezidentem prezentoval i v roce 2017. Do prezidentských voleb 2018 hodlal vstoupit s heslem „Předám moc králi!“. Nepodařilo se mu ale získat dostatečné množství podpisů občanů nutných pro kandidaturu. Proto před prvním kolem volby podpořil iniciativu Koruny České (monarchistické strany Čech, Moravy a Slezska), podle níž měli voliči podporující monarchii vhodit do urny fiktivní hlasovací lístek, na němž byl místo prezidentského kandidáta uveden Karel Habsbursko-Lotrinský jako legitimní dědic titulu českého krále, moravského markraběte a slezského vévody.\n\nEmil Adamec je od listopadu 2017 členem Koruny České a předsedou místní společnosti v Sedlišti ve Slezsku. \n\nVe volbách do Senátu PČR v roce 2018 kandidoval za stranu Koruna Česká (monarchistická strana Čech, Moravy a Slezska) v obvodu č. 59 – Brno-město. Se ziskem 0,55 % hlasů skončil na posledním 11. místě.\n\n"}
{"id": "833343", "url": "https://cs.wikipedia.org/wiki?curid=833343", "title": "Seznam kulturních památek v Hodkovicích nad Mohelkou", "text": "Seznam kulturních památek v Hodkovicích nad Mohelkou\n\n\n"}
{"id": "833344", "url": "https://cs.wikipedia.org/wiki?curid=833344", "title": "Zvonimir Boban", "text": "Zvonimir Boban\n\nZvonimir Boban (* 8. října 1968, Imotski, Jugoslávie), je bývalý jugoslávský a chorvatský fotbalista. Hrál za národní týmy obou těchto zemí.\n\n\n\n\n\n"}
{"id": "833345", "url": "https://cs.wikipedia.org/wiki?curid=833345", "title": "Joseph Kasavubu", "text": "Joseph Kasavubu\n\nJoseph Kasavubu, někdy též Kasa-vubu, (1910–24. března 1969) byl konžský politik, historicky první prezident Demokratické republiky Kongo po získání nezávislosti na Belgii. Funkci zastával v letech 1960–1965.\n\nByl zakladatelem a předsedou organizace ABAKO. Jeho prezidentství provázel spor s nacionalisticky a socialisticky orientovaným premiérem Patricem Lumumbou, po jehož zavraždění se do čela vlády postavil Antoine Gizenga, kterému se roku 1964 podařilo Kasavubua na krátkou chvíli sesadit. Tato tzv. Konžská krize vyústila v odtržení provincie Katanga, intervenci vojsk OSN a přerostla ve spor dvou bloků Studené války. Otevřela nakonec cestu k nástupu Josepha Mobutua do čela země a jejímu přejmenování na Zaire.\n\n"}
{"id": "833346", "url": "https://cs.wikipedia.org/wiki?curid=833346", "title": "Valdengo", "text": "Valdengo\n\nValdengo je italská obec v provincii Biella v oblasti Piemont.\n\nK 31. prosinci 2010 zde žilo 2 518 obyvatel.\n\nCandelo, Cerreto Castello, Piatto, Quaregna, Ronco Biellese, Ternengo, Vigliano Biellese\n"}
{"id": "833348", "url": "https://cs.wikipedia.org/wiki?curid=833348", "title": "Brazílie na Letních olympijských hrách 2012", "text": "Brazílie na Letních olympijských hrách 2012\n\nBrazílie se účastnila Letní olympiády 2012. Zastupovalo ji 272 sportovců (141 mužů a 131 žen) v 24 sportech.\n\n"}
{"id": "833349", "url": "https://cs.wikipedia.org/wiki?curid=833349", "title": "Antoine Gizenga", "text": "Antoine Gizenga\n\nAntoine Gizenga (5. října 1925 – 24. února 2019) byl konžský politik, představitel Sjednocené lumumbovské strany (\"Parti Lumumbiste Unifié\"). Byl premiérem Demokratické republiky Kongo v letech 1960–1961 a 2006–2008.\n\nV roce 1961 nahradil ve funkci premiéra zavražděného Patrice Lumumbu a pokračoval v jeho střetu s prezidentem Josephem Kasavubuem, kterého se mu dokonce v roce 1961 podařilo na krátkou dobu sesadit z funkce a byl tak hlavou státu. Pokus o puč mu však nevyšel, byl uvězněn a od roku 1965 působil v exilu. Z něho se vrátil roku 1992. Roku 2006 kandidoval za lumumbovce na prezidenta, skončil třetí s třinácti procenty hlasů. Brzy se mu však podařilo sestavit vládu.\n\n"}
{"id": "833352", "url": "https://cs.wikipedia.org/wiki?curid=833352", "title": "Agrotextilie", "text": "Agrotextilie\n\nAgrotextilie je souhrnný pojem pro textilní plošné výrobky používané především v zemědělství a zahradnictví k následujícím účelům:\n\nVětšina vlákenných surovin a způsoby výroby agrotextilií jsou shodné s geotextilními výrobky. \nV některých způsobech použití (vyztužování, separování, drenážování) se nedají rozlišovat agrotextilie od geotextilií. \n\nGeotextilie\n"}
{"id": "833356", "url": "https://cs.wikipedia.org/wiki?curid=833356", "title": "Šafranice (přírodní památka)", "text": "Šafranice (přírodní památka)\n\nPřírodní památka Šafranice je rozlehlá ostřicovo–rašeliníková louka mezi lesy. Vzhledem k velké ploše zachovalých přírodních biotopů jsou tu bohaté populace zvláště chráněných druhů rostlin: prstnatec májový (\"Dactylorhiza majalis\"), tolije bahenní (\"Parnassia palustris\"), vachta trojlistá (\"Menyanthes trifoliata\") a vrba rozmarýnolistá (\"Salix rosmarinifolia\"). Velká plocha přírodních biotopů je neméně pozoruhodná z hlediska živočichů, typickým zástupcem je např. ohrožený hnědásek rozrazilový (Melitaea diamina). K chráněnému území patří také Lesní rybník ve východním okraji, který hostí bohaté populace obojživelníků a má velmi kvalitní litorální porosty.\n\nLokalita se nachází asi 1,2 km západojihozápadně od Slavkovic (a 0,9 km jihovýchodně od nádraží ve Veselíčku), v nadmořské výšce kolem 610 m. Přestože leží v pramenné oblasti Řečického potoka blízko Evropského rozvodí Dunaj – Labe, je zde krajina plochá. Jde o nevelký zbytek zarovnaných senilních povrchů, tvořících náhorní plató moravské strany Českomoravské vrchoviny. Vzhledem poloze na rozvodí, nebyla krajina příliš postižena denudačními procesy. Hlavně pak zařezáváním údolí vodních toků, které je zde nejvýznamnějším modelačním procesem celých čtvrtohor. Nedaleko severně, za Slavkovicemi, se již zdvíhá masiv Žďárských vrchů (lokalita leží v jižním podhůří). Lokalita je obklopena lesním celkem vymezujícím obtížně obdělatelné, podmáčené a oglejené půdy. V bezprostředním okolí se tedy rozkládají především kulturní smrkové lesy. S otevřenou zemědělskou krajinou lokalita komunikuje jen pruhy luk podle potoků (v posledním půlstoletí zalesňované).\n\nJihovýchodní (dolní) část lokality tvoří Lesní rybník. Stěžejní, centrální část území za rybníkem tvoří neporušené rašelinné louky. Voda, jež sytí území, vystupuje většinou difúzně podle okrajů. Výraznější prameniště se nachází ve středu lokality, ale v minulosti bylo narušeno těžbou rašeliny a odvodněním. Severozápadní část lokality je méně zachovalá. Cenný, ovšem silně zarostlý je severní cíp. Jinak je zde velká plocha odvodněných a silně degradovaných pozemků zarostlých rákosem. Západní okraj leží v ploše dávno zaniklého rybníka. Dnes jde o důležitý sedimentační prostor, chránící území před vlivem splachů z povodí. Drobný vodní tok Řečického potoka protékající podle delší osy lokality, je sveden do otevřené meliorační strouhy.\n\nPodložím jsou proterozoické ruly monotónní série moldanubika. Lze zde předpokládat celkem hluboký zvětralinový pokryv. Z hlediska půdních podmínek převažují hydromorfní půdy – gleje, významné jsou polohy rašelin.\n\nPP Šafranice leží v mírně teplé klimatické oblasti, v klimatickém okrsku MT 3, s průměrnou roční teplotou vzduchu 6,5 °C a průměrným ročním úhrnem srážek kolem 700 mm. Místní klima má velmi výrazné charakteristiky odlišné od okolí, odlišnosti však nejsou ověřeny měřeními. Je silně ovlivněné polohou mezi lesy, charakterem vegetace a biotopu vůbec. Mokřadní vegetace a silně podmáčené pozemky v chráněné poloze se chovají odlišně především kvůli odlišné disipaci sluneční energie, potažmo evapotranspiraci. Lokalita leží v pramenné oblasti Řečického potoka (přítok Bobrůvky-Loučky, povodí Svratky) blízko rozvodí Dunaj-Labe. Na lokalitě se stéká několik pramenných stružek. Poloha uprostřed široké mělké deprese je místem se zpomaleným odtokem vody a tedy místem příznivým pro vznik rašelinných luk. Přirozený vodní režim zahrnuje velké plochy porostů s podzemní vodou těsně pod povrchem, vydatně podmáčené po celý rok. Ve střední části území je také detekováno jedno prameniště, na němž se vytvořila rašelinná kupa lučního rašeliniště. Vodní režim na lokalitě je nicméně narušený. Pozitivním ovlivněním vodního režimu člověkem je stavba rybníka ve východní části území. Během vývoje došlo k naturalizaci nádrže a ke vzrůstu jeho přírodních hodnot na vysokou úroveň.\n\nFytogeografické členění – 67. Českomoravská vrchovina.\nMapa potenciální přirozené vegetace v širokém okolí lokality uvádí acidofilní bučiny asociace Luzulo-Fagetum. Na lokalitě byly jistě původní podmáčené smrčiny (Mastigobryo-Piceetum). Na výskyt podmáčených smrčin mimo jiné poukazuje významný výskyt jedle bělokoré v okolí lokality. Acidofilní bučiny lze předpokládat všude v kontaktu. Původní les zanikl již před staletími. Na místě podmáčených smrčin i acidofilních smrčin byly založeny smrkové monokultury. Celkově má flóra lokality vztah k blízkým Žďárským vrchům (k oreofytiku). Lokalita obsahuje flóru a vegetaci typickou pro zdejší krajinu. Původní, všude v okolí hodně rozšířené mokré a rašelinné louky obsahovaly stejné druhové a vegetační spektrum. Šafranice je výjimečně zachovalou a vyvinutou ukázkou.\n\nHlavním předmětem ochrany jsou přírodní biotopy podhorských rašelinných luk a mezotrofních rybníků. Lokalita obsahuje pro území typické biotopy v relativně velmi dobře\nzachovalém stavu, s populacemi typických druhů, mezi nimiž je řada druhů ohrožených a zvláště chráněných. Přírodní biotopy luční části jsou zastoupeny typickou sérií:\n\nKromě ploch přírodních biotopů se v lokalitě vyskytují také biotopy silně pozměněné\nčlověkem:\n\nNa lokalitě se vyskytuje typická flóra podhorských rašelinných luk Vysočiny. Lokalita není nějak výjimečně druhově bohatá, neboť je zde malá pestrost (nabídka) biotopů. Nabídka stanovišť je zřejmě nižší než v minulosti, protože dnes chybí flóra rašelinících pramenišť (odtěžené, narušený vodní režim). V sevřené poloze mezi lesy se navíc více uplatňuje spíše chudá acidofilní flóra. Nicméně i tak lokalita představuje výjimečný případ velké lokality s velkými populacemi zvláště chráněných druhů rostlin: prstnatec májový, vachta trojlistá, tolije bahenní a vrba rozmarýnolistá. I jen sama ochrana těchto druhů je pádným důvodem k legislativní ochraně, neboť populace jsou zde velké, vitální a mají nadprůměrně dobrou perspektivu do budoucna. K dalším typickým a zároveň ohroženým druhům patří: ostřice dvoumužná, kozlík dvoudomý a zábělník bahenní.\n\nchráněných druhů: čolka obecného, čolka horského, ropuchy obecné a skokana krátkonohého.\nplocha ležela v otevřené krajině, pak by pro ptáky naopak byla velmi významná. Za pozornost\nstojí pravidelný výskyt sluky lesní a častá přítomnost čápa černého.\n"}
{"id": "833358", "url": "https://cs.wikipedia.org/wiki?curid=833358", "title": "Kanada na Letních olympijských hrách 2012", "text": "Kanada na Letních olympijských hrách 2012\n\nKanada se účastnila Letní olympiády 2012. Zastupovalo ji 273 sportovců (119 mužů a 154 žen) v 28 sportech.\n\n"}
{"id": "833359", "url": "https://cs.wikipedia.org/wiki?curid=833359", "title": "Austin Group", "text": "Austin Group\n\nAustin Group (součást \"Austin Common Standards Revision Group\") je společná technická pracovní skupina, která byla vytvořena k rozvoji a údržbě společné revize POSIX.1 a částí Single UNIX Specification.\n\nPřístup ke specifikaci rozvoje je \"write once, adopt everywhere\" (v překladu \"napiš jednou, využij všude\"). S výstupy jde ruku v ruce soubor specifikací, který nese označení IEEE POSIX a ISO/IEC, a The Open Group jako technickou normu. Nová sada specifikací nese zároveň i označení ISO/IEC/IEEE 9945 a tvoří jádro jednotné verze UNIX specifikace 3. Asociace IEEE dříve označovala tuto normu jako 1003.1.\n\nTento unikátní systém vývoje v sobě spojuje úsilí vést průmysl spolu s formální normalizací všech činností do jedné iniciativy a zahrnuje široké spektrum účastníků.\n\nSkupina má v současné době více než 500 účastníků a předsedá jí Andrew Josey, který je členem The Open Group. Skupina Open Group spravuje každodenní běh skupiny, poskytuje prostory, e-mailové služby, editační a webové vybavení. Neplatí se žádné poplatky za účast nebo členství ve skupině.\n\nRozhodovací proces je rozdělen mezi tři entity, které publikují výsledné standardy: ISO/IEC (Joint Technical Committee 1, subcommittee 22), IEEE (Portable Applications Standards Committee) a The Open Group. V každé ze tří skupin je jmenován organizační zástupce. Tito tři organizační zástupci rozhodují, zda existuje mezi nimi shoda, a jsou odpovědní za zahájení hlasování v rámci svých příslušných organizací.\n\n"}
{"id": "833360", "url": "https://cs.wikipedia.org/wiki?curid=833360", "title": "Boos (Seine-Maritime)", "text": "Boos (Seine-Maritime)\n\nBoos je francouzská obec v departementu Seine-Maritime v regionu Normandie. V roce 2009 zde žilo 3 168 obyvatel. Je centrem kantonu Boos.\n\n"}
{"id": "833361", "url": "https://cs.wikipedia.org/wiki?curid=833361", "title": "Seznam kulturních památek ve Sloupu v Čechách", "text": "Seznam kulturních památek ve Sloupu v Čechách\n\n\n"}
{"id": "833364", "url": "https://cs.wikipedia.org/wiki?curid=833364", "title": "SchilliX", "text": "SchilliX\n\nSchilliX je live CD distribuovaný operační systém na bázi systému OpenSolaris, který je určen především k pomoci uživatelům lépe poznat systém OpenSolaris. Za zakladatele je považován Jörg Schilling.\nSystém byl vypuštěn na trh 17. června 2005, tři dny poté, co byla poprvé vypuštěna první kopie systému OpenSolaris.\n\nNápad na maskota systému byl poprvé představen v emailu od Jörga Schillinga odeslaný do diskuze o systému OpenSolaris. Měl jím být rytíř v nablýskané zbroji.\n\nMezi hlavní vývojáře systému patří Jörg Schilling, Fabian Otto, Thomas Blaesing a Tobias Kirschstein.\n\nJeho vývojáři prohlašují, že vytvořili první OpenSolaris distribuci. Schilling chtěl mít první čistou samospustitelnou CD verzi systému OpenSolaris. Vydaná verze 0.7.1i (6. září 2010) využívala projektu Illumos k vývoji (opět jsou první, kteří využili k vývoji svého systému tento projekt). Aktuální verze je 0.7.2, která je první distribucí systému na základě OpenSolaris, a která navíc umožňuje kompilovat zdrojové kódy OpenSolaris systému (onnv/Illumos).\n\nProjekt SchilliX vytvořil OSS náhradu pro K&R cpp, který využívaly např. rpcgen, dtrace a assembler. Dále byly Schillixem vytvořeny následující informace: NIC ovladače, AE a jejich klony.\n\nBudoucí verze budou založeny na projektu SchilliX-On.\n\nExistuje mnoho jiných operačních systémů, které jsou deriváty systému OpenSolaris např. BeleniX, MilaX, Nexenta OS, NexentaStor a StormOS.\n\n"}
{"id": "833373", "url": "https://cs.wikipedia.org/wiki?curid=833373", "title": "KV8", "text": "KV8\n\nKV8 je staroegyptská královská hrobka nacházející se v malém postranním údolí v Údolí králů. Hrobka patřila faraonu 19. dynastie Merenptahovi, synovi Ramesse II. a jeho královské manželky Esetnofret. \n\nHrobka byla vykopána v roce 1903 anglickým archeologem Howardem Carterem. Z původní pohřební výbavy toho nebylo v hrobce nalezeno mnoho, avšak byla zajímavá z architektonického hlediska. Hrobka vykazuje výrazný vývoj oproti hrobkám dřívějších vládců 19. dynastie, které byly složité a obsahovaly mnoho postranních místností. Tato hrobka se svým přímočarým stylem přibližovala spíše hrobkám z dynastie dvacáté, což naznačuje i zvětšení výšky chodeb a přilehlých síní. Samotný půdorys je jednoduchý a přímý. Chdodba vedoucí do pohřební komory je dlouhá 160 m a prochází přes pohřební šachtu, kapli se dvěma pilíři, kde se nachází víko vnějšího sarkofágu. Odtud pak chodba míří přes předsíň do pohřební komory. Zde se nachází víko z králova vnitřního sarkofágu, jež je vyrobeno z růžové žuly. Chodby jsou bohaté na výzdobu a na jejich zdech je zobrazeno mnoho výjevů a textů z Knihy bran a Knihy Amduat. V samotné pohřební komoře se nacházejí texty z Knihy mrtvých.\n\nPrvní část Merenptahovi hrobky připomíná svojí architekturou a výzdobou impozantní hrobku jeho otce Ramesse II. Naopak druhá část se od ní podstatně liší a je velmi zjednodušena. Podobný styl je k vidění i ve výzdobě hrobky, kdy na začátku jsou velmi propracované reliéfy, avšak v druhé části se spíše využívalo rychlejších postupů. Důvodem může být fakt, že se Merenptah dostal na trůn již v pokročilém věku, kdy mu bylo mezi šedesáti a sedmdesáti lety, a potřeboval urychleně dokončit svojí hrobku.\n"}
{"id": "833376", "url": "https://cs.wikipedia.org/wiki?curid=833376", "title": "Alžírsko na Letních olympijských hrách 2000", "text": "Alžírsko na Letních olympijských hrách 2000\n\nAlžírsko se účastnilo Letní olympiády 2000. Zastupovalo ho 47 sportovců (37 mužů a 10 žen) v 10 sportech.\n\n"}
{"id": "833381", "url": "https://cs.wikipedia.org/wiki?curid=833381", "title": "Raffaella Milanesi", "text": "Raffaella Milanesi\n\nRaffaella Milanesi (* v Římě) je italská sopranistka.\n\nV roce 1997 ukončila studia na \"Accademia Nazionale di Santa Cecilia\" v Římě. Od té doby se představila v řadě operních rolí, spolupracuje mimo jiné se souborem Collegium 1704 a dirigentem Václavem Luksem. V roce 2013 spolu s nimi vystoupila ve Stavovském divadle v Praze v novodobé inscenaci opery Josefa Myslivečka Olympiáda v roli Mégacla. Specializuje se především na dílo Georga Friedricha Händela a další barokní autory.\n\nDále spolupracovala s řadou dirigentů: Mark Minkowski, Rinaldo Alessandrini, Andrea Marcon, Hervé Niquet a další a je hostem mnoha hudebních festivalů.\n\n"}
{"id": "833384", "url": "https://cs.wikipedia.org/wiki?curid=833384", "title": "Alžírsko na Letních olympijských hrách 1996", "text": "Alžírsko na Letních olympijských hrách 1996\n\nAlžírsko se účastnilo Letní olympiády 1996. Zastupovalo ho 45 sportovců (39 mužů a 6 žen) v 9 sportech.\n\n"}
{"id": "833385", "url": "https://cs.wikipedia.org/wiki?curid=833385", "title": "Austin County", "text": "Austin County\n\nAustin County je okres ve státě Texas v USA. K roku 2010 zde žilo 28 417 obyvatel. Správním městem okresu je Bellville, největším je pak Sealy. Celková rozloha okresu činí 1 700 km².\n"}
{"id": "833388", "url": "https://cs.wikipedia.org/wiki?curid=833388", "title": "Bandera County", "text": "Bandera County\n\nBandera County je okres ve státě Texas v USA. K roku 2010 zde žilo 20 485 obyvatel. Správním městem okresu je Bandera. Celková rozloha okresu činí 2 067 km².\n"}
{"id": "833389", "url": "https://cs.wikipedia.org/wiki?curid=833389", "title": "Bastrop County", "text": "Bastrop County\n\nBastrop County je okres ve státě Texas v USA. K roku 2010 zde žilo 74 141 obyvatel. Správním městem okresu je Bastrop. Celková rozloha okresu činí 2 320 km².\n"}
{"id": "833390", "url": "https://cs.wikipedia.org/wiki?curid=833390", "title": "Alžírsko na Letních olympijských hrách 1992", "text": "Alžírsko na Letních olympijských hrách 1992\n\nAlžírsko se účastnilo Letní olympiády 1992. Zastupovalo ho 35 sportovců (33 mužů a 2 ženy) v 7 sportech.\n\n"}
{"id": "833391", "url": "https://cs.wikipedia.org/wiki?curid=833391", "title": "Bee County", "text": "Bee County\n\nBee County je okres ve státě Texas v USA. K roku 2010 zde žilo 31 861 obyvatel. Správním městem okresu je Beeville, které je rovněž jeho největším městem. Celková rozloha okresu činí 2 280 km².\n"}
{"id": "833393", "url": "https://cs.wikipedia.org/wiki?curid=833393", "title": "Bell County (Texas)", "text": "Bell County (Texas)\n\nBell County je okres ve státě Texas v USA. K roku 2010 zde žilo 310 235 obyvatel. Správním městem okresu je Belton. Celková rozloha okresu činí 2 818 km².\n"}
{"id": "833395", "url": "https://cs.wikipedia.org/wiki?curid=833395", "title": "Alžírsko na Letních olympijských hrách 1984", "text": "Alžírsko na Letních olympijských hrách 1984\n\nAlžírsko se účastnilo Letní olympiády 1984. Zastupovalo ho 33 sportovců (33 mužů) v 4 sportech.\n\n"}
{"id": "833396", "url": "https://cs.wikipedia.org/wiki?curid=833396", "title": "Burnet County", "text": "Burnet County\n\nBurnet County je okres ve státě Texas v USA. K roku 2010 zde žilo 42 750 obyvatel. Správním městem okresu je Burnet. Celková rozloha okresu činí 2 644 km².\n"}
{"id": "833397", "url": "https://cs.wikipedia.org/wiki?curid=833397", "title": "Burleson County", "text": "Burleson County\n\nBurleson County je okres ve státě Texas v USA. K roku 2010 zde žilo 17 187 obyvatel. Správním městem okresu je Caldwell. Celková rozloha okresu činí 1 756 km².\n"}
{"id": "833399", "url": "https://cs.wikipedia.org/wiki?curid=833399", "title": "Montcalm County", "text": "Montcalm County\n\nMontcalm County je okres ve státě Michigan v USA. K roku 2000 zde žilo 61 266 obyvatel. Správním městem okresu je Stanton. Celková rozloha okresu činí 1 867 km².\n"}
{"id": "833405", "url": "https://cs.wikipedia.org/wiki?curid=833405", "title": "Americké Panenské ostrovy na Letních olympijských hrách 1988", "text": "Americké Panenské ostrovy na Letních olympijských hrách 1988\n\nAmerické Panenské ostrovy se účastnilo Letní olympiády 1988. Zastupovalo ho 22 sportovců (19 mužů a 3 ženy) v 6 sportech.\n\n"}
{"id": "833407", "url": "https://cs.wikipedia.org/wiki?curid=833407", "title": "Kanton Clères", "text": "Kanton Clères\n\nKanton Clères (fr. \"Canton de Clères\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "833410", "url": "https://cs.wikipedia.org/wiki?curid=833410", "title": "Kanton Darnétal", "text": "Kanton Darnétal\n\nKanton Darnétal (fr. \"Canton de Darnétal\") je francouzský kanton v departementu Seine-Maritime v regionu Horní Normandie. Skládá se z 19 obcí.\n\n"}
{"id": "833412", "url": "https://cs.wikipedia.org/wiki?curid=833412", "title": "Kanton Doudeville", "text": "Kanton Doudeville\n\nKanton Doudeville (fr. \"Canton de Doudeville\") je francouzský kanton v departementu Seine-Maritime v regionu Horní Normandie. Skládá se ze 17 obcí.\n\n"}
{"id": "833413", "url": "https://cs.wikipedia.org/wiki?curid=833413", "title": "Kanton Duclair", "text": "Kanton Duclair\n\nKanton Duclair (fr. \"Canton de Duclair\") byl do roku 2015 francouzský kanton v departementu Seine-Maritime v regionu Horní Normandie. Skládá se ze 17 obcí.\n\n"}
{"id": "833416", "url": "https://cs.wikipedia.org/wiki?curid=833416", "title": "Kanton Elbeuf", "text": "Kanton Elbeuf\n\nKanton Elbeuf (fr. \"Canton d'Elbeuf\") je francouzský kanton v departementu Seine-Maritime v regionu Horní Normandie. Skládá se ze čtyř obcí.\n\n"}
{"id": "833417", "url": "https://cs.wikipedia.org/wiki?curid=833417", "title": "Světová asociace zoologických zahrad a akvárií", "text": "Světová asociace zoologických zahrad a akvárií\n\nSvětová asociace zoologických zahrad a akvárií ( , WAZA) je mezinárodní organizace sdružující zoologické zahrady po celém světě. Jejím cílem je podporovat zoo, akvária a podobní zařízení, která se chtějí starat o zvířata a jejich záchranu a o ekologickou výchovu. Jejími přímými členy je přes 250 zoologických zahrad a akvárií.\n\nOd roku 2011 sídlí v městečku Gland poblíž Ženevy, v sídle Mezinárodního svazu ochrany přírody (IUCN). Výkonným ředitelem Asociace je Gerald Dick.\n\nByla založena v roce 1935 v Basileji jako Mezinárodní unie ředitelů zoologických zahrad (International Union of Direstors of Zoological Gardens – IUDZG). Přes druhou světovou válku přestala fungovat a obnovena byla opět v Rotterdamu v roce 1946. V roce 2000 přijala svůj současný název.\n\nPodle Unie českých a slovenských zoologických zahrad, která je také jejím členem, jde o mezinárodní organizaci sdružující zoologické zahrady celého světa, které mají zájem získávat globálně nové osobní zkušenosti a dovednosti a používat je pro další zlepšování své vlastní práce. „\"Vzhledem k tomu, že témata řešená v zoologických zahradách jsou globální, ať již se jedná o chov zvířat téměř ze všech koutů naší planety či výukové a vzdělávací programy pro širokou veřejnost, přinášející informace o problematice geograficky velmi vzdálených oblastí, je možnost účastnit se setkávání na tomto odborném fóru velmi cenným nástrojem udržování vysoké odbornosti práce členských zahrad.\"“\n\nSvětová asociace zoologických zahrad a akvárií sdružuje instituce různých typů:\nKromě těchto členů má WAZA např. ještě korporátní členy, kteří poskytují podporu zoologickým zahradám a akváriím, nebo čestné členy.\n\nZ českých zoologických zahrad jsou členy WAZA následující zařízení:\n\n\nNejvyšším orgánem WAZA je výroční konference, která se koná obvykle na podzim. Jedna z nich proběhla u příležitosti 80. výročí založení Zoo Praha 2. – 6. října 2011 v Praze. Konference se mohou účastnit všichni členové, ale pouze institucionální a kolektivní členové mohou hlasovat a rozhodovat o činnosti WAZA.\n"}
{"id": "833418", "url": "https://cs.wikipedia.org/wiki?curid=833418", "title": "Kanton Fauville-en-Caux", "text": "Kanton Fauville-en-Caux\n\nKanton Fauville-en-Caux (fr. \"Canton de Fauville-en-Caux\") je francouzský kanton v departementu Seine-Maritime v regionu Horní Normandie. Skládá se z 18 obcí.\n\n"}
{"id": "833419", "url": "https://cs.wikipedia.org/wiki?curid=833419", "title": "Kanton Fécamp", "text": "Kanton Fécamp\n\nKanton Fécamp (fr. \"Canton de Fécamp\") je francouzský kanton v departementu Seine-Maritime v regionu Horní Normandie. Skládá se ze 13 obcí.\n\n"}
{"id": "833422", "url": "https://cs.wikipedia.org/wiki?curid=833422", "title": "Kanton Goderville", "text": "Kanton Goderville\n\nKanton Goderville (fr. \"Canton de Goderville\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "833424", "url": "https://cs.wikipedia.org/wiki?curid=833424", "title": "Kanton Grand-Couronne", "text": "Kanton Grand-Couronne\n\nKanton Grand-Couronne (fr. \"Canton de Grand-Couronne\") je francouzský kanton v departementu Seine-Maritime v regionu Horní Normandie. Skládá se z devíti obcí.\n\n"}
{"id": "833425", "url": "https://cs.wikipedia.org/wiki?curid=833425", "title": "Subprovinční nový obvod", "text": "Subprovinční nový obvod\n\nSubprovinční nové obvody (), též subprovinční městské obvody (), nebo nové obvody na státní úrovni (), zkráceně nové obvody () jsou zvláštní ekonomické zóny vzniklé reorganizací vybraných městských obvodů, přičemž získaly pravomoci subprovinčních měst. Cílem jejich založení bylo podpoření ekonomického rozvoje obvodu a následně i města ve kterém leží.\n"}
{"id": "833426", "url": "https://cs.wikipedia.org/wiki?curid=833426", "title": "Kanton Lillebonne", "text": "Kanton Lillebonne\n\nKanton Lillebonne (fr. \"Canton de Lillebonne\") je francouzský kanton v departementu Seine-Maritime v regionu Horní Normandie. Skládá se ze 14 obcí.\n\n"}
{"id": "833428", "url": "https://cs.wikipedia.org/wiki?curid=833428", "title": "Vnitřní zvukovod", "text": "Vnitřní zvukovod\n\nVnitřní zvukovod (lat. \"meatus acusticus internus\") je otvor v zadní části skalní kosti (tzn. ve skalní části kosti spánkové), jímž prochází z mozku do vnitřního ucha některé důležité struktury: lícní nerv, sluchový nerv (součást VIII. nervu) a arteria labyrinthi (tepna zásobující vnitřní ucho).\n"}
{"id": "833429", "url": "https://cs.wikipedia.org/wiki?curid=833429", "title": "Kanton Maromme", "text": "Kanton Maromme\n\nKanton Maromme (fr. \"Canton de Maromme\") je francouzský kanton v departementu Seine-Maritime v regionu Horní Normandie. Skládá se pouze z obcí Maromme a Canteleu.\n"}
{"id": "833431", "url": "https://cs.wikipedia.org/wiki?curid=833431", "title": "Kanton Montivilliers", "text": "Kanton Montivilliers\n\nKanton Montivilliers (fr. \"Canton de Montivilliers\") je francouzský kanton v departementu Seine-Maritime v regionu Horní Normandie. Skládá se z 11 obcí.\n\n"}
{"id": "833433", "url": "https://cs.wikipedia.org/wiki?curid=833433", "title": "Kanton Ourville-en-Caux", "text": "Kanton Ourville-en-Caux\n\nKanton Ourville-en-Caux (fr. \"Canton d'Ourville-en-Caux\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "833435", "url": "https://cs.wikipedia.org/wiki?curid=833435", "title": "Carlos Amigo Vallejo", "text": "Carlos Amigo Vallejo\n\nCarlos Amigo kardinál Vallejo OFM (* 23. srpna 1934, Medina de Rioseco) je španělský římskokatolický kněz, františkán, emeritní arcibiskup Tangeru a Sevilly, kardinál.\n\nZačal studovat lékařství, brzy studium přerušil a vstoupil do řádu františkánů (OFM). Kněžské svěcení přijal 17. srpna 1960. Později studoval filozofii v Římě a také psychologii v Madridu. V Madridu působil jako duchovní, přednášel filozofii vědy a antropologii na několika školách a řádových centrech formace.\n\nDne 17. prosince 1973 byl jmenovaný arcibiskupem v Tangeru, biskupské svěcení přijal 28. dubna 1974. Často vystupoval jako vyjednavač a zprostředkovatel v konfliktech Španělska se zeměmi Maghrebu − Libyí, Alžírskem, Marokem, Tuniskem a Mauretánií. V roce 1982 byl jmenovaný arcibiskupem v Seville.\n\nDne 21. října 2003 ho při konzistoři papež Jan Pavel II. jmenoval členem kardinálského kolegia. 5. listopadu 2009 papež Benedikt XVI. přijal jeho rezignaci na funkci sevillského arcibiskupa vzhledem k dovršení kanonického věku 75 let. V srpnu 2011 byl zvláštním papežským legátem při oslavách 500. výročí založení arcidiecéze Santo Domingo, první diecéze na území Ameriky.\n\n\n"}
{"id": "833436", "url": "https://cs.wikipedia.org/wiki?curid=833436", "title": "Kanton Pavilly", "text": "Kanton Pavilly\n\nKanton Pavilly (fr. \"Canton de Pavilly\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "833437", "url": "https://cs.wikipedia.org/wiki?curid=833437", "title": "Kanton Valmont", "text": "Kanton Valmont\n\nKanton Valmont (fr. \"Canton de Valmont\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "833438", "url": "https://cs.wikipedia.org/wiki?curid=833438", "title": "Kanton Yerville", "text": "Kanton Yerville\n\nKanton Yerville (fr. \"Canton de Yerville\") je francouzský kanton v departementu Seine-Maritime v regionu Horní Normandie. Skládá se z 18 obcí.\n\n"}
{"id": "833440", "url": "https://cs.wikipedia.org/wiki?curid=833440", "title": "Kanton Yvetot", "text": "Kanton Yvetot\n\nKanton Yvetot (fr. \"Canton de Yvetot\") je francouzský kanton v departementu Seine-Maritime v regionu Horní Normandie. Skládá se z 12 obcí.\n\n"}
{"id": "833444", "url": "https://cs.wikipedia.org/wiki?curid=833444", "title": "Lenka (zpěvačka)", "text": "Lenka (zpěvačka)\n\nLenka narozená jako Lenka Kripac (* 19. března 1978 Bega, Nový Jižní Wales, Austrálie) je australská zpěvačka-skladatelka, která je nejvíce známá díky skladbě \"The Show,\" z alba \"Lenka\", která byla součástí reklamy společností Old Navy a Dulux. Předtím byla v Austrálii známá jako herečka z australských televizních seriálů a filmů.\n\nDcera jazzového muzikanta (Jiří Křipač), který do Austrálie emigroval z někdejšího Československa, a australské učitelky, se narodila a vyrůstala v australské buši. Když jí bylo 7 let, přestěhovala se spolu s rodinou do Sydney, kde získala hudební vzdělání a začala se věnovat zpěvu.\n\nLenka studovala herectví v Australian Theatre For Young People, kde studovala spolu s herečkou Cate Blanchett. V devadesátých létech hrála v australském televizním seriálu s názvem \"GP\", kde ztvárnila postavu jménem Vesna Kapek. Lenka byla také moderátorkou televizní stanice \"Cheez TV\" a účinkovala v dalších australských seriálech, jako je \"Home And Away\", \"Wild Side\", \"Head Start\" a \"Spellbinder\". Dále si zahrála například ve filmu \"The Dish\", nebo \"Lost Things\" a nadále se věnovala divadlu.\n\nJako Lenka Kripac působila v australské elektronicko-rockové crossoverové kapele Decoder Ring, se kterou nahrála 2 studiová alba. V roce 2007 se přestěhovala do Kalifornie.\n\nPoté, co si Lenka zvolila své umělecké jméno, vydala 24. září 2008 svoje debutové album, se singlem \"The Show\" (producenta Stuarta Brawleyho). Toto album se umístilo na 142. místě americké hitparády \"Billboard\" 200.\n\nPro každý svůj singl vytváří animovaná (paper stop-motion) hudební videa tvořená ve spolupráci s australským umělcem James Gulliver Hancockem.\n\nNazpívala vokály ke dvěma skladbám (\"Addicted\" and \"Sunrise\") německé skupiny Schiller, na jejich album \"Atemlos\", které bylo v Německu vydáno 12. března 2010.\n\nLenčina živá vystoupení a vizuální obraz se stala synonymem k rodnému umění a k starobylému řemeslnému stylu, což je výsledkem spolupráce s již zmíněným Jamesem Gilliver Hancockem, australským výtvarným umělcem a ilustrátorem. V roce 2009 spolu uskutečnili výstavu, která se konala v galerii (č. 12) v tokijské Šibuji. Tato výstava zahrnovala sbírku prací týkajících se její hudby včetně originálních maleb a kreseb. Manifest popisující filozofii jejich spolupráce, \"We Will Not Grow Old\", byl napsán v období jejich výstavy. Lenka občas pořádá umělecké akce pro své fanoušky, které zahrne do spolupráce na tvorbě, v Los Angeles (ve spolupráci s Poketo), Hong Kongu či Malajsii. Lenka získala bakalářský titul výtvarných umění, obor sochařství, na College of Fine Arts Sydney (COFA).\n\nLenka je vdaná za australského výtvarného umělce Jamese Gullivera Hancocka. 27. září 2011 oznámila své těhotenství. V březnu roku 2012 se jim narodil syn Quinn. V současné době žije v Brooklynu v New Yorku.\n\n"}
{"id": "833450", "url": "https://cs.wikipedia.org/wiki?curid=833450", "title": "První jedijské vyhlazení", "text": "První jedijské vyhlazení\n\nPrvní jedijské vyhlazení je série událostí a konfliktů ze světa Hvězdných válek, které v letech 3 954 BBY až 3 951 BBY vedly k téměř úplnému zničení řádu Jedi. Někdy se jim také říká Temné války. Navazují na události bezprostředně po Jedijské občanské válce, během níž Republika utrpěla značné škody a nyní na pokraji státního bankrotu usiluje o obnovu míru a prosperity v Galaxii.\n\nPo smrti Darth Malaka nastal v rozpadajícím se sithském impériu chaos a jednotliví generálové a guvernéři planet si ho začali rozdělovat mezi sebe, aby jejich území do roka zabrala Republika nazpět. Temní Jediové se začali vyvražďovat navzájem, což začalo vlastně ještě před bitvou o Star Forge poté, když Revan zabil mistra sithské akademie na Korribanu. V roce 3 955 BBY se Impérium rozpadlo na několik států pod vedením jednotlivých temných Jediů.\n\nPo zničení Star Forge se Revan na Korriban vrátil v čele zbývajících Jediů, aby zbývající temné Jedie na planetě zlikvidoval. Sithská akademie byla při bojích zcela zpustošena, stejně tak i údolí Sithských pánů. Když o rok později na planetu dorazila republiková flotila při kampani za obnovení republikové kontroly nad světy, jež Sithové během Jedijské občanské války zabrali, nalezli zde pouze vyprahlou pustinu bez známek inteligentního života.\n\nŘád Jedi a Republika měly za sebou tři rychle po sobě jdoucí celogalaktické konflikty po dobu dvou generací. Kromě ztráty tisíců příslušníků řád Jedi trpěl i ztrátou naprosté většiny svých artefaktů a písemností, protože byla zničena velká knihovna na Ossusu, akademie Jediů na Dantooine a mnoho dalších objektů. Vše, co Jediové vlastnili (holokrony, knihy, databáze, historické materiály), bylo během válek a zejména po nich zničeno, rozkradeno, nebo ztraceno. Jediové zejména po ztrátě Ossusu nedokázali nováčky učit tak, jak by bylo potřeba a ti byli náchylní k tomu porušovat kodex, k temné straně, nebo úplně ztratili zájem o studium Síly.\n\nPo válkách se ukázalo, že Jediů zbyla jen necelá stovka a celá galaxie byla naprosto zpustošená. Republika stála na pokraji státního bankrotu a zhroucení, bez schopného vedení. Navíc po dvou letech od skončení války zmizel i její hrdina Revan. Jediové se tedy neměli o koho opřít a navíc museli mimo jiné čelit i nepřátelskému postoji obyvatelstva galaxie, které ze všech tří konfliktů vynilo právě Jedie. Pravda byla taková, že lidé začali mít z Jediů a jejich činů strach. Samotní Jediové, dokonce i mistři, začali ztrácet víru ve vlastní učení, když se ptali sami sebe, proč tolik jejich kolegů a přátel propadlo Temné straně Síly.\n\nZbytek Revanova Sithského impéria nyní tvořily už jen tajné základny moci temné strany a postupně se začaly sjednocovat. Na zničeném světě Malachor V čekala na příkazy Revanova armáda sithských vrahů a v Trayuské akademii se zformovalo nové vedení Sithů: Sithský Triumvirát. Darth Traya, Nihilus a Sion zahájili novou kampaň, která měla tento cíl. Pomocí taktiky udeřit a utéct vyhledávali a zabíjeli všechny rytíře Jedi, aby řád kompletně vyhladili. K tomu dopomohli tím, že jejich agenti tajně vyvolali na některých klíčových světech Republiky nepokoje. Pokud by tyto světy propadly anarchii, byl by to velmi rychlý konec Republiky a Trayini Sithové by měli volnou ruku v ovládnutí galaxie.\n\nTak Sithové činili. Jako první zmizeli jedijští hlídači světů \"(Jedi Watchmen)\", o kterých pak již nikdo nikdy neslyšel. Všude, kde se setkali Jediové v trochu větším počtu, tito také záhadně zmizeli bez fyzických stop. Jediné, co po nich zbylo, byla drobná, za to však velmi znepokojující Narušení Síly. Pouze několik málo Jediů bylo schopno odhadnout, co tato narušení znamenají. Nejprve se členové řádu domnívali, že tito zmizelí Jediové prostě jen řád v deziluzi opustili, avšak brzy si uvědomili, že je někdo loví, ale nevěděli kým a proč.\n\nNakonec se mistr Atris odhodlala ke svolání jedijské konkláve na miralucké kolonii Katarr, kde se tajně sešli nejmocnější z mistrů Jedi, aby při diskuzi a společných meditacích hrozbu identifikovali. Jenže tato konkláve nebyla utajená tak, jak se domnívali. Atris totiž místo setkání Jediů vyzradila, aby tuto skrytou hrozbu vylákala ze stínů. Vylákala ji úspěšně, protože na Katarr dorazil na své vlajkové lodi Darth Nihilus, který pomocí temného rituálu zabil vše se silou spojené na planetě, aby se na jejich síle přiživil. Zemřeli zde všichni přítomní Jediové i všechny Miraluky. Jediný, kdo to přežil, byla miralucká dívka Visas Marr, kterou Nihilus učinil svou učednicí.\n\nKdyž se informace o náhlém zmizení veškerého života z Katarru dostala na ostatní světy, poslední členové Rady Jedi, mistři Kavar, Vrook Lamar, Zaz-Kai-Ell a Lonna Vash rozhodli ukrýt se, aby si útočníci mysleli, že vyhráli, a vylezli ze stínů vesmíru.\n\nV roce 3 951 BBY byli všichni Sithům známí rytíři Jedi zabiti. Posledním jménem na jejich seznamu byla žena jménem Meetra Surik, která byla známá jako Vypovězená, když byla vyloučena z řádu za svou účast v Mandalorianských válkách. Nalodila ji republiková loď Harbinger, aby ji dopravila z Neznámých regiovů na příkaz admirála Onasiho na Telos IV. Po cestě narazil Harbinger na loď Ebon Hawk a zničený sithský křižník, kde však byla mrtvola Darth Siona a ukrytí zamaskovaní sithští vrazi, kteří postupně ovládli celý republikový křižník, když se Sion probral ze své \"smrti\" a prohlásil, že si tam přišel pro Jedie. Vypovězenou zachránila jedna starší žena s droidem HK-50 na Ebon Hawk a zmizeli v hyperprostoru.\n\nHarbinger pronásledoval poškozený Ebon Hawk až na stanici Peragus II, kterou Sionovi vrazi celou pročesali, aby zjistili, že je stanice vyvražděná a po Vypovězené nebyla ani stopa, pouze Sion konfrontoval tu stařenu, která s Vypovězenou zmizela z Harbingeru, Kreiu. Vypovězené se však díky Attonovi Randovi povedlo ze stanice uprchnout dříve, než ji Sithové vyhodili do vzduchu. Ebon Hawk zmizel na planetu Telos IV, daleko z dosahu sithských pronásledovatelů. Na Telosu vypovězená potkala mistryni Atris, s níž se jaksepatří pohádala. Atris prohlásila, že to ona a ne Vypovězená je posledním žijícím Jediem. Ale zadala jí úkol najít mistry Kavara, Vrooka Lamara, Zaz-Kai-Ella a Lonnu Vash na planetách Onderon, Dantooine, Nar Shaddaa a Korriban.\n\nAž na poslední jmenovanou to byly planety, jejichž osud byl spojen s osudem celé Republiky. Darth Nihilus vyslal svou učednici Visas Marr na základě své vize, jež obsahovala planetu, na níž se Vypovězená odebrala jako první, aby ji zabila. Marr však v konfrontaci s posádkou Ebon Hawku prohrála, ale byla ušetřena a poskytla mnoho cenných informací o nepříteli. Na Korribanu se Darth Sion znovu utkal s Vypovězenou, ale i tentokrát zasáhla Kreia, protože na tuto konfrontaci ještě nebyla připravená. Nejsložitější byla situace na Onderonu. Zde situace směřovala k občanské válce mezi loajalisty královny Galie Kiry a jejího bratrance generála Vaklua, jenž podepsal tajnou dohodu s Nihilusem, že mu Sithové pomohou Onderon ovládnout, když svou politikou způsobí v důsledku rozvrat Republiky.\n\nNa onderonském měsíci Dxun však Vypovězená našla mocné spojence v Mandalorianech a spolu s nimi její lidé vyhladili Nihilusovy akolyty v hrobce Freedona Nadda. A pak vyhnala Sithy i z Onderonu. Zde Kreia zatahala za nitky a zmanipulovala Tobina, aby svému \"pánovi\" doručil zprávu. Na Nar Shaddaa se Vypovězená dostala do situace, že údajně byla zabita. Na to reagoval Sion tak, že s Nihilusem rozvázal všechny dohody. Následující konfrontace skončila nerozhodně tak, že jeden druhého několikanásobně zabil, ale zároveň nezabil díky Ranám v Síle, jimiž oba byli. Skutečnost byla taková, že Vypovězená svůj pokus o atentát přežila.\n\nPoté se vydala na Dantooine, kde mistři, které dokázala sehnat, obnovili akademii a sešli se, aby ještě jednou prohjednali její případ. Verdikt zněl odstřihnout od Síly. Když to všichni tři jedijští mistři prováděli, objevila se na scéně Kreia a všechny tři mistry zabila. Poté se vydala na Telos konfrontovat Atris, která byla již dlouho temnou Jedi, aniž by si to uvědomila, a Kreia jí předala svůj titul Paní zrady za to, že svými činy přivedla Jedie ke zkáze. Na Telos navíc mířila armáda Darth Nihiluse, protože mu plukovník Tobin z Onderonu vyzradil informaci od Kreiy, že je zde spousta Jediů. Vypovězená si se svými mandalorianskými spojenci a Visas Marr s Nihilusem poradili. Vojsko Cartha Onasiho se postarala o zbytek sithské armády a Telos byl zachráněn.\n\nZ Telosu se Vypovězená přesunula na Malachor V, kde se utkala s oběma zbylými členy triumvirátu. Siona porazila zlomením jeho vůle žít a Darth Trayu po vyčerpávajícím souboji, kde nechyběla silová bouře a boj proti třem telekineticky ovládanýcm světelným mečům. Tomu všemu předcházel masakr všech Sithů přítomných na Trayuské akademii, ať už Vypovězenou, nebo jejími spojenci. Poté, co malý droidík Bao-Dura, zabrackého inženýra, jenž zkonstruoval malachorské generátory temné hmoty, je aktivoval, byla zničena celá planeta Malachor a čistka byla ukončena. Po zániku triumvirátu se všichni Sithové, kteří byli zrovna jinde, obrátili proti sobě ve druhé sithské občanské válce a vyvraždili se mezi sebou.\n\nVypovězená a její spojenci poté obnovili řád Jedi. Na základě toho, co znala, Briannu, Bao-Dura, Attona Randa, Miru, Visas Marr a Micala naučila ovládat Sílu, resp. kráčet ve stopách světlé strany, čímž zajistila přežití řádu. Přestože tento konflikt naprostá většina galaxie vůbec nezaznamenala, a už vůbec ne jako konflikt mezi Jedii a Sithy, byl rozhodující v tom, že posílil Republiku obnovením stability na jejích důležitých světech, návratem zdravého jádra řádu Jedi a zničením nekompetentních příslušníků řádu. Kromě toho byli Sithové na dlouhou dobu poraženi.\n\nNa Katarru prokazatelně zemřeli tito Jediové: Mistr Vandar Tokare, mistr Zhar Lestin, mistr Dorak a desítky dalších jedijských mistrů a rytířů.\n\nNa Korribanu zemřela mistr Lonna Vash.\n\nNa Dantooine zemřeli mistři Zez-Kai Ell, Kavar a Vrook Lamar.\n\nMezi přeživší Jedie se počítá:\n\nMezi ztracené Jedie patří:\n\n\n\n"}
{"id": "833456", "url": "https://cs.wikipedia.org/wiki?curid=833456", "title": "Ján Cuper", "text": "Ján Cuper\n\nJán Cuper (* 25. listopadu 1946 Dubová) je slovenský právník, vysokoškolský pedagog a bývalý politik za HZDS, po sametové revoluci československý poslanec Sněmovny národů Federálního shromáždění, od 90. let poslanec Národní rady SR.\n\nNarodil se v Dubové. Později žil v Bratislavě. Kvůli špatnému kádrovému profilu musel jít studovat učiliště, ale po 1. ročníku byl díky dobrým studijním výsledkům přijat na Střední technickou lesnickou školu. Doporučení ke studiu práv na vysoké škole ovšem tehdy nedostal. Později se na práva dostal. Po absolvování školy byl asistentem a pak učil na katedře Teorie státu a práva Právnické fakulty Univerzity Komenského v Bratislavě sociologii a sociální psychologii.\n\nJako právník se po sametové revoluci začal politicky a veřejně angažovat. V roce 1990 ho oslovila Matica slovenská, aby ji poskytl odbornou spolupráci při tvorbě jazykového zákona. Byl členem komise pro lidská práva a humanitární otázky, kterou vedl tehdejší vicepremiér Ján Čarnogurský. Později organizoval mítinky za samostatnost a svrchovanost Slovenska. Před volbami roku 1992 mu pozici na kandidátce nabídlo HZDS, třebaže zájem o jeho kandidaturu měla i Slovenská národní strana, které pomáhal s tvorbou jejích stanov.\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS. Mandát obhájil v parlamentních volbách roku 1998. V parlamentních volbách roku 2002 nebyl zvolen, ale roku 2004 nastoupil jako náhradník poté, co ze slovenského parlamentu odešel Sergej Kozlík. Byl členem ústavněprávního výboru a výboru pro evropské záležitosti. Byl mu udělen Řád Andreje Hlinky.\n\nV roce 2005 měl dopravní nehodu pod vlivem alkoholu. V roce 2010 použila jeho případ strana Sloboda a Solidarita v referendu o imunitě poslanců. Cuper žádal stranu o stažení spotů s jeho osobou a hodlal celou záležitost předat právníkům. V parlamentních volbách na Slovensku roku 2006 se neobjevil na kandidátce HZDS. V březnu 2006 HZDS oznámilo, že Ján Cuper opouští stranu. Předseda Vladimír Mečiár to komentoval následovně: „\"Za dobré, čo vykonal v ĽS-HZDS, mu ďakujem\"“ „\"Veľkosť osobnosti sa meria aj schopnosťou rozoznať vlastné chyby. Nie je dobré, ak ješitnosť ovládne konanie\"“. Cuper důvodu rozkolu se svou stranou viděl v situaci v bratislavské krajské organizaci HZDS v Bratislavě, jejímž předsedou se opětovně stal, ale vedení HZDS ho vynechávalo z důležitých porad. Zkoušel se potom dostat neúspěšně na kandidátní listinu Slovenské národní strany.\n\nV roce 2012 se uvádí jako vysokoškolský učitel práv. Působil na Univerzitě Komenského v Bratislavě, Univerzitě Mateje Bela v Banské Bystrici a na Vysoké škole v Sládkovičově. Je známým a osobním advokátem Ivana Lexy.\n\n"}
{"id": "833458", "url": "https://cs.wikipedia.org/wiki?curid=833458", "title": "Vítězslav Čech", "text": "Vítězslav Čech\n\nVítězslav Čech (15. května 1933 - říjen 2016) byl český politik, po sametové revoluci československý poslanec Sněmovny národů Federálního shromáždění za Levý blok.\n\nVe volbách roku 1992 byl zvolen za levý blok do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\n"}
{"id": "833465", "url": "https://cs.wikipedia.org/wiki?curid=833465", "title": "The Murmurs", "text": "The Murmurs\n\nThe Murmurs bylo americké popové hudební duo složené ze zpěvaček-skladatelek Leishy Hailey a Heather Grody. Po rozpadu tohoto dua se obě členky vydaly rozlišnými cestami, Hailey se stala členkou kapely Uh Huh Her a Grody se stala zakládající členkou skupiny Redcar.\n\nLeisha Hailey a Heather Grody začaly vystupovat pod názvem The Murmurs v roce 1991, v době, kdy obě studovaly na Americké akademii dramatických umění. Krátce poté vydaly album \"Who We Are\", které produkoval a vydal William Basinskiz nahrávací společnosti Arcadia Records. Kapela se stala populární ve čtvrti East Village v Manhattanu. V roce 1994 podepsaly smlouvu se společností MCA Records. The Murmurs vydaly stejnojmenné album ten samý rok. Skladbu s názvem \"You Suck\" začala vysílat radiová stanice, díky které se jim dostalo větší pozornosti. V roce 1997 se duo rozrostlo o dvě další členky, basistku Sheri Ozeki a bubenici Sherri Solinger. Společně nahrály album \"Pristine Smut\" a o rok později album s názvem \"Blender\" .\n\nV roce 2001 se Hailey a Grody vrátily jako skupina s názvem Gush, která byla svým zvukem spíše indie rocková. Členy skupiny byli dále Jon Skibic, Brad Casselden a Dave Doyle. Skupina vydala stejnojmenné album, které se dalo koupit pouze na jejich koncertech.\n\nV roce 2005, po rozpadu skupiny Gush, založila Heather Reid (dříve Grody) a Jon Skibic kapelu Redcar, ke které se připojili Michael Sullivan a Ryan MacMillan. Jejich debutové album bylo vydáno v březnu roku 2007 a bylo produkováno producentem Gregem Collinsem, držitelem Grammy (U2 a Gwen Stefani). Heather Reid založila nahrávací společnost Phyllis Records.\n\n\n\n"}
{"id": "833466", "url": "https://cs.wikipedia.org/wiki?curid=833466", "title": "Augustin Čermák", "text": "Augustin Čermák\n\nAugustin Čermák (* 2. srpna 1929) je český inženýr, aktivista Rotary Klubu Hradec Králové a bývalý politik, po sametové revoluci československý poslanec Sněmovny národů Federálního shromáždění za Občanskou demokratickou stranu.\n\nVystudoval lesnickou fakultu Vysoké školy zemědělské v Brně a na Univerzitě 17. listopadu v Praze absolvoval v rámci postgraduálního studia čtyři semestry ve francouzštině. V letech 1954-1957 pracoval v podniku \"Stavoprojekt Hradec Králové\", v letech 1958-1990 byl zaměstnancem královéhradeckého podniku \"Agroprojekt\". V letech 1980-1982 působil v zahraničí jako československý odborník. V letech 1990-1993 pracoval v Československé obchodní a průmyslové komoře. Od roku 1993 byl zaměstnancem firmy AC Kontakt.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992. Za Československo byl rovněž od září do prosince 1992 členem parlamentního shromáždění Rady Evropy.\n\nBytem se uvádí Hradec Králové. Zasedal ve správní radě Nadačního fondu Rotary Klubu Hradec Králové. Členem Rotary Klubu byl od roku 1992. Působil jako ekonomický poradce a projektant.\n\nV volbách v roce 1996 neúspěšně kandidoval do senátu za senátní obvod č. 45 - Hradec Králové jako nezávislý kandidát ODS (občanští demokraté v tomto obvodu měli vlastního kandidáta Jiřího Vlčka). Získal ale jen necelých 6 % hlasů a nepostoupil do 2. kola.\n\nV letech 1990-1998 byl členem městského zastupitelstva v Hradci Králové. V roce 1990 byl zvolený za formaci Hradecká demokratická koalice - Občanské fórum a usedl i v městské radě. V komunálních volbách roku 1994 byl zvolen do tohoto městského zastupitelstva za ODS. V komunálních volbách roku 1998 kandidoval neúspěšně za Unii svobody a o kandidaturu se ještě neúspěšně pokusil v komunálních volbách roku 2006, coby bezpartijní kandidát. Profesně je uváděn jako soukromý podnikatel (k roku 2006 jako důchodce).\n\n"}
{"id": "833468", "url": "https://cs.wikipedia.org/wiki?curid=833468", "title": "Kanton Sotteville-lès-Rouen-Est", "text": "Kanton Sotteville-lès-Rouen-Est\n\nKanton Sotteville-lès-Rouen-Est (fr. \"Canton de Sotteville-lès-Rouen-Est\") je francouzský kanton v departementu Seine-Maritime v regionu Horní Normandie. Skládá se z východní části obce Sotteville-lès-Rouen a části obce Saint-Étienne-du-Rouvray.\n"}
{"id": "833469", "url": "https://cs.wikipedia.org/wiki?curid=833469", "title": "Kanton Sotteville-lès-Rouen-Ouest", "text": "Kanton Sotteville-lès-Rouen-Ouest\n\nKanton Sotteville-lès-Rouen-Ouest (fr. \"Canton de Sotteville-lès-Rouen-Ouest\") je francouzský kanton v departementu Seine-Maritime v regionu Horní Normandie. Skládá se ze západní části obce Sotteville-lès-Rouen.\n"}
{"id": "833470", "url": "https://cs.wikipedia.org/wiki?curid=833470", "title": "František Čupr (politik)", "text": "František Čupr (politik)\n\nFrantišek Čupr (11. listopadu 1932 Býkovice - 8. září 2008) byl český archivář, odborník na patentové právo a politik, po sametové revoluci československý poslanec Sněmovny národů Federálního shromáždění za KDU-ČSL.\n\nPůsobil jako archivář v Prostějově. V letech 1957-1960 působil na ONV v Prostějově. Profiloval se jako odborník na patentové právo.\nVe volbách roku 1992 byl zvolen za KDU-ČSL do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992. Profesně se tehdy uváděl jako přednosta Okresního úřadu Brno-město. Do této funkce byl jmenován roku 1991.\n\nPozději působil jako předseda Komory patentových zástupců ČR.\nJeho bratrem je bývalý jezuitský provinciál Josef Čupr.\n"}
{"id": "833471", "url": "https://cs.wikipedia.org/wiki?curid=833471", "title": "František Čupr", "text": "František Čupr\n\nJméno a příjmení František Čupr má více nositelů:\n\n"}
{"id": "833473", "url": "https://cs.wikipedia.org/wiki?curid=833473", "title": "Kanton Bains-les-Bains", "text": "Kanton Bains-les-Bains\n\nKanton Bains-les-Bains (fr. \"Canton de Bains-les-Bains\") byl francouzský kanton v departementu Vosges v regionu Lotrinsko. Skládal se z 12 obcí. Zrušen byl po reformě kantonů 2014.\n\n"}
{"id": "833474", "url": "https://cs.wikipedia.org/wiki?curid=833474", "title": "Ján Danko (politik HZDS)", "text": "Ján Danko (politik HZDS)\n\nJán Danko (* 5. května 1950) byl slovenský politik za HZDS, po sametové revoluci československý poslanec Sněmovny národů Federálního shromáždění, od 90. let poslanec Národní rady SR.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Trebišov.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS. Mandát obhájil v parlamentních volbách roku 1998. Byl mu udělen Řád Andreje Hlinky. Neúspěšně kandidoval za HZDS i v parlamentních volbách roku 2002.\n\nV roce 1998 se kromě své politické dráhy uvádí i jako čestný předseda hokejového klubu Trebišov.\n\n"}
{"id": "833477", "url": "https://cs.wikipedia.org/wiki?curid=833477", "title": "Sedlák Jakub", "text": "Sedlák Jakub\n\nSedlák Jakub je jediná opera českého skladatele Oskara Nedbala. Libreto k ní napsal český spisovatel a politik Ladislav Novák na námět hry \"Sedlák svým pánem\" Lope de Vegy. Tato komická opera o dvou dějstvích vznikla v letech 1919–20 a premiéru měla 13. října 1922 v brněnském Národním divadle.\n\nSkladatel Oskar Nedbal již po úspěchu svého prvního baletu \"Pohádka o Honzovi\" – o kterém ostatně Antonín Dvořák prohlásil, že je to „opera pro hluchoněmé“ – hledal vhodné libreto pro komickou operu. (ČUD 199) Dlouho je nenacházel; nadchla ho však činohra Lope de Vegy \"Sedlák svým pánem\", kterou Národní divadlo uvádělo v překladu Jaroslava Vrchlického od roku 1890. Nedbal o ní často mluvil a jeho přítel, dr. Ferdinand Pečírka, bez skladatelova vědomí objednal u Vrchlického přepracování hry na libreto a daroval je Nedbalovi k svátku. Skladatelovo nadšení brzy opadlo: vedle jiných nedostatků bylo Vrchlického libreto příliš rozvláčné a opera podle něj by trvala asi šest hodin. Nedbal je odložil a později ve Vídni ztratil.\n\nV době vídeňského pobytu (1906–1919) se Nedbal obrátil k operetě, což mu přineslo výtky české hudební veřejnosti. I proto se po návratu do Čech roku 1919 snažil uvést znovu jako seriózní skladatel v operním žánru. Lope de Vegovu veselohru pro něj narychlo upravil jeho blízký přítel Ladislav Novák, který byl již autorem námětu ke třem Nedbalovým baletům. Nedbal na opeře pracoval rychle, ale soustředěně (podle L. Nováka „se zjevnou radostí i překvapující vážností“). Protože byl vytížen jako výkonný umělec, pracoval především o prázdninách. Klavírní skicu dokončil v létě 1920 na svém letním sídle v Chlumu u Třeboně a instrumentaci definitivně o dvě léta později v Kamenné Lhotě u Borotína. Ještě s klavírní skicou seznámil nemocného šéfa opery Národního divadla Karla Kovařovice, který mu ji přislíbil provést. Když ale Kovařovic roku 1920 zemřel a na jeho místo nastoupil Nedbalovi nepříznivě naladěný Otakar Ostrčil, neodvážil se mu Nedbal \"Sedláka Jakuba\" ani nabídnout. Využil proto nabídky ředitele Národního divadla v Brně Václava Štecha a zadal premiéru své opery tam.\n\nBrněnské divadlo vypravilo operu s mimořádnou péčí, s novou výpravou a v podání svých nejlepších interpretů. Premiéra (13. října 1922) měla ráz slavnostní události za přítomnosti skladatele i libretisty, toho času ministra průmyslu a obchodu, a skončila okázalým úspěchem. Ihned poté se však ukázalo, že nezaujala obecenstvo – reprízy měly malou návštěvu – a v tisku sklidila většinou nepříznivou kritiku. Po pouhých čtyřech představeních byla stažena.\n\nNeúspěch bylo možné připsat částečně na vrub libretisty. Již Novákova baletní libreta pro Nedbala se vyznačovala slabou dramaturgií a slovní rozvláčností, která v baletu zanikla, v opeře se však projevila tím více. V \"Sedláku Jakubovi\" Novák nutně redukoval pět dějství činohry a dvě jednání opery, přičemž se soustředil na hlavní myšlenku a vynechal všechny epizodní linie. Takto ochuzený děj se však stal nudným, kazatelským a zcela nedramatickým, postavy byly zbaveny jakékoli živější charakteristiky a text obsahuje zdlouhavé filosofické úvahy, které Nedbal zhudebnil svědomitě, ale s patrnými potížemi. Nedbalův synovec dirigent Karel Nedbal ve svých pamětech píše: „Z líbezné hry Lope de Vegovy zbyly jen nudné monology a neobratně skloubené i málo humorné scény, předem odsuzující dílo k neúspěchu i při nejlepší hudbě. Tou však bohužel hudba strýcova není...“. Lidové noviny po premiéře napsaly: „Chtěná lidovost přesytila reka hry tuctovou ctností a šosáckou moudrostí, místo citu nalézáme udýchanou sentimentalitu.“\n\nNedbalova kompozice je navíc hudebně dosti nevyrovnaná. Obsahuje místa hudebně náročná ve stylu soudobé postromantické opery, se spletitou polyfonií, dlouhé deklamační pasáže, které mu prozaické libreto víceméně vnutilo. Na druhé straně četná místa jsou harmonicky velmi jednoduchá až monotónní a velmi často se vyskytují taneční rytmy (polka, valčík, gavota, čardáš, polonéza) a forma jako lidová píseň nebo kuplet, které byly v tehdejším kontextu vytýkány jako „znečišťování“ opery operetou. Mezi klady \"Sedláka Jakuba\" patří vedle řady zdařilých melodií také lehká zpěvnost: Nedbal, zvyklý na méně školené a objemné operetní hlasy, dokázal takovými prostředky jako vyšším posazením hlasů nebo důsledného protipohybu zpěvní a orchestrální linie zajistit maximální slyšitelnost zpěvu i proti hutnému orchestru. Rovněž jeho česká deklamace je velmi správná a přirozená. Typický názor kritiky vyjádřila později ve své recenzi \"Slovenská politika\": „Kdyby se Nedbal od počátku podrobil přísné umělecké disciplíně, byl by se jistě vyvinul v pozoruhodného skladatele hudebních veseloher. Ale když se dal do komposice Sedláka Jakuba, jeho invence byla již narušena infekcí lehkého směru. Nedbal si mohl rozvážit, zda není lepší být klasikem v operetě, než takto přijít s operou. Sedlák Jakub jeho uměleckému renomé neposlouží.“\n\nPropadnutí \"Sedláka Jakuba\", které završovalo několik pro Nedbala zvláště obtížných let, skladatele značně zkrušilo. K opeře – a vůbec ke tvorbě pro české jeviště – se už nevrátil. Přesto věřil ve svou operu a pokusil se ji znovu uvést později v Bratislavě, kde byl ředitelem Slovenského národního divadla. Děj opery byl pro tuto příležitost přeložen na Slovensko. Historie se však opakovala: po slavnostní premiéře 15. prosince 1928 následovaly špatné kritiky a nezájem obecenstva (pouhé dvě reprízy).\n\nNedbal se poté rozhodl k podstatnému přepracování opery. Mimo jiné ji rozdělil do tří aktů, pantomimický prolog nahradil zpívanou předehrou, přikomponoval komický dvojzpěv podnapilých Filipa a Fráni a přepracoval finále 3. dějství. Úpravu dokončil asi měsíc před svou smrtí (24. prosince 1930). Tato zdařilejší verze však již nikdy nebyla inscenována.\n\nOdehrává se kdysi kdesi.\nV sadě na statku sedláka Jakuba češe jeho čeládka ovoce a přitom pěje chvalozpěv na svého pána: nejen že je k nim vždy vlídný a uznalý, ale navíc dnes na večer, až bude práce hotova, pozval muzikanty, aby se pobavila chasa i obě slečny žijící na statku, Jakubova dcera Milena a schovanka Anežka. Ty si vyprávějí novinu, že se u nich ve vesnici zastavil cestou na hon sám pan král se svým průvodem. Všichni běží na náves, aby si podívanou nenechali ujít, jen Jakub zůstává doma. Nemá nic proti králi, ale raději je na svém hospodářství, kde je králem sám sobě.\n\nObě dívky navíc na náves táhne naděje a současně obava, že by se tam mohly setkat s kavalírem, kterého nedávno potkaly ve městě a který se Mileně dvořil. Než se odhodlají odejít, přichází zmíněný kavalír sám k nim. Je to královský maršálek Kvidon a přivádí svého pána, aby se podívali na sedláka, který – jak se král dozvěděl – jediný z celé vesnice nespěchal svého vládce uvítat. Jakub se však mezitím vzdálil. Král odchází s pohrůžkou, že opovážlivce ještě dnes potrestá, zatímco Kvidon a Milena využívají Jakubovy nepřítomnosti k tomu, aby si na večer smluvili schůzku.\n\nJakub se po návratu dozví o návštěvě a je před královým hněvem varován, ale nenechá si kazit náladu, neboť již přicházejí hudebníci a začíná tanec. Anežka tančí s chasníkem Filipem, ale Milena se raději uchýlí dovnitř a očekává hodinu smluveného dostaveníčka.\n\nMilena, Anežka a služebné chvatně připravují večeři pod podloubím. Král přichází, aby pyšného sedláka pokořil; nikdo ho nepoznává, protože si přilepil falešný vous. Když se hospodář objeví, žádá jej pocestný o nocleh. Jakub jej zve ke stolu a při večeři si pochvaluje svobodný život na statku a práci s půdou, při níž se cítí dokonale šťasten, sám sobě králem. Na hostův dotaz však Jakub tvrdí, že je přesto královým věrným poddaným a že stojí svým tělem i majetkem králi ke službám.\n\nSedlák odchází a nechává dívky, aby se o hosta postaraly. Král laškuje se sličnou Milenou, která však nedá ani na jeho lichotky, ani na hádání z ruky, které jí předvídá, že se brzy dostane ke královskému dvoru. Když se vysmekne jeho polibku, král se vzdává a chtěl by jít na lože. Žádá dívky, aby jej svlékly, ale ty jej se smíchem opustí a rozmrzelému králi, který není zvyklý svlékat si šatstvo sám, činí příprava ke spánku velké potíže. Jeho náladu navíc zhorší, když slyší serenádu svého maršálka a následně vyslechne i Kvirinovo a Milenino vyznání lásky.\n\nSotva se šťastná Milana vzdálí, zastavuje král Kvirina a dává mu za úkol vzbudit Jakuba a jménem Jeho Veličenstva po něm chtít, aby poslal sto tisíc dukátů do královské poklady a svou dceru ke dvoru královně za komornou. Kvirin má sice králi za zlé jeho dvoření Mileně, rozkazu však uposlechne. Překvapený Jakub bez reptání vydává peníze, zprvu se však zdráhá nyní v noci poslat pryč svou dceru. Když si ale vzpomene, c dnes u večeře sliboval, podvolí se.\n\nKrál se vrací v plném majestátu i s průvodem. Zdraví „krále“ Jakuba jako svého příbuzného a žádá ho Kvirinovým jménem o ruku jeho dcery. Jakub svoluje, mají-li se oba rádi, čemuž Kvirin a Milena ochotně přisvědčí. Král nakonec nabízí Jakubovi, aby se stal vrchním správcem královských panství, ale ten odmítá – je nejspokojenější na svém místě, na rodné půdě, kde je svým pánem.\n\n"}
{"id": "833480", "url": "https://cs.wikipedia.org/wiki?curid=833480", "title": "Rachael Cantu", "text": "Rachael Cantu\n\nRachael Gabrielle Cantu (* 8. června 1981 Orange County) je americká zpěvačka-skladatelka. Narodila se a vyrostla v Orange County, Kalifornie. V současné době žije v Los Angeles.\n\nCantu zahájila svou hudební kariéru už na střední škole v indie rockové kapele s názvem Quite Satellite. Později si začala skládat vlastni skladby a zahájila sólovou kariéru vystoupeními v Los Angeles a San Diegu, kdy hrála jako předskokanka kapel jako jsou The Get Up Kids, Saves the Day a Karate. Poté, co se přestěhovala do Bostonu, její reputace mezi ostatními umělci postupně rostla. Cantu se stala předskokankou kanadského indie popového dua Tegan and Sara na jejich koncertech v Severní Americe. Předskakovala také pro Limbeck a Ben Lee.\n\nJejí první nahrávkou bylo EP s názvem \"Blood Laughs\". V roce 2006 podepsala nahrávací smlouvu se společností Q Division Records, která vydala její debutové album s názvem \"Run All Night\". Toto album obdrželo kladné recenze kritiků a bylo zároveň úspěšné i v nezávislých hitparádách. Krátce nato se vydala propagovat album na koncertní šňůru po Severní Americe. \n\nTegan Quin z dua Tegan and Sara a Tony Goddess z Papas Fritas nazpívali doprovodné vokály ke skladbě \"Saturday\". Cantu také nahrála písně spolu s Limbeck, Kori Gardner z Mates of State a Jasonem Gnewikowem z The Promise Ring. \n\nCantu je hudebně popisována jako \"něco mezi Chrissie Hynde z The Pretenders, PJ Harvey, Sarah McLachlan a Norah Jones\". Její hlas je přirovnáván k hlasům Björk, či Patty Griffin.\n\nV lednu 2009 zazněla skladba \"Devil's Thunder\" v seriálu stanice ABC \"Private Practice.\" V únoru 2009 vyšlo její druhé EP. V letech 2009 a 2010 otvírala koncerty pro bluesovou legendu B.B. Kinga. V listopadu roku 2009 vydala své druhé studiové album s názvem \"Far and Wide\", na kterém spolupracovala s producentem Garthem Futcherem (nejvíce známým svou spoluprací s Be Good Tanyas).\n\nRachael Cantu se otevřeně hlásí k lesbické orientaci. Její dlouholetou partnerkou a od 5. května 2013 také manželkou je americká televizní producentka a komička Liz Feldman.\n\n\n\n\n"}
{"id": "833483", "url": "https://cs.wikipedia.org/wiki?curid=833483", "title": "Perštýn", "text": "Perštýn\n\nPerštýn je název více míst:\n\n\n"}
{"id": "833484", "url": "https://cs.wikipedia.org/wiki?curid=833484", "title": "Pavel Delinga", "text": "Pavel Delinga\n\nPavel Delinga, též Pavol Delinga (* 23. ledna 1939 Devičany), je bývalý slovenský generální dozorce Evangelické církve augsburského vyznání a politik za Rolnickou stranu Slovenska a Novou agrární stranu, později za HZDS, po sametové revoluci československý poslanec Sněmovny národů Federálního shromáždění, od 90. let poslanec Národní rady SR.\n\nNarodil se a stále žije v obci Devičany v okrese Levice. Jeho manželkou je Božena, rozená Drahošová. Má tři děti a pět vnuků. V roce 1957 absolvoval Zemědělskou technickou školu v Levicích a v roce 1962 Vysokou školu zemědělskou v Brně. Působil v zemědělských podnicích a organizacích v Levicích a v letech 1969-1995 i v ústředních úřadech v Bratislavě. Roku 1980 získal titul kandidát věd. Během pražského jara v roce 1968 se veřejně angažoval v obhajobě zájmů mladých zemědělců. Byl předsedou Asociace agroklubů Slovenska. Před rokem 1989 nebyl členem žádné politické strany.\n\nPoliticky se začal angažovat po sametové revoluci. 20. října 1990 byl na ustavujícím sjezdu zvolen předsedou nové politické formace Roľnícka strana Slovenska. Ve volbách roku 1992 byl zvolen do slovenské části Sněmovny národů. Zasedal v poslaneckém klubu Sociálnědemokratické strany na Slovensku. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\nPřed parlamentními volbami na Slovensku roku 1994 utvořila Rolnická strana Slovenska koalici s HZDS a za ni byl zvolen poslancem Národní rady Slovenské republiky. V roce 1997 se Rolnická strana Slovenska sloučila s další agrární politickou formací do Nové agrární strany, jejímž předsedou se opět stal Pavel Delinga. Ta se ovšem v roce 1998 sloučila s HZDS. V parlamentních volbách roku 1998 byl zvolen poslancem NR SR za HZDS. Bytem je uváděn v obci Devičany. Byl mu udělen Řád Andreje Hlinky.\n\nByl dlouhodobě aktivní v Evangelické církvi augsburského vyznání na Slovensku (v období let 1969-1998 členem církevního sboru Bratislava, od roku 1998 v církevním sboru v rodných Devičanech, kde byl presbyterem a v letech 2006-2012 sborním dozorcem). V roce 2006 byl zvolen generálním dozorcem Evangelické církve augsburského vyznání na Slovensku. Post zastával do roku 2012, kdy proběhly nové volby generálního dozorce.\n\n"}
{"id": "833487", "url": "https://cs.wikipedia.org/wiki?curid=833487", "title": "Ľubomír Dolgoš", "text": "Ľubomír Dolgoš\n\nĽubomír Dolgoš (20. srpna 1956 Podbrezová - 29. prosince 2004 Bratislava) byl slovenský ekonom, vysokoškolský pedagog a politik za HZDS, po sametové revoluci československý poslanec Sněmovny národů Federálního shromáždění a slovenský ministr privatizace.\n\nV letech 1979-1983 vystudoval Národohospodářskou fakultu Vysoké školy ekonomické v Bratislavě. Po osm let působil v Ekonomickém ústavu Slovenské akademie věd.\n\nPočátkem 90. let jako zplnomocněnec slovenské vlády zakládal Protimonopolný úrad Slovenskej republiky, kterému v letech 1990-1992 předsedal. Ve volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Dunajská Streda. V této době zasedl i do slovenské vlády (druhá vláda Vladimíra Mečiara), v níž působil od jejího vzniku v roce 1992 až do června 1993 jako ministr pro správu a privatizaci národního majetku. Vzhledem ke svým předchozím zkušenostem s antimonopolní politikou se jeho názory dostaly postupně do rozporu s politikou vlády a v červnu 1993 na ministerský post rezignoval.\n\nVěnoval se pak publicistické a akademické dráze. V letech 1994-1995 byl vědeckým redaktorem pro slovenský deník Hospodárske noviny. V letech 1996-1999 si rozšířil vzdělání na Fakultě podnikového managementu Ekonomické univerzity v Bratislavě a na této škole pak v letech 1996-2004 působil jako učitel a proděkan Fakulty podnikového managementu. V roce 2001 se angažoval v politické straně Aliancia nového občana a do února 2002 byl jejím místopředsedou pro ekonomiku. Zemřel v prosinci 2004 v Bratislavě na následky těžkého zranění, které utrpěl při silniční dopravní nehodě.\n\n"}
{"id": "833489", "url": "https://cs.wikipedia.org/wiki?curid=833489", "title": "Zemětřesení v Jün-nanu v roce 2012", "text": "Zemětřesení v Jün-nanu v roce 2012\n\nK řadě zemětřesení v provincii Jün-nan v Čínské lidové republice v roce 2012 došlo dne 7. září. Centrum zemětřesení bylo v okrese I-liang v prefektuře Čao-tchung. Dvě hlavní zemětřesení se odehrála v 11.19 a 12.16 místního času. Při zemětřeseních zemřelo přes osmdesát lidí a zhruba osm set bylo zraněno. Evakuováno bylo nejméně sto tisíc lidí a počet poškozených domů byl zhruba dvacet tisíc. Nepříjemným průvodním jevem byly půdní sesuvy, které také zablokovaly některé silnice.\n\nPrvní z velkých otřesů měl na momentové stupnici sílu 5,6 a jeho centrum bylo v hloubce 15,1 km, druhý měl sílu 5,3 a jeho centrum bylo 9,8 km hluboko. Otřesy byly cítit i v provinciích Kuej-čou, S’-čchuan a Čchung-čching.\n\nPremiér Wen Ťia-pao se neprodleně do oblasti vydal letadlem a dle agentury Sin-chua se vyslovil pro ráznou pomoc při hledání přeživších.\n"}
{"id": "833491", "url": "https://cs.wikipedia.org/wiki?curid=833491", "title": "Mikuláš Janus", "text": "Mikuláš Janus\n\nMgr. Mikuláš Janus byl český římskokatolický kněz, děkan kolegiátní litoměřické kapituly a v letech 1551 až 1559.\n\nNarodil se někdy kolem roku 1500. Získal univerzitní vzdělání a stal se univerzitním Mistrem a knězem. Jako kněz vykonával funkci faráře v Ústí nad Labem až do svého jmenování děkanem litoměřické kapituly v roce 1551. \n\nProtože probošt litoměřické kapituly Kašpar z Logau byl zaneprázdněn povinnostmi v Praze pověřil Mgr. Januse stykem s městskou litoměřickou radou a řešením praktických místních záležitostí týkající se správy kapituly v Litoměřicích. Děkan Mikuláš Janus zemřel v roce 1559.\n\n\n"}
{"id": "833496", "url": "https://cs.wikipedia.org/wiki?curid=833496", "title": "Dub velkoplodý", "text": "Dub velkoplodý\n\nDub velkoplodý (\"Quercus macrocarpa\") je opadavý strom dorůstající výšky kolem 30 metrů. Pochází z jihovýchodu USA a v Česku je pěstován jako okrasná dřevina s nápadně velkými listy.\n\nDub velkoplodý je opadavý strom dorůstající výšky 30, výjimečně až 50 metrů, s mohutnou široce rozložitou korunou. Borka je tmavě šedá, hluboce rozpraskaná, odlupčivá v pruzích. Letorosty jsou šedavé nebo červenavé, jemně pýřité, často korkovitě křídlaté. Zimní pupeny jsou 2 až 6 mm dlouhé, lysé. Listy jsou na okraji mělce až hluboce laločnaté, zubaté, s nejhlubšími laloky přibližně v polovině délky čepele. Koncový lalok bývá největší, pouze mělce vykrajovaný. Čepel listů je obvejčitá až úzce eliptická, nezřídka houslovitého tvaru, asi 10 až 25 cm dlouhá a 5 až 13 cm široká, se zaoblenou až klínovitou bází. Žilnatina je tvořena nejčastěji 4 až 5 páry postranních žilek. Listy jsou na vrchu tmavě zelené a řídce pýřité až lysé, na spodní straně světle zelené až bělavé, obvykle hustě pokryté drobnými hvězdovitými chlupy. Řapík je obvykle 15 až 25 mm dlouhý. Na podzim se listy zbarvují do hnědých odstínů. Žaludy jsou jednotlivé nebo až po 3, 25 až 50 mm dlouhé, na 6 až 20 mm dlouhých stopkách, kryté z 1/2 až 7/8 polokulovitou až kuželovitou číškou s kýlnatými a v horní části nitkovitě prodlouženými šupinami.\n\nDub velkoplodý se vyskytuje na rozsáhlém území východní poloviny Severní Ameriky od jižní Kanady po Louisianu. Roste v lužních lesích, na březích řek, na špatně odvodňovaných stanovištích a prériích, v některých oblastech i na suchých svazích v nadmořských výškách do 1000 metrů. Upřednostňuje vápencové podklady a spraše. V severozápadní části areálu nabývá spíše nižších, keřovitějších forem a roste na sušších, výslunějších stanovištích. V oblastech společného výskytu se kříží s některými jinými duby, zejména s dubem bílým (\"Quercus alba\") a dubem dvoubarevným (\"Q. bicolor\").\n\nDomorodí indiáni využívali dub velkoplodý při ošetřování srdečních obtíží, křečí, průjmu, svrabu a zlomenin. Dřevo dubu velkoplodého je podobné dřevu dubu bílého a poskytuje jedno z nejkvalitnějších a nejtvrdších dubových řeziv.\n\nDub velkoplodý je v Česku pěstován jako okrasná dřevina nápadná zejména velkými listy neobvyklého tvaru. Je uváděn např. ze sbírek Dendrologické zahrady v Průhonicích, Pražské botanické zahrady v Tróji, vysazen je i v Průhonickém parku, Arboretu Žampach,v pražské Stromovce, v parku na Karlově náměstí v Praze, v zámeckém parku Konopiště a v Botanické zahradě a arboretu MU v Brně.\n"}
{"id": "833498", "url": "https://cs.wikipedia.org/wiki?curid=833498", "title": "Tanguti", "text": "Tanguti\n\nTanguti nebo Tangutové ( \"Miniag\", 党项 pchin-jinem \"Dǎngxiàng\" nebo \"Fan\", : plurál → \"Tangutlar\") je název středověkého lidu kteří koncem 9. století založili stát či dynastii Západní Sia, také známý jako Tangutská říše v oblasti současní severozápadní Číny. Čínští historici je tradičně považovali za součást Čchiangského národa (Kuo-ti), nicméně současná zjištění naznačují genealogické propojení zakladatele státu Li Jüan-chaoa se starověkým lidem Sien-piů a jeho vládnoucího klanu Toba čili Tabgačů.\n\nTanguti pocházeli z Tibeto-Barmské skupiny. Byli příbuzní Tibeťanů a mluvili Tangutštinou.\nČínštími učenci jsou obvykle považováni za následníky „Čchiangů“ nebo „Tang-siangů“ . V minulosti byl „Čchiang“ souhrnné označení pro více etnických skupin, včetně Tibeťanů kteří žili v severozápadní Číně. Po založení Tu-jü-chunského království (284-670) Sien-piy, byli označováni jako „Čchiang Chu“. Sami si říkali „Mi“, „Minia“, „Miniagové“, ale postupně převládl termín stepních národů Turko-mongolů „Tanguti“. Historické záznamy a nedávné archeologické nálezy prokazují že rodokmen Li Jüan-chaoa a královské rodiny odkazuje na přímou linii Sien-piského kmene Tabgačů. \n\nVětšina populace vyznávala buddhismus. V roce 1227, Tangutké království padlo pod údery Čingischána. Od 16. století byli Tanguti asimilováni Číňany, Mongoly a Tibeťany.\n\nTabgačové čili Toba byl též vládnoucí klan království Západní Sia (1038–1227), ale král přijal jméno „Li“ podle Čínského stylu. Toba Si-kong, nebo „Li Si-kong“ byl předek Li Te-mingův, který byl otec Li Jüan-chaoa, prvního krále království. \n\nOsm klanů Tangutů:\n\n\n"}
{"id": "833502", "url": "https://cs.wikipedia.org/wiki?curid=833502", "title": "Seznam kulturních památek v Dobrušce", "text": "Seznam kulturních památek v Dobrušce\n\n"}
{"id": "833503", "url": "https://cs.wikipedia.org/wiki?curid=833503", "title": "Gaglianico", "text": "Gaglianico\n\nGaglianico je italská obec v provincii Biella v oblasti Piemont.\n\nK 31. prosinci 2010 zde žilo 3 931 obyvatel.\n\nBiella, Candelo, Ponderano, Sandigliano, Verrone\n"}
{"id": "833504", "url": "https://cs.wikipedia.org/wiki?curid=833504", "title": "Dušan Griga", "text": "Dušan Griga\n\nDušan Griga (* 14. října 1960) je bývalý slovenský fotbalista, útočník. Jeho bratrem je bývalý československý reprezentant a fotbalový trenér Stanislav Griga. V roce 1987 emigroval do Rakouska.\n\nV československé lize hrál za ZVL Žilina a SK Slavia Praha. V československé lize nastoupil v 26 utkáních a dal 5 gólů. Dále hrál na vojně za VTJ Tábor a za TJ JZD Slušovice.\n\n"}
{"id": "833507", "url": "https://cs.wikipedia.org/wiki?curid=833507", "title": "Ivan Šimček", "text": "Ivan Šimček\n\nIvan Šimček (* 6. prosince 1954) je bývalý slovenský fotbalový útočník. Po skončení aktivní kariéry působí jako trenér v nižších soutěžích, např. v ŠK Aqua Turčianske Teplice, asistent a trenér mládeže.\n\nV československé lize hrál za ZVL Žilina a Duklu Banská Bystrica, nastoupil ve 194 zápasech a vstřelil 24 branky (Žilina: 148 / 20, Banská Bystrica: 46 / 4).\n\nV sezoně 1981/82 se stal nejlepším střelcem I. SNFL s 16 brankami.\n\n"}
{"id": "833508", "url": "https://cs.wikipedia.org/wiki?curid=833508", "title": "Bostonská melasová tragédie", "text": "Bostonská melasová tragédie\n\nBostonská melasová tragédie se odehrála 15. ledna 1919 v přístavu v bostonské čtvrti North End. Toho dne v důsledku nekvalitní konstrukce a rychlého oteplení praskl obrovský kontejner s melasou o obsahu asi 8 700 000 litrů a obrovská masa melasy se začala valit ulicemi rychlostí asi 56 km/h. Několik budov bylo úplně zničeno, poškozen byl i most, okolní ulice byly zaplaveny melasou do výšky až jednoho metru. Zhruba 150 lidí bylo zraněno, 21 lidí při nehodě zahynulo. Čisticí práce provádělo více než tři sta lidí asi dva týdny. Událost se stala legendou, pro svou neobvyklost je poměrně přesně odborně popsána a rozebrána. V současné době se na místě nehody nachází rekreační centrum Langone Park.\n"}
{"id": "833509", "url": "https://cs.wikipedia.org/wiki?curid=833509", "title": "Casa di Riposo per Musicisti", "text": "Casa di Riposo per Musicisti\n\nCasa di Riposo per Musicisti (Dům odpočinku hudebníků) je domov pro zestárlé operní pěvce a hudebníky, který založil skladatel Giuseppe Verdi v Miláně v roce 1896, stavba byla dokončena v roce 1899, fungovat ale začal v den prvního výročí skladatelovy smrti, 10. října 1902. Celkem v něm za dobu jeho existence prožilo svá poslední léta asi tisíc hudebníků. Budovu postavil v neogotickém stylu Verdiho přítel a architekt Camillo Boito. Jde o jeden z Verdiho filantropických projektů, na financování domu po své smrti odkázal Verdi tantiémy ze svých oper. Verdi sám je v domě pohřben. V roce 1984 natočil s tehdejšími obyvateli švýcarský režisér Daniel Schmid dokumentární film \"Il Bacio di Tosca\".\n\n"}
{"id": "833510", "url": "https://cs.wikipedia.org/wiki?curid=833510", "title": "Ammazzacaffè", "text": "Ammazzacaffè\n\nAmmazzacaffè (italsky \"kávovrah\", v nářečí také pussacaffè či resentin) je likér, který se podle italského zvyku podává po vypití kávy, aby překryl, „zabil“ její chuť nebo účinky kofeinu. Zvyk vznikl mezi italskou aristokracií, kde bylo zvykem odebrat se po obědě do jiné místnosti, kde se podával doutník a káva spolu s koňakem nebo brandy. Dnes se podávají většinou hořké lihoviny, např. sambuca, grappa, limoncello, mirto, whisky, koňak nebo anýzový likér. V severní Itálii je zvykem vypláchnout likérem, obvykle grappou, šálek od kávy a tu pak vypít. \n"}
{"id": "833511", "url": "https://cs.wikipedia.org/wiki?curid=833511", "title": "Câmpulung", "text": "Câmpulung\n\nCâmpulung (dříve \"Cîmpulung\" nebo \"Dlăgopole\") je rumunské město v župě Argeș, nacházející se v Karpatech mezi městy Brašov a Pitești. Ve městě je přes dvacet kostelů, klášter a katedrála, obě údajně založil ve 13. století legendární zakladatel rumunského státu kníže Radu Negru. Jde o jedno z nejstarších městských osídlení ve Valašsku; nejstarší doklad o jeho existenci je už z roku 1300. Na jeho rozvoji měla velký podíl saská kolonizace. Bylo prvním hlavním městem rumunského státu, dokud ho ve 14. století nevystřídala Curtea de Argeș. Město je zmíněno v nejstarším dochovaném rumunsky psaném dokumentu, Neacșově dopisu z roku 1521 (je zde označováno slovansky jako \"Dlăgopole\"). Poblíž města jsou zbytky římského tábora.\n\nV letech 1957–2003 se zde vyráběly terénní automobily značky ARO.\nV roce 2011 mělo město 30 000 obyvatel.\n"}
{"id": "833512", "url": "https://cs.wikipedia.org/wiki?curid=833512", "title": "Curtea de Argeș", "text": "Curtea de Argeș\n\nCurtea de Argeș (Dvůr na řece Argeș) je město v Rumunsku na pravém břehu řeky Argeș v jižních Karpatech poblíž Pitești, nachází se v župě Argeș, v roce 2011 mělo 26 133 obyvatel. Jde o jedno z nejstarších rumunských měst, podle legendy ho ve 13. století založil první vládce Valašska Radu Negru a po blízkém Câmpulungu se stalo druhým hlavním městem. Ve městě je mnoho středověkých kostelů a katedrála, nejvýznamnější z nich je \"Biserica Domnească\" (Královský chrám), stále jsou vidět zříceniny knížecího paláce.\n"}
{"id": "833513", "url": "https://cs.wikipedia.org/wiki?curid=833513", "title": "Viaticum", "text": "Viaticum\n\nViaticum (latinsky \"to, co se bere na cestu\") je v římskokatolické církvi označení pro eucharistii podávanou umírajícímu, často, ale nikoli nezbytně ve spojení se svátostí pomazání nemocných a svátostí smíření. \n\nPokud není udílení viatika spojeno se slavením mše svaté a dovolují-li to okolnosti, předcházejí jí zvláštní modlitby a biblická čtení po vzoru mešního řádu, zvláště se doporučuje obnova křestního vyznání. Viaticum se k nemocnému přináší ve zvláštní nádobce, označované jako pyxida.\n\nPřijetí eucharistie v nebezpečí smrti je povinností pro všechny věřící, kteří mají možnost a právo ji přijmout (nepřestávají však platit obvyklé překážky, např. nesvátostné manželství). Některé předpisy, týkající se eucharistie, jsou v případě viatika uvolněny, např. eucharistický půst nebo omezení frekvence přijímání (viaticum je možné přijmout, i když komunikant téhož dne přijímal už dvakrát, což jinak církevní předpisy zakazují). \n\nNeuděluje se osobám, které jsou v bezvědomí nebo jimž duševní stav neumožňuje pociťovat dostatečnou eucharistickou úctu, neuděluje se také tehdy, kdy je nebezpečí znesvěcení, např. že bude vyzvracena. \n\nPraxe uchovávání eucharistie pro nepřítomné a nemocné byla známa již v prvotní církvi, zmiňuje se o ní sv. Justin Mučedník (První apologie, kap. 65, o umírajících se tu však výslovně nehovoří). Tradice udílení viatika může souviset pohanským zvykem vkládat do úst zemřelých minci, tzv. Cháronův peníz, který se v dřívější latině také někdy označuje jako viaticum. \n"}
{"id": "833514", "url": "https://cs.wikipedia.org/wiki?curid=833514", "title": "Radu Negru", "text": "Radu Negru\n\nRadu Negru (Radu Černý, také Rudolf Černý, Radu(l) Negru, Radu(l) Vodă, Voivode Radu, Negru Vodă, Vévoda Radu, žil patrně ve 13. století) byl legendární první vládce Valašska.\n\nPodle rumunských tradic se jeho jméno spojuje se založením Valašského kniežatva kolem roku 1290. Ty tvrdí, že v roce 1289 Uhersko přimělo šlechtice a lidi z vyšších vrstev obyvatelstva stát se členy římskokatolické církve, a toto privilegium způsobilo vznik práva rumunských vladařů na založení nových státních útvarů. Podle této legendy Radu Negru - poté, co kolem roku 1290 přešel přes jižní Karpaty - vstoupil na území toho, co se dnes jmenuje Valašsko, prvním hlavním městem byl patrně Câmpulung, kde založil katedrálu a klášter. Podle mnoha historiků existují historické sepětí mezi tímto panovníkem a germánskými kmeny, které obývali oblast jižního Sedmihradska v Uhersku.\n\nPoprvé je nicméně písemně zmíněn v kronikách rodu Cantacuzino v 17. století. Tyto poznatky zároveň dokumentují i rozsáhlou stavbu chrámů v úspěšných hlavních městech Valašského knížectví - Câmpulung a Curtea de Argeş. Jméno Radu souvisí se slovanským slovem \"radost\", dodnes patří k nejpopulárnějším rumunským jménům.\n"}
{"id": "833515", "url": "https://cs.wikipedia.org/wiki?curid=833515", "title": "Sture Bergwall", "text": "Sture Bergwall\n\nThomas Quick (rodným jménem Sture Ragnar Bergwall, také známý jako Sätermannen, narozen 26. dubna 1950, Falun) je Švéd, který se přiznal k mnoha vraždám, za osm byl odsouzen a tři z rozsudků byly zrušeny. V procesech s Quickem se nikdy nepracovalo s žádnými důkazy, pouze s jeho vlastními přiznáními. Jejich důvěryhodnost je ale zpochybňována - podle části veřejnosti je Quick chorobný lhář a ve skutečnosti nikdy nikoho nezavraždil. V prosinci 2008 Quick všechna svá přiznání odvolal.\n\nV roce 1991 byl Quick odsouzen k dlouholetému trestu odnětí svobody za ozbrojená přepadení a svěřen do péče psychiatrů. Při terapii se přiznal k dvaceti vraždám, ke kterým došlo po celé Skandinávii mezi lety 1964-1990.\n\nPrvní z nich se měl dopustit v čtrnácti letech, v roce 1964 ve Växjö, na stejně starém Thomasi Blomgrenovi, ta byla však podle švédských zákonů již v době přiznání promlčena. Druhou vraždu měl spáchat u jezera Asnen na Alvaru Larssonovi, Quickova sestra ale popřela, že by v době vraždy Quick opustil Falun.\n\nCelkem za osm vražd byl Quick odsouzen:\n\nŠvédská média od roku 1993 zpochybňovala důvěryhodnost Quickových přiznání, až je v roce 2008 v rozhovoru pro televizi Quick všechny odvolal. V některých případech se ukázalo, že osoby, které měl Quick zabít, jsou ve skutečnosti naživu, Quick navíc nebyl nikdy spatřen na žádném z míst činu. Řada právníků i psychiatrů, mezi nimi kriminalista prof. Leif G. W. Persson, došla k názoru, že Quick je duševně nemocen. Quickův obhájce tvrdí, že jeho klienta vedly k přiznání duševní chodoby a předepsané léky. Postupně byly jednotlivé rozsudky soudem zrušeny.\n\nPřípad se stal jedním z největších skandálů v dějinách švédské justice, vzniklo o něm několik televizních pořadů a knih.\n"}
{"id": "833517", "url": "https://cs.wikipedia.org/wiki?curid=833517", "title": "Dirham", "text": "Dirham\n\nDirham, diram či dirhem (درهم) je měnová jednotka různých arabských a berberských států, dříve také jednotka hmotnosti v Osmanské říši a v Persii. \n\nJméno je odvozeno z řeckého jména měnové jednotky „drachma“, která se používala v Byzanci a odtud se dostala mezi Araby. Na sklonku 7. století začaly své dirhamy vydávat i islámské státy, obvykle na nich bylo vyraženo jméno panovníka a text náboženského obsahu. Dirham byl obvyklou měnou ve Středozemí, hlavně v Al-Andalus, obchodem s Araby se v 10. a 12. století rozšířil i do jiných částí západní Evropy. \n\nV současné době nesou toto jméno marocký dirham (MAD, dělí se na 100 centimů) a dirham Spojených arabských emirátů (AED, dělí se na 100 fils). Název je používán také pro setinu iráckého dínáru, katarského rialu a tádžického somoni, tisícinu libyjského dináru a desetinu jordánského dináru (tj. 10 piastrů). \n\nDirham jako jednotka hmotnosti měl obvykle kolem tří gramů, v osmanské říši 3,207 g (a 400 dirhamů tvořilo jednu oku), v Egyptě asi 3,088 g.\n"}
{"id": "833518", "url": "https://cs.wikipedia.org/wiki?curid=833518", "title": "George Enescu", "text": "George Enescu\n\nGeorge Enescu (francouzsky Georges Enesco, 19. srpna 1881, Liveni – 4. května 1955, Paříž) byl rumunský hudební skladatel, dirigent a houslista. \nNarodil se ve vesnici Liveni v dnešní župě Botoșani (která byla na jeho počest přejmenována na George Enescu). Od dětství jevil nesmírný talent, první skladbu napsal v pěti letech. V sedmi letech začal studovat hudbu ve Vídni a později v Paříži. \n\nPůsobil jako skladatel, ve dvacátých letech žil v Americe a věnoval se dirigování a vyučování hry na housle, k jeho žákům patřil i Yehudi Menuhin a Christian Ferras, v letech 1937–1938 řídil Newyorskou filharmonii. V roce 1938 se oženil s rumunskou šlechtičnou Marií Rosetti, po sovětské okupaci Rumunska emigroval do Paříže, kde zůstal do smrti, je pohřben na hřbitově Père Lachaise.\n\nMnoho hudebních skladeb je inspirováno rumunskou lidovou hudbou, k nejznámějším patří \"Rumunské rapsódie\" (1901–1902) a opera \"Oidipus\" (1936). Napsal také pět symfonií, symfonickou báseň \"Vox maris\" a mnoho komorních skladeb. \n\nEnescu je jedním z nejuznávanějších rumunských skladatelů, v Bukurešti existuje muzeum věnované jeho památce, je po něm pojmenován symfonický orchestr Enesca a festival George Enesca (jeden z největších festivalů klasické hudby ve východní Evropě, koná se každý lichý rok, obvykle v září). Je po něm pojmenováno též letiště v Bacău.\n"}
{"id": "833519", "url": "https://cs.wikipedia.org/wiki?curid=833519", "title": "Turánská kletba", "text": "Turánská kletba\n\nTuránská kletba (\"Turáni átok\") je přesvědčení rozšířené mezi Maďary, že dějiny maďarského národa jsou po staletí ovlivňovány kletbou. Je metaforou pro maďarský národní pesimismus (v Maďarsku je dlouhodobě neobvykle vysoká míra sebevražd).\n\nStarobylá kletba podle legendy ovlivňuje osobní život Maďarů a způsobila různé nešťastné události maďarské historie (drtivá porážka v bitvě u Mohi proti Mongolům, bitva u Moháče, která velkou část Uher vydala pod vládu Osmanské říše, krvavě potlačená maďarská revoluce 1848–1849, Trianonská smlouva, v níž Maďarsko ztratilo většinu území historických Uher, tragické maďarské povstání v roce 1956). \n\nO původu kletby existuje několik verzí, podle nejpopulárnější z nich Maďary prokleli pohanští kněží po pokřesťanštění Maďarska v roce 1000. \n\nKletba se nazývá „turánskou“ podle Turánských stepí, z nichž podle obecného přesvědčení 18. století maďarský národ pocházel. \nJde o oblíbené téma maďarské literatury, zpracoval ji např. básník Mihály Vörösmarty v básni \"Az átok\" (Kletba, 1832).\n"}
{"id": "833520", "url": "https://cs.wikipedia.org/wiki?curid=833520", "title": "Michał Sopoćko", "text": "Michał Sopoćko\n\nBlahoslavený otec Michał Sopoćko (1. listopadu 1888, Navasady, 15. února 1975, Białystok) byl polský římskokatolický kněz, profesor pastorální teologie na univerzitě ve Vilnu, známý především jako zpovědník sv. Marie Faustiny Kowalské.\n\nNarodil se na polsko-litevských hranicích, v roce 1910 vstoupil do semináře a v roce 1914 byl vysvěcen na kněze. Za války působil jako vojenský kaplan, v roce 1926 získal titul doktora teologie a stal se zpovědníkem ve vilenském semináři. V roce 1928 se stal profesorem pastorální teologie.\n\nZpovědníkem sv. Faustyny se stal v roce 1933, na jeho instrukce také malíř Eugeniusz Kazimirowski, Sopoćkův kolega z univerzity, namaloval první obraz Božího milosrdenství. V roce 1935 zveřejnil mystické zkušenosti sestry Faustyny prostřednictvím kázání, v roce 1936 o nich vydal brožurku. V době 2. světové války se skrýval před pronásledováním v klášteře uršulinek v litevské vesnici Juodšiliai. Spolupracoval se sv. Faustynou na založení kongregace sester Božího milosrdenství (1942).\n\nV roce 1959 bylo uctívání Božího milosrdenství Svatým stolcem zakázáno (jak sv. Faustyna předpověděla ve svém deníku), v roce 1978 však bylo po procesu vedeném tehdejším krakovským arcibiskupem Karlem Wojtyłou, pozdějším sv. papežem Janem Pavlem II., opět povoleno.\n\nSopoćko působil jako profesor pastorální teologie do roku 1962, zemřel v Białystoku v roce 1975, je pohřben v tamním kostele Božího milosrdenství. V roce 2008 byl papežem Benediktem XVI. prohlášen za blahoslaveného, v Polsku se jeho svátek slaví 15. února.\n"}
{"id": "833522", "url": "https://cs.wikipedia.org/wiki?curid=833522", "title": "Vladimír Pisárik", "text": "Vladimír Pisárik\n\nVladimír Pisárik (23. prosince 1939 – 2009, Podtureň) byl slovenský fotbalista, útočník.\n\nV československé lize hrál za Dynamo Žilina, Slovan Bratislava a TŽ Třinec. Nastoupil v 69 ligových utkáních a dal 14 gólů. Z ligového Třince odešel do Tatranu Liptovský Mikuláš.\n\n\n"}
{"id": "833523", "url": "https://cs.wikipedia.org/wiki?curid=833523", "title": "Ján Francisci-Rimavský", "text": "Ján Francisci-Rimavský\n\nJán Francisci-Rimavský (vlastním jménem Ján Francisci, pseudonymy Janko Rimavský, Slavoľub, Vratislav Rimavský, 1. června 1822, Hnúšťa - 7. března 1905, Martin) byl slovenský spisovatel a státník, spolupracovník Ľudovíta Štúra.\nPocházel z rodiny krejčího. V letech 1830-34 studoval latinskou školu v Ožďanech, v letech 1834-1849 na evangelickém lyceu v Levoči a v letech 1839-43 v Bratislavě, kde se seznámil se Štúrem. V roce 1843 složil kandidátskou zkoušku z teologie, v letech 1845-1847 studoval na prešovském kolegiu.\n\nPůsobil jako zástupce profesora na katedře řeči a literatury v Levoči, v revolučním roce 1848 organizoval národní gardy, za což byl odsouzen a vězněn, po propuštění se stal kapitánem slovenského dobrovolnického oddílu.\n\nPo revoluci pracoval v Banské Bystrici a v letech 1853-1859 jako župní komisař v Debrecíně. V roce 1860 se stal členem královské místodržitelské rady v Budíně a světským představitelem slovenských evangelických církví v Uhersku. V letech 1861-1863 byl šéfredaktorem \"Pešťbudínských vedomostí\". Byl předsedou dočasného výboru Matice slovenské a po jejím založení čestným podpřesedou. V letech 1864-1865 byl županem liptovské župy. Po roce 1868 byl penzionován, přestěhoval se do města Revúca, kde působil jako hlavní inspektor vyššího gymnázia. V roce 1872 se přestěhoval do Martina, kde zůstal až do smrti, žil však v ústraní kulturního života. V letech 1870-1898 byl předsedou Kníhtlačiarskeho účastníckeho spolku.\n\nJeho manželkou byla Amália rozená Kasanická (1833-1876), jeho syn Miloslav Francisci působil jako hudební skladatel.\n\nSvá první literární díla uveřejňoval v časopise \"Nitra\", byl jedním z prvních autorů tvořících ve štúrovské slovenštině. Psal vlasteneckou lyriku (\"Ohlas\", \"Svojim vrstovňíkom na památku\", 1844), věnoval se ale i milostné poezii (\"Iskry zo zaviatej pahreby\", 1889) a historické próze (\"Janko podhorský\", 1844, \"Črty z doby moysesovskej\", 1897, \"Vlastný životopis\", 1904). Jako první také začal vydávat slovenské povídky a pověsti (\"Slovenskje povesti\", 1845, \"Poviedky pre slovenské dietky\", 1871). Překládal divadelní hry z angličtiny a němčiny, mimo jiné napsal dobovou parafrázi Shakespearova \"Zkrocení zlé ženy\" (pod názvem \"Láska zdolá všetko\", 1871).\n\n"}
{"id": "833524", "url": "https://cs.wikipedia.org/wiki?curid=833524", "title": "Univerzita sv. Cyrila a Metoda v Trnave", "text": "Univerzita sv. Cyrila a Metoda v Trnave\n\nUniverzita sv. Cyrila a Metoda v Trnave je slovenská veřejná vysoká škola univerzitního typu.\n\nByla zřízena zákonem č. 201/1997 Z.z. Současným rektorem je Dr.h.c. doc. Ing. Jozef Matúš, CSc.\n\nK srpnu 2012 má celkem 5445 studentů.\n\nUniverzita má pět fakult:\n\n"}
{"id": "833528", "url": "https://cs.wikipedia.org/wiki?curid=833528", "title": "Nizozemsko na Letních olympijských hrách 2012", "text": "Nizozemsko na Letních olympijských hrách 2012\n\nNizozemsko na Letních olympijských hrách 2012 v Londýně reprezentovalo 173 sportovců, z toho 94 mužů a 79 žen v 19 sportech.\n\n"}
{"id": "833529", "url": "https://cs.wikipedia.org/wiki?curid=833529", "title": "Luděk Fiala", "text": "Luděk Fiala\n\nLuděk Fiala (* 13. ledna 1956 Přerov ) je český lékař, spisovatel, diplomat a bývalý politik, po sametové revoluci československý poslanec Sněmovny národů Federálního shromáždění za Občanskou demokratickou stranu.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nPůvodní profesí je lékařem, působí jako gynekolog, sexuolog a androlog. Po maturitě pracoval jako dělník, pak vystudoval lékařskou fakultu Univerzity Jana Evangelisty Purkyně v Brně. Pracoval na gynekologicko-porodnickém oddělení v OÚNZ v Gottwaldově. Později působil jako gynekolog v angolské porodnici Augusto N´gangula v Luandě , poté jako diplomat. O svých zážitcích v diplomatických službách vydal roku 2003 knihu \"Lehce vychýlená zeměkoule, aneb Počítání poledníků\" a je autorem dalších cestopisných knih, například \"Safari po afrických a asijských městech\" (nakladatelství Mladá fronta). Napsal také několik cestovních průvodců doplněných autorskými fotografiemi pro nakladatelství freytag & berndt, jako např.\"Korfu a Jónské ostrovy\", \"Mallorka\", \"Tenerife\", \"Egypt\", \"Rhodos\". Publikoval i knihy pro děti, například kniha \"Netopýr Písk a hraboš Hryzálek\" s ilustracemi Edity Plickové byla upravena i do rozhlasové podoby, \"Doma žijí zvířata\" (obě knihy vydalo nakladatelství Orbis) a navazující kniha příběhů o zvířatech \"Všude žijí zvířata\", s ilustracemi Marie Tiché, kniha inspirovaná návštěvami afrického kontinentu nazvaná \"Pohádky z Afriky\" je doprovázena znovu ilustracemi Edity Plickové. Pro nejmenší čtenáře vyšly ve dvou vydáních básničky v knize \"Dobrou chuť, zvířátka\", ilustrací se opět ujala Marie Tichá. V různých sbornících publikoval rovněž povídky pro dospělé – např. \"Stopy blesku\",\" Kabinet smíchu - almanach\",\"Století lásky a nenávisti\" aj. Nejznámější samostatnou knihou povídek jsou \"Porcelánové hodiny\", které mají převážně autobiografický charakter. Několik let pracoval jako externí autor a současně moderátor pro Český rozhlas 2 Praha v nedělním pořadu \"Dobré jitro\".\n\nV komunálních volbách roku 1998 byl zvolen do zastupitelstva hlavního města Prahy za ODS. Profesně byl uváděn jako ředitel Diplomatického servisu.\n\nOd počátku 21. století podnikal, především se ale věnuje medicíně – v oborech gynekologie, sexuologie a andrologie. Více než 10 let působil jako revizní lékař v oboru gynekologie a porodnictví ve \"Zdravotní pojišťovně ministerstva vnitra ČR\". Vykonává gynekologickou praxi v ordinaci soukromé gynekologicko-porodnické kliniky na Praze 8. Od roku 2015 pracuje jako sexuolog a gynekolog v \"Sexuologickém ústavu\" 1. LF UK a VFN v Praze, a jako odborný asistent na 1. LF UK v Praze, kde v roce 2019 absolvoval doktorandské studium v oboru lékařská psychologie a psychopatologie a získal titul Ph.D. Od roku 2016 pracuje jako odborný asistent na LF UK Plzeň, kde přednáší psychologii, etiku a sexuologii, současně je školitelem pro doktorský studijní program v oboru neurologie a psychiatrie. Na psychiatrické klinice FN Plzeň působí jako sexuolog. Přednáší v IPVZ (Institut postgraduálního vzdělávání ve zdravotnictví) na katedře sexuologie pro postgraduální studium lékařů v atestačním oboru sexuologie. Dříve přednášel anatomii na 3. LF UK. V letech 2015 – 2016 absolvoval studium v CEMI – Central European Management Institute v oboru Management zdravotnictví a získal titul MBA. Působí jako soudní znalec v oboru sexuologie. Pravidelně přednáší na odborných seminářích nebo kongresech. Odborné názory a zkušenosti publikuje v zahraničních časopisech, působí jako recenzent v časopise Activitas Nervosa Superior amerického nakladatelství Springer, v České republice v týdeníku Zdravotnické noviny, v časopisech Česká gynekologie,Gynekolog, kde je členem redakční rady, ve Zdravotnictví a medicína, Postgraduální medicína a dalších. Z odborných publikací jsou známé například jeho \"Dějiny porodnictví\". V roce 2014 vydal v nakladatelství Mladá fronta jako spoluautor odbornou publikaci \"Moderní postupy v gynekologii a porodnictví\", v roce 2018 se úspěšná kniha \"Moderní postupy v gynekologii a porodnictví\" dočkala dalšího doplněného a přepracovaného vydání. V roce 2019 vydal jako autor se spolupracovníky ze Sexuologického ústavu v nakladatelství Mladá fronta odbornou publikaci \"Moderní postupy v sexuologii\". Členství v odborných společnostech – Česká lékařská komora, ČLS JEP, Česká gynekologická a porodnická společnost,Česká sexuologická společnost a Česká společnost pro sexuální medicínu.\n\n"}
{"id": "833530", "url": "https://cs.wikipedia.org/wiki?curid=833530", "title": "Josef Fiala", "text": "Josef Fiala\n\nJméno a příjmení Josef Fiala má více nositelů:\n\n"}
{"id": "833537", "url": "https://cs.wikipedia.org/wiki?curid=833537", "title": "Ľudmila Gajdošíková", "text": "Ľudmila Gajdošíková\n\nĽudmila Gajdošíková (* 17. října 1953 Bratislava) je slovenská právnička a soudkyně Ústavního soudu Slovenské republiky, bývalá politička za SDĽ, po sametové revoluci československá poslankyně Sněmovny národů Federálního shromáždění.\n\nV roce 1977 absolvovala Právnickou fakultu Univerzity Komenského v Bratislavě. V roce 1987 získala titul kandidát věd. Publikovala odborné studie na téma pracovního práva a sociálního zabezpečení. V letech 1977-1995 pracovala na slovenském Ministerstvu práce a sociálních věcí.\nPo roce 1989 se politicky angažovala. Ve volbách roku 1992 byla za SDĽ zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. V letech 1990-1992 zastávala post náměstkyně ministra práce a sociálních věcí a v roce 1994 byla státní tajemnicí. Od roku 1995 působila jako zástupkyně ředitele Ústavu státu a práva Slovenské akademie věd. V letech 1999-2000 pracovala coby ředitelka legislativního odboru Kanceláře prezidenta Slovenské republiky. Od roku 2000 působí jako soudkyně Ústavního soudu Slovenské republiky. Ve funkci byla opětovně potvrzena roku 2007.\n\n"}
{"id": "833543", "url": "https://cs.wikipedia.org/wiki?curid=833543", "title": "Tai Mo Shan", "text": "Tai Mo Shan\n\nTai Mo Shan ( , 957 m n. m.) je hora ve východní Asii. Leží na území Hongkongu (Čínská lidová republika) přibližně uprostřed regionu Nová teritoria na trojmezí distriktů Tai Po, Tsuen Wan a Yuen Long. Jedná se o nejvyšší bod celého Hongkongu. Hora je dobře dostupná po asfaltové silnici, avšak pouze pod vrchol. Na vrcholu stojí meteorologická radarová stanice hongkongské observatoře, díky čemuž je samotný vrchol pro veřejnost uzavřen.\n\n"}
{"id": "833547", "url": "https://cs.wikipedia.org/wiki?curid=833547", "title": "Trojská zámecká zahrada", "text": "Trojská zámecká zahrada\n\nTrojská zámecká zahrada se rozkládá kolem Trojského zámku a jde o klasický příklad barokní zahrady. Je plná soch, pergol, uren, váz, altánů i vodních prvků, nese znaky výrazné osové dispozice a otevírá nekonečné průhledy v rámci areálu i mimo něj. Společně s Trojským zámkem je chráněna jako kulturní památka.\n\nTrojskou zahradu nechal vybudovat hrabě Václav Vojtěch ze Šternberka. Zatímco zámek byl vybudován dřív, zámecká zahrada byla založena až v roce 1685 a následně byly postaveny hospodářské budovy včetně konírny a terasa, ze které je výhled do okolí.\nProjekt původní zahrady vytvořil Jiří Seeman. Celý areál byl dokončen v roce 1691. Samotná terasová zahrada měla rozlohu 3,35 hektaru, přilehlá štěpnice 4,32 ha a vinice svaté Kláry 3,5 ha.\nZámek se zahradou často měnil majitele. Mezi nimi se nakrátko objevila i Marie Terezie, která jej odkázala Ústavu šlechtičen a ten jej prodal. Dalším majitelem byl například kníže Windischgrätz a posledním statkář Alois Svoboda, který zámek i přilehlé zahrady a pozemky daroval státu za účelem zřízení zoologické a botanické zahrady.\nV osmdesátých letech 20. století zde probíhala rozsáhla rekonstrukce. Velký podíl na úpravě zahrad měl architekt Otakar Kuča.\nV současnosti je zámek majetkem Galerie hlavního města Prahy, v blízkosti se nachází Zoologická zahrada Praha a Botanická zahrada hlavního města Prahy.\n\nV zahradě se nachází unikátní soubor terakotových váz, bust a alegorických postav Sebastiana Bombelliho.\nVýchodní část zahrady zabírá štěpnice s labyrintem, který je vytvořen z habrů a vodních překážek – příkopů.\nNad Trojským zámkem se nachází vinice sv. Kláry. Součástí vinice je i kaple svaté Kláry, která vznikla spolu se zahradou Trojského zámku a byla s ní spojena schodištěm.\n\nMezi rameny schodiště v úrovni sklepů se nachází kašna se dvěma povalenými titány. Sochy jsou dílem Jana Jiřího a Pavla Heermannových. Jejich signatury J.H. a P.H. jsou spojeny s letopočtem 1685.\n\nNa zahradních terasách před jižním průčelím se nacházejí dvě téměř totožné fontány z pískovce. Mají čtvercovou nádrž se zaoblenými rohy a uprostřed je umístěn kamenný sloup. Na obou kašnách jsou motivy plazů.\n\nPřed jižním průčelím se nachází centrální kašna s fontánou, na jejíž úpravě se podílel Mojmír Horyna. Roubení vytvořil Jaroslav Bartoš.\n\nPřed severním vstupem je umístěna moderní fontána s bazénem, kterou navrhl Peter Lehocký. Kruhový bazén má kamennou obrubu, dlážděné dno a je osazen kovovou plastikou s vodotryskem.\n\nV roce 2002 napáchala na zámecké zahradě velkou škodu povodeň. Po rozsáhlých opravách po nich nezůstaly žádné stopy.\n"}
{"id": "833548", "url": "https://cs.wikipedia.org/wiki?curid=833548", "title": "Tegan and Sara", "text": "Tegan and Sara\n\nTegan and Sara je kanadská indie skupina založená roku 1995 v Calgary. Složená je ze dvou identických dvojčat, sester Tegan Rain Quin a Sary Keirsten Quin (narozené 19. září 1980). Obě sestry hrají na kytaru a klávesy a své písně si skládají samy.\n\nTegan a Sara Quin se narodily 19. září 1980 v Calgary, Alberta. S hrou na kytaru a se skládáním písní začaly ve věku 15 let, kdy založily svou první skupinu nazvanou Plunk, které ovšem chyběl bubeník a basista. V roce 1997 použily školní nahrávací studio k nahrání dvou demo alb: \"Who's in Your Band?\" a \"Play Day\". V roce 1998 vyhrály soutěž Calgary's Garage Warz, díky které získaly možnost nahrání profesionálního demo alba \"Yellow tape\", po kterém následovalo \"Orange tape\" a \"Red tape\".\n\nDvě skladby z demo alba \"Red tape\" jsou součástí jejich prvního alba \"Under Feet Like Ours\", které nezávisle vydaly v roce 1999 pod jménem \"Sara and Tegan\". Později se přejmenovaly na \"Tegan and Sara\" kvůli lepší výslovnosti. Změnou jména se chtěly také vyhnout dalším jiným 'Sarám' v hudebním průmyslu: Saře McLachlan a Saře Slean, které byly v té době známé. Tegan byla také lehčí k zapamatování. Manažer Neila Younga s nimi podepsal smlouvu k Youngově nahrávací společnosti Vapor Records. V roce 2000 vydaly se společností Vapor album, \"This Business of Art\", a posléze vyrazily na turné.\n\nV roce 2002 vyšlo jejich třetí album \"If It Was You\". Jejich čtvrté album \"So Jealous\" bylo vydáno v roce 2004 a přispělo k jejich většímu úspěchu. Skladba z tohoto alba s názvem \"Walking with a Ghost\" byla později nahrána skupinou The White Stripes a vyšla na jejich EP s názvem \"Walking with a Ghost\".\n\nJejich album vydané v roce 2007, \"The Con\", bylo koprodukováno Chrisem Wallou. Hosty na tomto albu byli Jason McGerr z Death Cab for Cutie, Matt Sharp z The Rentals a Weezer, Hunter Burgan z AFI a Kaki King.\n\n27. října 2009 vydaly Tegan and Sara své v pořadí již šesté album s názvem \"Sainthood\". Spolu s ním vydaly knihu s názvem \"ON, IN, AT\", která obsahuje soubor povídek, esejí, deníků a fotek z podzimního turné, které probíhalo v roce 2008 v Americe a Austrálii. Autory těchto fotek jsou Lindsey Byrnes a Ryan Russell. V průběhu nahrávání alba \"Sainthood\" strávily Tegan a Sara víkend v New Orleans, kde spolu napsaly několik písní. Píseň \"Paperback Head\" byla vůbec první, kterou napsaly společně. Magazín Spin ohodnotil album \"Sainthood\" čtyřmi hvězdami z pěti možných.\n\nV roce 2011 ohlásily, že se na jejich oficiálním e-shopu bude po celý rok každý měsíc objevovat nové zboží. Živé CD/DVD s názvem \"Get Along\" bylo vydáno 15. listopadu a obsahuje 3 filmy s názvy 'States', 'India' a 'For The Most Part'. Toto DVD bylo nominováno na cenu Grammy pro rok 2013 v kategorii \"Best Long Form Music Video\".\n\nTegan and Sara začaly nahrávat své v pořadí již sedmé studiové album \"Heartthrob\" dne 20. února 2012. Osm skladeb bylo produkováno Gregem Kurstinem. Joey Waronker bubnoval na 8 písních. Dvě další skladby byly produkovány producentem Mikem Elizondem, Victor Indrizzo se na nich podílel bubny, Josh Lopez přispěl kytarou a Dave Palmer klávesami. Zbývající 2 písně byly produkovány Justinem Meldal-Johnsonem. První singl z desky, nazvaný Closer, vyšel 25. září 2012 a je k dostání na iTunes. Obyčejná verze CD obsahuje 10 písní a deluxe verze 12 písní. Album zahajovalo svoji účast v hitparádě \"Billboard 200\" na 3. místě s 49 tisíci prodanými kopiemi v prvním týdnu. Album \"Heartthrob\" začalo své působení v Kanadské hitparádě na 2. pozici, na 1. pozici se objevilo v hitpadádě rockových a alternativních alb. 3. října vystoupily Tegan and Sara se singlem \"Closer\" v show Conana O´Briena. a posléze ho předvedly také v show Ellen DeGeneres\n\nObě dvojčata se otevřeně hlásí k lesbické orientaci. Tegan žije ve Vancouveru a také v Los Angeles se svou přítelkyní, úspěšnou fotografkou, se kterou žije již od roku 2008. Sara bydlí v Montréalu a také v New Yorku se svou přítelkyní; se kterou je přiblížně od roku 2011.\n\nTegan a Sara vyjely na turné hned po maturitě v roce 1998, kdy jezdily buď autem nebo autobusem. V roce 2000 měly společně turné s Neilem Youngem a kapelou The Pretenders. Dalšími významnými umělci, s kterými měly společné turné jsou například Ryan Adams, Weezer, Bryan Adams, Jack Johnson, The Black Keys, Ben Folds, Gogol Bordello, Cake, City and Colour, Death Cab for Cutie, Hot Hot Heat, The Killers, New Found Glory, Paramore, Rufus Wainwright, Eugene Francis Jnr, The Jezabels, An Horse, Steel Train, Holly Miranda, Speak a Diana.\n\nJejich žertování na pódiu (tzv. ,banter\") zahrnující historky, či průpovídky o jejich dětství, politice a životě na cestách se staly nepostradatelnou součástí jejich koncertů.\n\nTegan a Sara pravidelně vystupují i na festivalech jako jsou festivaly Lilith Fair zpěvačky Sarah McLachlan (1999, 2010), Coachella (2005, 2008), Lollapalooza, SXSW (2005, 2013), Austin City Limits, Bonnaroo, Falls Festival, Sasquatch! (2010), True Colors Tour (2008); Southbound (2009), Glastonbury, Winnipeg Folk Festival (2011), Newport Folk Festival (2011), Sasktel Saskatchewan Jazz Fest (2011), Cisco Ottawa Bluesfest (2011) a australský festival Groovin' the Moo (2013).\n\nV prosinci 2010 předskakovaly muzikantu Jacku Johnsonovi na jeho koncertu na Novém Zélandu a v Austrálii. V říjnu roku 2012 vyjely na turné společně se skupinou The Black Keys, se kterou měly 7 společných koncertů v USA, a se skupinou The Killers, se kterou společně hrály na koncertech ve Spojeném království na konci října a v polovině měsíce listopadu.\n\nV roce 2013 se po dlouhé době chystají na turné po Evropě a taktéž ohlásily americké turné společně se skupinou Fun., které začíná 6. července v Torontu a končí 28. září v Bridgeportu v Connecticutu.\n\n4. srpna 2013, po svém vystoupení na montrealském festivalu Osheaga, vystoupily Tegan se Sarou společně s rapperem Macklemorem a Ryanem Lewisem s písní \"Same Love\". Části písně, které Tegan a Sara zpívaly, původně nazpívala zpěvačka-skladatelka Mary Lambert, která se stejně jako Tegan a Sara otevřeně hlásí ke své lesbické orientaci.\n\n28. srpna 2013 se Tegan a Sara staly exkluzivními hosty na koncertu americké populární zpěvačky Taylor Swift. Ta, si v rámci svých 4 vyprodaných losangelských koncertů ve Staples Centru přizvala na jeviště své oblíbené umělce, se kterými si zazpívala své oblíbené písně a mezi které mimo Tegan a Sary (\"Closer\") patřily zpěvačky Cher Lloyd (\"Want U Back\"), Sara Bareilles (\"Brave\"), Ellie Goulding (\"Anything Could Happen\") a Jennifer Lopez (\"Jenny From The Block\").\n\nV rámci svého podzimního turné zavítají poprvé do mnoha zemí, ve kterých doposud neměli šanci vystupovat a mezi kterými nechybí ani Česká republika. 3. listopadu 2013 vystoupí v pražském klubu Roxy.\n\nV roce 2009 si Tegan a Sara poprvé vyzkoušely práci producenta. Tegan produkovala v EP album umělce char2d2 \"Small Vampires EP\", zatímco Sara produkovala v roce 2010 debutová alba skupin Fences a Hesta Prynn.\n\nTegan účinkuje na skladbě \"Borne of the FM Waves of the Heart\" skupiny Against Me! a zahrála si také v jejich hudebním klipu.\n\nSara spolupracovala na písni \"We're So Beyond This\" kapely The Reason a zároveň vystupuje v hudebním videu k této písni.\n\nTegan nazpívala doprovodné vokály ke skladbě \"Saturday\" zpěvačky Rachael Cantu z jejího alba \"Run All Night\".\n\nV dubnu roku 2008 Tegan napsala a nahrála skladbu s názvem \"His Love\" na žádost spisovatele Augusten Burroghse, která se stala součástí audio verze jeho knihy \"A Wolf at the Table\". Tegan a Sara se staly hlavními hvězdami benefičního koncertu \"Liner Notes\" pro Housing Works magazínu Spin v září roku 2008.\n\nKromě vlastního koncertu na festivalu Bonaroo 13. června 2008, vystoupily také s DJ Tiëstem. Tegan a Sara také nazpívaly vokály k jeho remixu písně \"Back in Your Head\". V roce 2009 s ním spolupracovaly na skladbě \"Feel It in My Bones\" k jeho albu \"Kaleidoscope\" a účinkovaly v hudebním videu k tomuto songu.\n\nTegan a Sara si zahrály v hudebním klipu k písni \"Uncharted\" zpěvačky Sary Bareilles. Tento hudební klip měl premiéru v březnu roku 2011 a spolu s nimi v něm vystupují Josh Groban, Laura Jansen, Ingrid Michaelson, Pharell Williams, Adam Levine, Ben Folds, Keenan Cahill, Jennifer Nettles a Vanessa Carlton.\n\nSara nazpívala vokály k písni \"Still Alive\" muzikanta Jonathana Coultona, která vyšla na jeho albu \"Artificial Heart\" z roku 2011.\n\nSkupina NOFX nazpívala song \"Creeping Out Sara\", který je o dvou sestrách.Během rozhovoru byla Sara dotázána, co si o tomto songu myslí a její odpověď byla: ,Píseň se jmenuje \"Creeping Out Sara\"; Já se jmenuji Sara a byla jsem vyděšená (anglicky I was creeped out).'\n\nSara účinkuje v hudebním videoklipu umělkyně Kaki King pro píseň s názvem \"Pull Me out Alive.\"\n\nTegan si společně s rapperem Astronautalisem zazpívala v písni \"Contrails\", která je součástí jeho alba \"This Is Our Science\". Zároveň s ním vystupuje v hudebním videoklipu k této písni.\n\nObě dámy nazpívaly songy \"Body Work\" a \"Video\" na albu DJe Morgana Page' \"In the Air\" (2012). Současně si zahrály i ve videoklipu k písni \"Body Work\".\n\nSkladba Tegan a Sary je součástí znovu-vydaného alba DJe Davida Guetty Nothing But The Beat 2.0. Tato skladba se jmenuje \"Every Chance We Get We Run\" a vyšla 10. září 2012.\nTegan a Sara se obě podíleli na skladbách \"A Hot Minute\" a \"The Worst\" americké zpěvačky Lisy Loeb, které se objevily na jejím albu No Fairy Tale vydaném v roce 2013. Sara napsala skladbu \"Sweetie\", která je zahrnuta do deluxe vydání alba \"Kiss\" zpěvačky Carly Rae Jepsen.\n\nTegan and Sara vystupovaly v amerických, kanadských a evropských televizních show, zahrnujíci \"The Ellen DeGeneres show\" (2013), \"Jimmy Kimmel Live!\" (2005, 2013), \"Jonovision\", \"The Late Late Show with Craig Kilborn\" (2004), \"Late Night with Conan O'Brien\" (2005, 2007, 2009, 2012), \"Noční show Davida Lettermana\" (2000, 2008, 2012), \"The NewMusic\", \"The Tonight Show with Jay Leno\" (2008, 2013), \"C à vous\" (2013) a \"ZeD\".\n\nJejich skladby zazněly ve filmech \"Příšerná tchyně\", \"Listopadová romance\" a \"Ach, ty holky\", v televizních seriálech \"90210\", \"Být Erikou\", \"Posel ztracených duší\", \"Chirurgové\", \"The Hills\", \"Hollyoaks\", \"jPod\", \"Láska je Láska\", \"Změna je život\", \"Melrose Place\", \"One Tree Hill\", \"Famílie\", \"Rookie Blue\", \"Upíří deníky\", \"Veronica Mars\", \"Waterloo Road\" (2011) a \"Co nového Scooby-Doo?\". Coververze jejich skladby \"Closer\" se objevila v epizodě nazvané \"Feud\" amerického televizního seriálu \"Glee\", která se vysílala 14. března 2013.\n\nV roce 2006 si Tegan a Sara zahrály v seriálu \"Láska je Láska\" v epizodě \"Last Dance\" (sezóna 3, epizoda 11). V roce 2008 účinkovaly v dětské televizní hudební show \"Pancake Mountain\", kde zpívaly skladby \"Back in Your Head\", \"Hop a Plane\" a akustickou verzi písně \"Walking with a Ghost\". V roce 2010 účinkovaly v pořadu stanice CBC \"Mamma Yamma\", kde přeměnily svoji píseň \"Alligator\" na dětskou verzi písně. Na konci roku 2012 se objevily ve sváteční epizodě seriálu 90210, kde vystoupily s písněmi \"Closer\" a \"Now I'm All Messed Up\" z nového alba Heartthrob.\n\nV roce 2011 se Sara Quin objevila v programu rádia CBC Radio 1 nazvaném \"Canada Reads\", ve kterém obhajovala knihu spisovatele Jeffa Lemireho \"Essex County\".\n\nV roce 2013 moderovaly Tegan a Sara spolu s rapperem Machine Gun Kellym udílení cen \"mtvU Woodie awards\", které proběhlo během festivalu SXSW. V rámci udílení cen také vystoupily se skladbou \"Closer\". Udílení cen The Woodie Awards bylo vysíláno televizní stanicí MTV 17. března 2013 .\n\n\n\n\n\n\n\n"}
{"id": "833549", "url": "https://cs.wikipedia.org/wiki?curid=833549", "title": "BBC Symphony Orchestra", "text": "BBC Symphony Orchestra\n\nThe BBC Symphony Orchestra je symfonický orchestr britského veřejnoprávního rozhlasu BBC a současně jeden z nejvýznamnějších britských symfonických orchestrů. Tradičně také zahajuje a ukončuje každoroční letní koncerty The Proms v kensingtonském Royal Albert Hall.\nOd svého založení v roce 1930 je \"Symfonický orchestr BBC\" znám jako průkopník avantgardní hudby, a v této tradici pokračuje dodnes. Orchestr byl založen v Londýně jako společný projekt britské rozhlasové stpolečnosti BBC a dirigenta Thomase Beechama. Ten se ale později role dirigenta vzdal a jeho roli převzal ředitel hudebního vysílání BBC Adrian Boult. \nV počátcích působnosti orchestru ho občas řídili i hostující dirigenti, mezi prvními byl Ital Arturo Toscanini, který se o orchestru vyjadřoval jako o nejlepším, který kdy řídil. \n\nBěhem druhé světové války se orchestr pod Boultovým vedením zaměřoval hlavně na hraní standardů a ani po válce se orchestru nepodařilo přesvědčit vedení BBC, aby uvolnilo odpovídající finanční prostředky pro provoz souboru. Orchestr tak nedokázal konkurovat tehdejším nově vzniklým a dobře vedeným orchestrům. \n\nOd padesátých do sedmdesátých let dvacátého století se orchestru nepodařilo zpátky si vydobýt jméno, které měl v předválečných letech. Situace se začala zlepšovat jmenováním Williama Glocka. \n\nV první dekádě 21. století se už orchestr vrátil mezi světovou špičku. Mezi lety 2006–2012 byl jeho dirigentem Jiří Bělohlávek. V současnosti jej vede finský dirigent Sakari Oramo.\n\n"}
{"id": "833552", "url": "https://cs.wikipedia.org/wiki?curid=833552", "title": "PHP-GTK", "text": "PHP-GTK\n\nPHP-GTK je soubor jazykových vazeb pro PHP, který umožňuje psát aplikace v PHP s rozhraním GTK+ GUI.\nPHP-GTK poskytuje objektově-orientované rozhraní pro GTK+ pomocí tříd a funkcí. Pomocí PHP-GTK lze vytvářet aplikace pro běžné desktopové užití.\n\nPHP-GTK byl původně koncipován Andreiem Zmievskim, který se také aktivně podílí na vývoji PHP a Zend Engine.Tato myšlenka byla velmi dobře přijata PHP komunitou, a další lidé se začali zapojovat do vývoje. James Moore a Steph Fox byli mezi prvními, kteří se připojili a dodnes přispívají velkou mírou na rozvoji PHP-GTK prostřednictvím vytváření dokumentací, a Frank Kromann - taktéž z vývojového týmu PHP - dodal Windows binárky pro projekt PHP-GTK.\n\nPrvní verze PHP-GTK byla vydána v březnu 2001. Další lidé se začali čím dál více zapojovat do vývoje a několik dalších rozšíření přispělo k zavedení nových widgety, například Scintilla a GtkHTML. PHP-GTK 1.0 byl vydán v říjnu 2003 spolu s několika dalšími rozšířeními - včetně Libglade, který umožnil vývoj cross-platformního Glade UI builderu.\n\nPHP-GTK byl rychle přijat PHP komunitou.Byly vyvinuty některé nové aplikace. Zmievski a Fox stále pracují na projektu, s Foxem se nyní snaží udržet kód PHP-GTK pro Windows.V posledních letech se vývoj, jak se zdá značně zpomalil a webové stránky projektu již dlouho přes 2 roky nebyly aktualizovány.\n\nVývoj se nyní soustředí na příští hlavní verzi PHP-GTK 2. PHP-GTK 2 plně využívá objektovou podporu PHP 5, a přináší lepší přenositelnost GTK 2.6, stejně jako jeho nový soubor widgetů. Projekt má také některé nové rozšíření, jako je GtkSourceView, který poskytuje pomocný zdrojový editor, vedle některých starých oblíbených.\n\nDokumentace pro PHP-GTK 2 je v současnosti velmi obsáhlá. Na toto téma bylo napsáno několik článků a návodů. Asi polovina všech tříd byla plně zdokumentována. Scott Mattocks, který je aktivním členem PHP-GTK skupiny pro vytváření dokumentace, napsal knihu na téma programování v PHP-GTK .\n\nTento příklad programu PHP-GTK 2 ukazuje nový objekt codice_1 (widget) s titulkem \"Hello World!\", obsahující objekt codice_2 popsaný \"Click Me\". Když kliknete na tlačítko , zobrazí se na konzoli zpráva \"Hello again - The button was pressed!\".\n\nObjevilo se zde také několik nových nástrojů ke snadnému vývoji PHP-GTK aplikací. PHP kompilátory jako je například PriadoBlender a Roadsend PHP (v současnosti kompatibilní pouze s PHP-GTK 1) i přesto že poslední snímek zahrnuje PHP-GTK 2) dovoluje kompilaci aplikací napsaných v PHP-GTK do samostatně spustitelných binárních souborů. Alan Knowles' ze skupiny \"PECL\", taktéž umožnil kompilaci aplikací do binárních spustitelných souborů za účelem skrytí zdrojových kódů.\n\n\n"}
{"id": "833554", "url": "https://cs.wikipedia.org/wiki?curid=833554", "title": "Mount Gimie", "text": "Mount Gimie\n\nMount Gimie (950 m n. m.) je hora na ostrově Svatá Lucie v Malých Antilách ve východním Karibiku. Jedná se o nejvyšší horu ostrova i celého státu. Hora má vulkanický původ a v současnosti ji porůstá tropický deštný les.\n\n"}
{"id": "833559", "url": "https://cs.wikipedia.org/wiki?curid=833559", "title": "Dušan Zbončák", "text": "Dušan Zbončák\n\nDušan Zbončák (26. prosince 1947 Fiľakovo – 15. července 2017 Třinec) byl slovenský fotbalový záložník, který se usadil v Třinci. Po skončení aktivní kariéry působil jako trenér v nižších soutěžích. Jeho mladší bratr Peter Zbončák a syn Martin Zbončák byli také prvoligovými fotbalisty.\n\nV československé lize hrál za TŽ Třinec a VP Frýdek-Místek. Nastoupil ve 134 ligových utkáních a dal 17 gólů.\n\n\n"}
{"id": "833566", "url": "https://cs.wikipedia.org/wiki?curid=833566", "title": "Lubomír Vašek", "text": "Lubomír Vašek\n\nLubomír Vašek (* 14. října 1946) je bývalý český fotbalista, obránce. Po skončení aktivní kariéry působí jako trenér, v lize vedl jako trenér FC Karviná a trénoval i Třinec v nižších soutěžích.\n\nV československé lize hrál za TŽ Třinec. Nastoupil ve 139 ligových utkáních. Gól v lize nedal.\n\n\n"}
{"id": "833568", "url": "https://cs.wikipedia.org/wiki?curid=833568", "title": "Bacharuddin Jusuf Habibie", "text": "Bacharuddin Jusuf Habibie\n\nBacharuddin Jusuf Habibie (25. června 1936 – 11. září 2019) byl indonéský politik, v letech 1998–1999 třetí prezident Indonésie. \n\nVystudoval techniku v Německu. Roku 1974 se vrátil do Indonésie a stal se ředitelem státního podniku vyrábějícího leteckou techniku. Pod jeho vedením podnik změnil jméno na \"Indonesian Aerospace\" a specializoval se na výrobu helikoptér a malých letounů. Za Suhartova režimu vstoupil do politické strany Golkar (\"Partai Golongan Karya\"), o níž se Suharto především opíral. Roku 1998 se Habibie stal překvapivě Suhartovým viceprezidentem, ač ho Suharto předtím zřejmě vůbec neznal. Suharto však potřeboval někoho, kdo zjevně nenesl vinu za hospodářskou krizi (iniciovanou Asijskou krizí roku 1997) a pád místní měny rupie.\n\nSuhartova vláda přesto brzy začala čelit mohutným protestům. Rozbuškou celostátních nepokojů se stala střelba do protestujících studentů jakarstské Univerzity Trisakti. Suharto pod tlakem protestů rezignoval 20. května 1998 a Habibie se jako viceprezident okamžitě stal prezidentem, přestože sám Suharto zřejmě očekával, že Habibie rezignuje spolu s ním. Část protestujících to vnímala negativně, neboť v Habibiem viděla jen Suhartova pokračovatele, část ho naopak uvítala jako politika, který převede zemi z autoritářské do demokratického režimu.\n\nHabibiemu se skutečně podařilo uklidnit napětí v zemi, začal pracovat na demokratizaci země, stabilizoval ekonomiku a zahájil jednání s čínskou menšinou, která se stala obětí útoků při nepokojích roku 1998. Připravil též rozsáhlý program umožňující indonéským studentům studium v zahraničí, zejména v USA, Evropě a Japonsku. Zvolil ovšem zvláštní, často kritizovanou, taktiku v otázce Východního Timoru, který Indonésie považuje za svou provincii, který však chce být nezávislým státem. K překvapení světových politiků Habiebi svolil, aby se ve Východním Timoru konalo roku 1999 referendum, v němž si Timořané měli zvolit mezi nezávislostí a autonomií v rámci Indonésie. Drtivě zvítězila varianta nezávislosti, při stahování indonéských vojáků však došlo k rozsáhlému krveprolití, které znamenalo velkou mezinárodní krizi, již řešili jednotky OSN (INTERFET), v nichž značný podíl měla Austrálie, která na referendum v Timoru také nejvíce tlačila.\n\nHabibie věřil, že bude kandidátem své strany v chystaných prezidentských volbách, ovšem ve vnitrostranickém hlasování nakonec neuspěl a z politiky se stáhl, přičemž se vrátil k podnikání v Německu. Vydal poté vzpomínkovou knihu \"Detik-Detik Yang Menentukan: Jalan Panjang Indonesia Menuju Demokrasi\", kde tvrdil, že roku 1998 zmařil vojenský puč, který ho měl sesadit, a zachránil tak rodící se indonéskou demokracii.\n\n"}
{"id": "833575", "url": "https://cs.wikipedia.org/wiki?curid=833575", "title": "Karel Roubíček (fotbalista)", "text": "Karel Roubíček (fotbalista)\n\nKarel Roubíček (* 15. března 1953) je bývalý český fotbalista, obránce.\n\nV československé lize hrál za TŽ Třinec a Bohemians Praha. Nastoupil ve 183 ligových utkáních a dal 9 gólů. V nižších soutěžích hrál i za Škodu Plzeň a SC Xaverov Horní Počernice. V Poháru UEFA nastoupil v 6 utkáních. Finalista Českého poháru 1980.\n\n\n"}
{"id": "833580", "url": "https://cs.wikipedia.org/wiki?curid=833580", "title": "Jiří Horáček (1965)", "text": "Jiří Horáček (1965)\n\nJiří Horáček (* 10. prosince 1965) je bývalý československý fotbalista.\n\nV československé lize hrál za ZVL Žilina. V lize nastoupil v 6 utkáních, gól nedal.\n\n"}
{"id": "833583", "url": "https://cs.wikipedia.org/wiki?curid=833583", "title": "Stanislav Močár", "text": "Stanislav Močár\n\nStanislav Močár (* 31. ledna 1961) je bývalý slovenský fotbalový útočník.\n\nV československé lize hrál za ZVL Žilina a Duklu Banská Bystrica. V československé lize nastoupil ve 116 utkáních a dal 17 gólů.\n\n"}
{"id": "833587", "url": "https://cs.wikipedia.org/wiki?curid=833587", "title": "Ľubomír Višňa", "text": "Ľubomír Višňa\n\nĽubomír Višňa (* 30. srpna 1962) je bývalý slovenský fotbalista.\n\nV československé lize hrál za ZVL Žilina a ZVL Považská Bystrica. V československé lize nastoupil ve 36 utkáních a dal 5 gólů.\n\n"}
{"id": "833593", "url": "https://cs.wikipedia.org/wiki?curid=833593", "title": "Japonsko na Letních olympijských hrách 2012", "text": "Japonsko na Letních olympijských hrách 2012\n\nJaponsko se účastnilo Letní olympiády 2012. Zastupovalo ho 305 sportovců ve 24 sportech.\n\n"}
{"id": "833594", "url": "https://cs.wikipedia.org/wiki?curid=833594", "title": "Ivan Žiak", "text": "Ivan Žiak\n\nIvan Žiak (* 30. října 1952 Rudina) je bývalý slovenský fotbalista, brankář.\n\nV československé lize chytal za ZŤS Košice a ZVL Žilina. Nastoupil ve 111 ligových utkáních. V nižších soutěžích hrál i za Chemlon Humenné a Baník Havířov.\n\n\n"}
{"id": "833596", "url": "https://cs.wikipedia.org/wiki?curid=833596", "title": "Chad Hurley", "text": "Chad Hurley\n\nChad Meredith Hurley (* 21. ledna 1977 Pensylvánie) je americký podnikatel, který se proslavil založením internetového serveru YouTube.\n\nPracoval ve společnosti PayPal eBay divize. Jedním z jeho úkolů bylo navržení původního loga PayPal. V roce 2005 založil společně s kolegy z PayPalu Steve Chenem a Jawed Karimem internetový server pro sdílení videosouborů YouTube. Byl primárně zodpovědný za aspekty tagování a sdílení videa na YouTube.\nServer YouTube v roce 2006 společně prodali za 1,65 mld. dolarů společnosti Google.\n"}
{"id": "833604", "url": "https://cs.wikipedia.org/wiki?curid=833604", "title": "Abdurrahman Wahid", "text": "Abdurrahman Wahid\n\nAbdurrahman Wahid, rodným jménem Abdurrahman Addakhil, přezdívaný též Gus Dur (7. září 1940 – 30. prosince 2009), byl indonéský politik, čtvrtý prezident Indonésie a první prezident země zvolený demokratickým parlamentem. Funkci hlavy státu zastával v letech 1999–2001.\n\nPůvodně byl islámským duchovním, předsedal sunnitské muslimské organizaci Nahdlatul Ulama. Po pádu Suhartova režimu založil politickou stranu \"Partai Kebangkitan Bangsa\" (Strana národního probuzení) - muslimskou, avšak nesektářskou. Ve volbách v červnu 1999 získala strana 12 procent hlasů, zvítězila Indonéská demokratická strana - Boj Megawati Sukarnoputri s 33 procenty. Megawati neměla v parlamentu většinu, ale Wahid byl ochoten s ní jít do koalice a podpořit ji ve volbě prezidentem. Situace se však vyvinula nečekaně, postsuhartovská strana Golkar odmítla kandidaturu vlastního kandidáta a dosavadního prezidenta Bacharuddina Jusufa Habibieho a oznámila, že v prezidentské volbě podpoří Wahida. Ten mezitím získal podporu i jiných muslimských stran (Osa středu Amiena Raise), a tak byl 20. října 1999 zvolen prezidentem 373 hlasy (Megawati získala 313 hlasů). Megawatini podporovatelé byli zaskočeni a začali pořádat veřejné protesty. Aby situaci zklidnil, přesvědčil Wahid vlastní spolustraníky, aby zvolili Megawati viceprezidentkou.\n\nZákladními demokratickými reformami Wahida bylo, že zrušil ministerstvo informací, skrze nějž Suhartův režim ovládal média, a ministerstvo blahobytu, které bylo proslulé korupcí a vyděračskými praktikami. Podařilo se mu zahladit hrozící konflikt v nejvíce muslimské indonéské provincii Aceh, kde se začalo hovořit o odtržení po vzoru Východního Timoru. Wahid zde snížil počet indonéských vojáků. V březnu 2000 zahájil rozhovory s Osvobozeneckým hnutím Acehu (\"Gerakan Aceh Merdeka\") a v květnu s ním podepsal memorandum o porozumění. Udělal řadu vstřícných kroků i vůči čínské menšině – zrušil zákaz čínských znaků na displejích elektronických zařízení a umožnil všem Číňanům vzít si zvláštní dovolenou pro oslavy čínského nového roku. Zvláštní pozornost vyvolával Wahidův proizraelský postoj, který vedl často ke kritice radikálnějších muslimských skupin v Indonésii. Wahid na ní však reagoval tezí, že Izrael není ve střetu s islámem, ale s Araby. Další konflikt s radikálními islamisty absolvoval tehdy, když zabránil islámské milici \"Laskar Džihád\" odjet na ostrov Moluky a vést zde boj s většinovými křesťany.\n\nJeho vládou však brzy začaly zmítat nesváry. Čelil dvěma vážným obviněním ze zpronevěry, v prvním případě 4 milionů dolarů ze Státní logistické agentury a ve druhém 2 milionů, jež měly být darem brunejského sultána Acehu. Rostoucí problémy vedli k oslabení zpočátku široké vládní koalice. Nejprve odešli ministři Golkaru. Rostla také kritika Megawati kvůli Wahidovým ústupkům Západním Papuáncům, další separatistické skupině v Indonésii. Zásadní se ale stala ztráta podpory Amiena Raise - v listopadu 2000 získal 151 podpisů poslanců žádajích Wahidův impeachment. V lednu 2001 hovořil Wahid na setkání s rektory vysokých škol o možnosti rozpustit parlament, pokud by hrozilo, že Indonésie upadne do anarchie. Ač hovořil mimo záznam, informace vyvolala v parlamentu pozdvižení. Parlament schválil velkou většinou dvě memoranda proti Wahidovi, jen poslanci jeho strany na protest odešli ze sněmovny. To rozčílilo Wahidovy příznivce, kteří začali pořádat demonstrace a na několika místech země zaútočili na sídla strany Golkar. Wahid se snažil demonstranty uklidňovat a řešit krizi politicky - odvolal některé ministry z vlády. Tím však ztratil podporu Megawati a její strany. Wahid se ocitl v izolaci, avšak indonéský politický systém je prezidentský a odvolat prezidenta je velmi obtížné. Politický pat se Wahid pokusil v červnu 2001 vyřešit vyhlášením Stavu ohrožení státu. Nemohl se však spolehnout na armádu, kterou si znepřátelil snahami ji reformovat a aférou s milicemi \"Laskar Džihád\" (které, jak se ukázalo, byly tajně vyzbrojovány armádou). 40 000 vojáků v rámci mimořádného stavu sice zamířilo do Jakarty, ale hlavně jejich děl mířily na prezidentský palác. Parlament v této chvíli našel odvahu Wahida svrhnout a zvolit prezidentkou Megawati. Wahid ještě chvíli odmítal opustit prezidentský palác, avšak 25. července odjel do USA, oficiálně nechat se lékařsky ošetřit. V praxi to znamenalo jeho kapitulaci.\n\nWahid se pak ještě pokusil čelit opozici ve vlastní straně jejím rozštěpením a se svými věrnými založil stranu novou. Ve volbách získala 10 procent hlasů. V následující prezidentské volbě Wahid odmítl podpořit některého ze dvou kandidátů, Megawati či Susilo Bambang Yudhoyonoa. Zvítězil Yudhoyono a Wahid se stal jeho velkým kritikem. To ho znovu sblížilo s Megawati, která stanula rovněž v opozici. Wahid se chtěl pokusit ve volbách roku 2009 znovu získat prezidentský post, avšak v tomto roce zemřel.\n\n"}
{"id": "833606", "url": "https://cs.wikipedia.org/wiki?curid=833606", "title": "Javi Martínez", "text": "Javi Martínez\n\nJavier \"Javi\" Martínez Aginaga [] (*2. září 1988, Ayegui, Navarra, Španělsko) je španělský fotbalový záložník a reprezentant hrající za klub Bayern Mnichov v Bundeslize a za španělskou reprezentaci.\n\nDo Athleticu Bilbao přišel v roce 2006, před jeho 18. narozeninami. Objevil se v 251 oficiálních zápasech v průběhu šesti sezón.\n\n24. listopadu 2012 vsítil gól proti Hannoveru 96, čímž přispěl k výraznému vítězství Bayernu 5:0. S klubem slavil v sezóně zisk ligového titulu již 6 kol před koncem soutěže, ve 28. kole německé Bundesligy. V posledním kole Bundesligy 17. května 2013 vstřelil gól proti Borussii Mönchengladbach (výhra 4:3). \n\nV prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou, která byla dosud velmi suverénní. Javi odehrál stejně jako jeho spoluhráči velmi dobré utkání. Bayern si zajistil výbornou pozici do odvety, kterou ovládl poměrem 3:0 a postoupil do finále. V něm 25. května ve Wembley proti Borussii Dortmund nastoupil v základní sestavě, Bayern zvítězil 2:1 a získal nejprestižnější pohár v evropském fotbale. Ve finále DFB-Pokalu 1. června 2013 porazil Bayern s Martínezem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\nS Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0.\n\nMartínez působil v mládežnických reprezentacích Španělska.\nS týmem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0. V týmu byl kapitánem. \nV létě 2012 byl zařazen na soupisku španělského výběru do 23 let pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D.\n\nV A-mužstvu Španělska přezdívaném \"La Furia Roja\" debutoval 29. 5. 2010 v rakouském Innsbrucku v přátelském zápase proti týmu Saúdské Arábie (výhra 3:2).\n\nSe španělskou reprezentací triumfoval na Mistrovství světa 2010 v Jihoafrické republice a na Mistrovství Evropy 2012 v Polsku a na Ukrajině.\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nAthletic Bilbao\n\nFC Bayern Mnichov\n\nŠpanělsko U19\nŠpanělsko U21\nŠpanělsko\n\n"}
{"id": "833608", "url": "https://cs.wikipedia.org/wiki?curid=833608", "title": "Buchy (Seine-Maritime)", "text": "Buchy (Seine-Maritime)\n\nBuchy je francouzská obec v departementu Seine-Maritime v regionu Normandie. V roce 2009 zde žilo 3 168 obyvatel. Je centrem kantonu Buchy.\n\n"}
{"id": "833611", "url": "https://cs.wikipedia.org/wiki?curid=833611", "title": "Joe Elliott", "text": "Joe Elliott\n\nJoseph Thomas \"Joe\" Elliott Jr. (* 1. srpna 1959, Sheffield, Anglie) je britský rockový zpěvák a příležitostný kytarista.\n\nByl ovlivněn hudbou 60. a 70. let, jako byly kapely T. Rex, Mott The Hoople a Ziggy Stardust. Jeho sen stát se členem skupiny \"Def Leppard\" přišel, když se spojil s formací Atomic Mass, založenou Rickem Savagem a Petem Willisem v roce 1977. Částečně ovlivněna Joeovým snem se kapela přejmenovala na Def Leppard. V začátcích byl Joeův zpěv ostrý, křiklavý, ale postupem času si vypracoval vlastní ojedinělý styl. Zpívá rychle, vysoko a s častými změnami úrovně zpěvu. Také hraje na bubny, kytaru, klavír a na klávesy.\n\nOd roku 1989 do 1996 byl ženatý s modelkou Karlou Rhamdani. V současné době žije v Dublinu se svojí manželkou Kristine, kterou si vzal 1. září 2004. V prosinci 2009 se jim narodil syn Finlay.\n"}
{"id": "833613", "url": "https://cs.wikipedia.org/wiki?curid=833613", "title": "Vigliano Biellese", "text": "Vigliano Biellese\n\nVigliano Biellese je italská obec v provincii Biella v oblasti Piemont.\n\nK 31. prosinci 2010 zde žilo 8 343 obyvatel.\n\nBiella, Candelo, Cerreto Castello, Cossato, Ronco Biellese, Valdengo\n"}
{"id": "833614", "url": "https://cs.wikipedia.org/wiki?curid=833614", "title": "Henri Murger", "text": "Henri Murger\n\nHenri Murger, též Henry Murger, vlastním jménem Louis-Henri Murger (27. března 1822, Paříž – 28. ledna 1861, Paříž) byl francouzský spisovatel, dramatik a básník. Většinu života prožil v chudobě a život nemajetných bohémů byl rovněž námětem jeho nejslavnějšího díla \"Ze života pařížské bohémy\" (\"\"), jehož části byly publikovány postupně v letech 1845–1849 a celek dostal finální podobu roku 1851. Tento román či povídkový cyklus se stal podkladem řady dalších uměleckých děl, zejména opery \"Bohéma\" Giacoma Pucciniho a stejnojmenné opery Leoncavallovy. Aki Kaurismäki podle knihy natočil v roce 1992 film \"Bohémský život\". \n\n"}
{"id": "833616", "url": "https://cs.wikipedia.org/wiki?curid=833616", "title": "Cauchyho–Schwarzova nerovnost", "text": "Cauchyho–Schwarzova nerovnost\n\nV matematice je Cauchyho–Schwarzova nerovnost (též známá jako: Schwarzova, Bunjakovského, Cauchyho–Bunjakovského nebo Cauchyho–Bunjakovského–Schwarzova nerovnost) užitečná nerovnost často používaná v různých odvětvích matematiky, jako je lineární algebra, analýza nebo teorie pravděpodobnosti. Bývá považována za jednu z nejdůležitějších nerovností v matematice. Má různá zobecnění, mezi nejdůležitější patří Hölderova nerovnost.\n\nNa unitárním prostoru formula_1 se skalárním součinem formula_2 platí:\nMůžeme obě strany nerovnosti odmocnit a dostaneme ekvivalentní tvrzení:\n\nNavíc, rovnost nastává právě tehdy, když jsou formula_5 a formula_6 lineárně závislé.\n\nPro každé formula_7 existuje formula_8 takové, že:\nZa použití Pythagorovy věty dostaneme:\nZ čehož plyne:\nCož je po úpravě požadovaná nerovnost. \n\nPokud máme rovnost, tak nutně formula_13 a tudíž: formula_14 jsou formula_15 lineárně závislé.\n"}
{"id": "833623", "url": "https://cs.wikipedia.org/wiki?curid=833623", "title": "Košická Polianka", "text": "Košická Polianka\n\nKošická Polianka (do roku 1954 jen Polianka) je obec na Slovensku, v okrese Košice-okolí. V roce 2010 zde žilo 946 obyvatel, rozloha katastrálního území činí 8,28 km². Nachází se zde kostel Nanebevzetí Panny Marie postavený v letech 1875 až 1877.\n"}
{"id": "833624", "url": "https://cs.wikipedia.org/wiki?curid=833624", "title": "Gordon White", "text": "Gordon White\n\nGordon White (13. října 1942 – 1. dubna 1998) byl britský politolog a přední sinolog se zaměřením na současnou Čínu.\n\nGordon White vyrostl v rodině dělníka a učitelky v anglickém Newcastle-under-Lyme. Získal státní stipendium na univerzitě v Oxfordu, kde studoval klasickou antiku (\"Classical Mods & Greats\"). Další stipendium získal na Cornell University, kde absolvoval magisterské studium mykénské archeologie. V 60. letech 20. století se přidal k politické opozici vůči vietnamské válce a začal se věnovat studiu politologie. Na Cornellově univerzitě se také seznámil se svou první ženou Christine Pelzerovou, která se stala specialistkou na Vietnam. White pokračoval postgraduálním studiem na Stanfordově univerzitě, přičemž podnikl studijní cesty do Tchaj-wanu a Hongkongu. \n\nV letech 1973 až 1977 vyučoval politologii na Australské národní univerzitě v Canbeře a od následujícího roku začal působit na multidisciplinárním Ústavu pro studium rozvojových zemí (\"Institute of Development Studies\") Sussexské univerzity. kde mimo jiné sedm let vedl postgraduální studium. Podruhé se oženil s Barbarou Harrissovou, která přednášela o jižní Asii na Oxfordu. Byl celoživotním členem Labouristické strany.\n\nVydal 18 knih a téměř 100 článků, zejména o soudobé Číně. Zabýval se v nich školstvím, sociální stratifikací, kulturní revolucí, zemědělstvím, zaměstnaností, ekonomickými reformami, bankovnictvím a finančnictvím, centralizací, ideologií, teorií státu, demokratizací, občanskou společností, zmírňováním chudoby a reformou sociálního systému.\n\n\n"}
{"id": "833626", "url": "https://cs.wikipedia.org/wiki?curid=833626", "title": "Luxorský chrám", "text": "Luxorský chrám\n\nLuxorský chrám je rozsáhlý staroegyptský chrámový komplex ležící na východním břehu řeky Nil ve městě Luxor. Byl založen přibližně roku 1400 před naším letopočtem. V egyptštině je chrám známý pod názvem „ipet resyt“, což v překladu znamená „jižní svatyně“. Během římské nadvlády sloužil chrám jako legionářská pevnost a oblastní sídlo římské vlády. V Luxoru se nachází šest velkých chrámů; čtyři na západním břehu, kde se nachází chrám Sethiho I., Dér el-Bahrí, Ramesseum a chrám v Madinat Hábú. Zbylé dva chrámy, Karnacký a Luxorský, leží na východním břehu.\n\nLuxorský chrám byl postaven z pískovce dováženého z oblasti Gebel el-Silsila, která se nachází v jihozápadní části dnešního Egypta. Tento pískovec je označován jako Núbijský pískovec. Byl využíván na stavbu monumentů v celém Horním Egyptě a v dnešní době je používán k restaurátorským pracím.\n\nChrám v Luxoru je zasvěcen thébské trojici bohů (Amonovi, Mut a Chonsovi). Komplex začal vznikat za vlády faraona 18. dynastie Amenhotepa III., který zde nechal vystavět svatyni s rozsáhlým sloupovým nádvořím. Tyto stavby však tvoří pouze zadní část současné podoby chrámového komplexu. Svůj současný vzhled získal chrám až o sto let později za vlády Ramesse II., který zde nechal postavit další sloupové nádvoří, mohutný pylon či obří obelisky. \n\nPřed vchodem do Luxorského chrámu se nachází pozůstatek aleje sfing, která sloužila jako tříkilometrová procesní cesta mezi Luxorským a Amonovým chrámem v Karnaku. Alej byla původně lemována stovkami sfing, různými rostlinami a stromy. V dobách Nové říše měly sfingy beraní hlavu, avšak za vlády panovníka 30. dynastie Nachtnebefa byly během restaurátorských prací nahrazeny klasickými druhy s královskými hlavami. Před samotným chrámem dříve stála zeď, kterou nechal postavit stejný panovník, avšak v dnešní době již není příliš patrná. Stejný osud měla i římská pevnost nacházející se na východní straně chrámu, ze které se dochovaly pouze malé části. Jednou z mála zachovalých římských památek je Hadriánova kaple, která se nachází před vstupem do samotného chrámu. Císař ji nechal v roce 126 našeho letopočtu zasvětit Sarápidovi. Dominantou samotného Luxorského chrámu je čtyřiadvacet metrů vysoký a pětašedesát metrů široký pylon Ramesse II. Hlavním motivem nápisů a obrazů na pylonu je bitva u Kadeše, kterou Ramesse Veliký ve svých stavbách často zobrazoval. Na pravé věži je zobrazen egyptský vojenský tábor a faraon v nadživotní velikosti, který se radí se svými generály. Na levé věži je Ramesse vyobrazen na svém válečném voze, jak je připraven vstoupit do bitvy. Zcela vlevo je pak znázorněna pevnost Kadeš, do níž se Chetité stáhli. Před levou částí pylonu se nachází dvacet pět metrů vysoký obelisk z růžové žuly. Dříve před vstupem do chrámu stávaly dva, avšak ze druhého obelisku, který věnoval Muhammad Alí Francii a nyní stojí na pařížském náměstí Place de la Concorde, zbyl pouze podstavec. Před pylonem se rovněž dříve nacházelo šest kolosů Ramesse II., ze kterých se do současnosti dochovaly pouze dvě 15,6 metrů vysoké sedící postavy ze šedé žuly a jedna stojící postava na pravé straně.\n\nZa vysokými zdmi pylonu se nachází první sloupové nádvoří, které nechal zbudovat Ramesse II. Na jeho jižní stěně zobrazují reliéfy slavnosti u příležitosti zasvěcení. Zde je k vidění původní podoba pylonu. Slavnostní procesí v čele s jedenácti princi míří k pylonu se dvěma obelisky, šesti kolosy a čtyřmi stožáry s vlajkami. Sloupové nádvoří má rozlohu 50 x 57 metrů a je obklopeno dvojitou řadou sedmdesáti čtyř sloupů, jež jsou zakončeny hlavicemi v podobě uzavřeného papyrového stvolu. Na nádvoří je rovněž k nalezení žulová kaple královny Hatšepsut, před kterou jsou sloupy se stejným vzhledem, avšak mnohem detailněji zpracované. Nachází se zde i budova z mnohem pozdější doby. Jedná se o mešitu Abú al-Hadždžádže, která se nachází v severovýchodním rohu nádvoří. Zajímavá je především tím, v jaké výšce je vystavěná. Z toho je zřejmé, jak hluboko v písku byl dříve chrám zasypán. Na jižní straně se nachází dalších jedenáct obřích soch, které jsou většinou vytesané ze žuly. Všechny sochy nesou jméno Ramesse II., ačkoliv šest z nich bylo vytvořeno již za vlády Amenhotepa III. Faraon Ramesse II. si je pouze přivlastnil a změnil jméno jejich majitele. Za sloupovým nádvořím pokračuje chrám kolonádou, která měří padesát metrů a vede až ke druhému sloupovému nádvoří patřící Amenhotepovi III. Kolonáda je tvořena čtrnácti sloupy o výšce šestnácti metrů, které nají podobu papyru s otevřenou hlavicí. Na postranních zdech se nacházejí reliéfy z dob Tutanchamona a Haremheba, které zobrazují slavnosti Ipet.\n\nDruhé sloupové nádvoří o rozměrech 52 x 46 metrů je obklopeno dvojitou řadou sloupů. Pod tímto nádvořím našli archeologové starobylé úložiště soch, které zobrazovaly podoby bohů a králů. První z nich pocházejí z období vlády Thutmose III. a v současné době jsou vystavené v Luxorském muzeu. Za nádvořím se nachází zastřešený chrám, na jehož začátku je menší hala s dvaatřiceti sloupy. Přilehlou místnost, která byla v minulosti rovněž sloupovým sálem, přestavěli Římané ve 3. století našeho letopočtu na kapli. Staroegyptské reliéfy byly překryty omítkou, která byla následně pomalována. Následuje sál čtyř sloupů, kde se dříve nacházel obětní stůl. Za touto místností se nachází svatostánek určený pro člun boha. Velká žulová schránka byla věnována chrámu Alexandrem Velikým. Před svatostánkem se po levé straně nacházejí dveře, které vedou do další chrámové místnosti, kde jsou k vidění reliéfy místa zrození. V důsledku vlády faraona Achnatona jsou však dosti poničené. Při ranním světle lze spatřit reliéfy zobrazující zrození krále Amenhotepa III. nebo boha Thovta s hlavou ibise, který jako posel Amon-Rea oznamuje královně-matce, že porodí božské dítě.\n"}
{"id": "833628", "url": "https://cs.wikipedia.org/wiki?curid=833628", "title": "Anglo-španělská válka (1727–1729)", "text": "Anglo-španělská válka (1727–1729)\n\nAnglo-španělská válka v letech 1727–1729 byla omezená válka mezi královstvím Velké Británie a Španělskem, která sestávala z neúspěšného britského pokusu o blokádu Portobela, španělského přístavu v Karibiku na Panamské šíji, a z neúspěšného španělského pokusu dobýt Gibraltar. Byla ukončena Sevillskou smlouvou v roce 1729, která potvrzovala zachování takového stavu, jaký byl před válkou.\n\nBěhem Války o španělské dědictví dobylo Gibraltar společné loďstvo Británie a Spojených provincií nizozemských a když válka v roce 1714 skončila, nezbylo Španělsku než v rámci Utrechtského míru ztrátu Gibraltaru přijmout. Španělsko se ovšem nevzdalo myšlenky získat Gibraltar i Menorku od Britů zase zpět. Naopak Britové vnímali Španělsko jako dlouhodobého soupeře a hledali cesty, jak jej oslabit.\n\nBritové věděli, že klíčovou součástí soudobého španělského hospodářství jsou „Stříbrné flotily“ dopravující vzácné zboží ze španělských kolonií do Evropy. Protože se Británie obávala, že Španělsko spojené s Rakouskem se bude cítit dost silné, aby jí vyhlásilo válku, rozhodla se uškodit jeho hospodářství zablokováním Stříbrné flotily. Snaha o obléhání Portobela ovšem skončila neúspěšně, neboť mužstva na britských lodích kosila žlutá zimnice. Když byla britská flota úmrtími donucena vzdálit se na Jamajku k doplnění mužstva, proklouzl Antonio de Gaztañeta s nákladem v hodnotě 31 miliónů pesos. Britové se snažili v blokádě pokračovat, ale nemoc brala životy dalším námořníkům. Když v dubnu 1729 umíral už třetí velitel loďstva na stejnou nemoc, která decimovala i mužstvo, předpokládalo se již brzké ukončení války a flota zamířila domů. Britové ztratili celkem přes čtyři tisíce námořníků.\n\nV Evropě se zatím pokusili Španělé dobýt Gibraltar – 11. února 1727 jej oblehlo 12 000 až 25 000 mužů. Britové zde měli na počátku 1500 obránců, ale později dopravila flota vedená Charlesem Wagerem posily, takže počet obránců stoupl na zhruba 5000. Obléhání trvalo čtyři měsíce, pak se Španělé stáhli. Při pokusech o dobytí ztratili 1400 mužů, na straně Británie bylo zhruba 300 padlých.\n"}
{"id": "833631", "url": "https://cs.wikipedia.org/wiki?curid=833631", "title": "El Cerro del Aripo", "text": "El Cerro del Aripo\n\nEl Cerro del Aripo (940 m n. m.) je hora v masivu Aripo v pohoří Northern Range na ostrově Trinidad v Malých Antilách v jihovýchodním Karibiku. Leží na území státu Trinidad a Tobago v regionu Tunapuna-Piarco severovýchodně od města Arimo. Jedná se o nejvyšší horu Trinidadu a Tobaga.\n\n"}
{"id": "833633", "url": "https://cs.wikipedia.org/wiki?curid=833633", "title": "Filip Hološko", "text": "Filip Hološko\n\nFilip Hološko (* 17. ledna 1984, Piešťany) je slovenský fotbalový útočník či záložník a bývalý reprezentant, od července 2019 bez angažmá. Účastník Mistrovství světa 2010 v Jihoafrické republice. Mimo Slovensko působil na klubové úrovni v Česku, Turecku a Austrálii. Je to typický brejkový útočník s tvrdou a přesnou střelou a rychlým pohybem v pokutovém území. Jeho vzorem je bývalý francouzský útočník Thierry Henry. Je ženatý, s manželkou Adélou má dcery Sophii a Claudii.\n\nSvoji fotbalovou kariéru začal v týmu PFK Piešťany. Ve svých 14 letech přešel do mužstva FK Ozeta Dukla Trenčín, kde se v sezoně 2001/02 propracoval do seniorské kategorie a připsal si i jeden start v lize.\n\nV lednu 2002 přestoupil do Česka, kde se upsal Slovanu Liberec. Svoji ligovou premiéru v dresu \"áčka\" Slovanu si odbyl až 7. října 2002 v 10. kole proti Slavii Praha (prohra 0:1), když v 63. minutě nahradil na hrací ploše Lubomíra Blahu. Své první ligové góly za Liberec si připsal ve 22. kole v derby v souboji s klubem FK Jablonec 97 (výhra 2:0), prosadil se ve 27. a v 54. minutě. Celkem během roku odehrál v lize 12 střetnutí.\n\nS Libercem postoupil přes irský tým Shamrock Rovers FC (výhry 2x 2:0), mužstvo Racing de Santander ze Španělska (výhry 1:0 a 2:1) do semifinále Poháru Intertoto 2003, kde Slovan vypadl po prohře 1:2 a remíze 0:0 s německým celkem FC Schalke 04.\n\nSvoji první ligovou branku v ročníku vsítil 27. 9. 2003 proti Sigmě Olomouc, když v 77. minutě vyrovnával v domácím zápase na konečných 1:1. V rozmezí 25.-27. ligového kola se třikrát střelecky prosadil, po jedné brance dal do sítě Marily Příbram (výhra 4:1), klubu SK České Budějovice (prohra 1:2) a týmu 1. FC Synot (remíza 3:3). Popáté v lize skóroval ve 29. kole hraném 8. května 2004 v souboji se Slavií Praha, když ve 38. minutě otevřel skóre zápasu. Slovan Liberec nakonec porazil svého soka na jeho půdě v poměru 2:1. V ročníku 2003/04 si připsal 18 ligových startů.\n\nVe druhém kole Poháru Intertoto 2004 postoupilo liberecké mužstvo po výhrách 2:1 a 5:0 přes klub FK ZTS Dubnica nad Váhom ze Slovenska. Ve třetím kole Slovan doma porazil nizozemský tým Roda JC Kerkrade v poměru 1:0. V odvetě soupeř po devadesáti minutách vyhrál 1:0 a o postupujícím muselo rozhodnout prodloužení, ve kterém se Hološko trefil v 109. minutě a zařídil postup. Následně se trefil v semifinálové odvetě v souboji s mužstvem FC Nantes z Francie, kdy v konečném důsledku snižoval na 1:2. Slovan ale vyhrál v prvním střetnutí doma 1:0 a díky pravidlu venkovních gólů postoupil finále. V něm Hološko nehrál a Liberec po porážkách 1:2 a 0:1 s Schalke turnaj nevyhrál.\n\nNa podzim 2004 v lize kvůli zranění nenastupoval. Svoji první ligovou branku v sezoně zaznamenal až ve 27. kole proti klubu SFC Opava, když šest minut před koncem zápasu zvyšoval na konečných 3:0. Následně skóroval 25. 5. 2005 v souboji s Chmelem Blšany (remíza 1:1). V posledním 30. kole zaznamenal dva góly proti Dynamu České Budějovice a podílel se na vítězství 3:2. Během roku odehrál pouze devět střetnutí v lize.\n\nV Poháru Intertoto 2005 se Slovanem Liberec tentokrát postoupil přes izraelský celek Bejtar Jeruzalém FC (výhry 5:1 a 2:1) do 3. kola, v němž tým vypadl po remízách 0:0 a 1:1 kvůli pravidlu venkovních gólů s Rodou JC Kerkrade.\n\nV ligové soutěži se poprvé v této sezoně prosadil 12. září 2005 v pátém kole proti Slovácku, když dával na 2:0. Severočeši nakonec porazili svého soupeře na domácí půdě v poměru 2:1. Podruhé skóroval v 9. kole v souboji se Sigmou Olomouc, když ve 49. minutě zvyšoval na konečných 2:0. Další přesný zásah zaznamenal 29. 10. 2005 proti Viktorii Plzeň (výhra 2:0), ve 38. minutě otevřel skóre utkání. Následující branky vsítil ve 13. a 14. kole, kdy se jednou trefil v souboji se Slavií Praha (remíza 3:3) a dvakrát proti SIADu Most (výhra 2:1). Na podzim 2005 nastoupil v lize k 15 střetnutím. Se Slovanem získal v ročníku 2005/06 ligový titul, přestože na jaře 2006 působil v Manisasporu.\n\nV lednu 2006 zamířil údajně za 70 milionů Kč do mužstva Manisaspor z Turecka, kde se s tamním vedením dohodl na podmínkách 4,5 ročního kontraktu.\n\nLigový debut v dresu Manisasporu absolvoval 21. 1. 2006 v 18 kole v souboji s klubem MKE Ankaragücü (výhra 2:0), nastoupil na 80 minut. Svých prvních přesných zásahů v novém působišti se dočkal 25. února 2006, kdy ve 30. a 76. minutě skóroval do sítě týmu Galatasaray SK (prohra 2:4). Potřetí se trefil v souboji s Denizlisporem, kdy se svojí brankou ze 44. minuty podílel na domácí výhře 4:2. Následně rozvlnil síť 15. 4. 2006 v duelu s mužstvem Fenerbahçe SK, když srovnával na 1:1. Manisaspor nakonec zvítězil nad svým sokem v poměru 5:3. Během půl roku si připsal v lize celkem 17 zápasů.\n\nPoprvé v sezoně skóroval 15. 10. 2006 v poslední minutě utkání 9. kola s Antalyasporem (výhra 3:2). Následně se trefil o 14 dní později v souboji s Fenerbahçe (prohra 2:3), prosadil se ve 24. minutě. Svůj třetí gól zaznamenal ve 14. kole, kdy 22 minut před koncem střetnutí s Kayserisporem srovnal na konečných 2:2. Počtvrté a popáté se trefil v domácím souboji s Gaziantepsporem a výraznou měrou se zasloužil o výhru 4:1. 11. března 2007 skóroval pošesté v ročníku, ale v konečném důsledku pouze korigoval stav utkání na 1:3 s Çaykurem Rizespor. Ve 29. kole hraném 22. 4. 2007 zaznamenal svůj první hattrick v seniorské kariéře, když se prosadil v 59., 73. a 76. minutě a podílel se na vítězství 4:1 nad Bursasporem. Celkem v sezoně 2006/07 nastoupil k 32 ligovým střetnutím.\n\nSvůj první přesný střelecký zásah v ročníku si připsal 2. září 2009 v souboji s Galatasaray, když v páté minutě otevřel skóre zápasu, který nakonec skončil remízou 2:2. Následně vstřelil po jedné brance do sítí klubů Gençlerbirliği SK (výhra 2:0) a Trabzonspor (remíza 1:1). V 11. kole dal dva góly v souboji s Rizesporem a společně se svými spoluhráči se radoval z venkovního vítězství 4:1. Pošesté skóroval v 86. minutě z penalty do sítě Gaziantepsporu a zasloužil se o hubenou výhru 1:0. O týden později prožil v 15. kole v souboji Konyasporem dvoubrankový večer, ale porážce 2:4 nezabránil. Na podzim 2007 odehrál v lize 16 zápasů.\n\nV zimním přestupovém období ročníku 2007/08 přestoupil do slavného istanbulského celku Beşiktaş JK, Manisaspor za jeho přestup získal 5 milionů € a dva fotbalisty Beşiktaşe.\n\nSvoji premiéru v dresu Beşiktaşe si odbyl 12. 1. 2008 v 18. ligovém kole proti Konyasporu (výhra 2:1), nastoupil na celé utkání. V novém působiště skóroval poprvé v lize 16. února 2008 v souboji s Ankarasporem, Beşiktaş JK porazil soupeře doma v poměru 3:2. Dalšího přesného střeleckého zásahu se dočkal o týden později ve 23. kole proti Denizlisporu (výhra 2:1), trefil se ve 31. minutě. Potřetí skóroval v 19. minutě v souboji s klubem İstanbul BBSK, Beşiktaş podlehl v derby městskému rivalovi v poměru 1:2. Ve 29. kole hraném 6. dubna 2008 proti Sivassporu se trefil v 9. a 14. minutě, Beşiktaş JK i díky němu zvítězil na venkovní půdě 2:1. Ve 32. kole v souboji s Bursasporem (výhra 3:0) zaznamenal svůj šestý ligový gól, když ve 33. minutě zvyšoval na 2:0. Následně se prosadil ve druhé minutě proti Manisasporu, tedy v souboji se svým bývalým zaměstnavatelem. Beşiktaş vyhrál na domácím hřišti vysoko 5:1. Během roku si připsal za tým celkem 16 ligových utkání.\n\nVe druhém předkole Poháru UEFA 2008/09 proti celku NK Široki Brijeg z Bosny a Hercegoviny (výhry 2:1 a 4:0) nehrál. Nastoupil v 1. kole - play-off v souboji s ukrajinským týmem FK Metalist Charkov. V úvodním střetnutí dal jediný gól zápasu, v odvetě však Beşiktaş prohrál na hřišti soupeře 1:4 a do skupinové fázi nepostoupil.\n\nPoprvé v ročníku se střelecky prosadil 1. 9. 2008 proti Konyasporu, když 15 minut před koncem střetnutí zvyšoval na konečných 2:0. Svoji druhou branku zaznamenal v derby s İstanbulem BBSK (remíza 1:1). Potřetí v sezoně dal gól 7. listopadu 2008 ve 43. minutě do sítě Kocaelisporu, Beşiktaş porazil soupeře doma v poměru 5:2. Následně skóroval v soubojích s mužstvy MKE Ankaragücü (výhra 1:0) a Galatasaray SK (prohra 2:4). Svůj šestý gól vstřelil 14. 3. 2009 proti klubu Gençlerbirliği SK, v 89. minutě zvyšoval na konečných 3:0. Posedmé se střelecky prosadil v utkání hraném 26. dubna 2009 proti Eskişehirsporu a podílel se na vítězství 2:0. Poosmé a podeváté se prosadil v soubojích s Fenerbahçe (prohra 1:2) a Osmanlısporem (výhra 4:1). Následně skóroval ve střetnutí hraném 30. 5. 2009 proti Denizlisporu (výhra 2:1), síť soupeřovi branky rozvlnil ve 28. minutě. Na jaře 2009 získal s Beşiktaşem „double“, tzn. ligový titul a triumf v domácím poháru. V ročníku 2008/09 si připsal v lize celkem 30 startů.\n\nS týmem se představil ve skupinové fázi Ligu mistrů UEFA 2009/10, kde byl turecký celek nalosován do skupiny B společně s mužstvy Manchester United FC (Anglie), CSKA Moskva (Rusko) a VfL Wolfsburg (Německo). V utkání s CSKA Moskva si zlomil lýtkovou kost, což jej nadlouho vyřadilo mimo hru. Zranění překazilo zájem anglického Liverpoolu FC a francouzského klubu Paris Saint-Germain FC o Hološkovy služby.\n\nPrvní ligovou branku v sezoně zaznamenal v souboji s Antalyasporem (výhra 2:0), když v 73. minutě otevřel skóre zápasu. V lednu 2010 uzavřel s vedením klubu novou smlouvu do léta 2013. Podruhé v ročníku vsítil gól v 62. minutě střetnutí s İstanbulem BBSK a společně se spoluhráči se radoval z výhry 2:0. 5. února 2010 zaznamenal svoji třetí branku v ročníku, trefil se v souboji s týmem Gençlerbirliği SK (výhra 4:1). Následně skóroval v zápase s Denizlisporem, kdy dal ve 41. minutě jediný a tudíž vítězny gól střetnutí. Popáté se střelecky prosadil o dvanáct dní později ve 27. kole, když v 73. minutě vsítil branku na konečných 3:2 v souboji s Eskişehirsporem. Svoji šestou branku v sezoně si připsal ve 31. kole, Beşiktaş remizoval se Sivassporem 2:2. Během roku odehrál 18 ligových utkání.\n\nS Beşiktaşem postoupil přes české mužstvo FC Viktoria Plzeň (remíza 1:1 a výhra 3:0) a klub HJK Helsinki z Finska (výhry 2:0 a 4:0) do skupinové fáze Evropské ligy UEFA 2010/11, kde číhali soupeři CSKA Sofia (Bulharsko), FK Austria Vídeň (Rakousko) a FC Porto (Portugalsko). Turecký tým skončil ve skupině L na druhém místě a postoupil do jarního play-off, ve kterém však Hološko nenastoupil. V lize na podzim zaznamenal dva góly ve 14 střetnutích, trefil se do sítí Konyasporu (remíza 2:2) a Bursasporu, proti kterému dal v 65. minutě jediný gól utkání. V ročníku 2010/11 získal s mužstvem domácí pohár, i když v jarní části hostoval v İstanbulu BBSK.\n\nS tureckým celkem se i tentokrát představil v základní skupině Evropské ligy UEFA, kde Beşiktaş v konfrontaci s izraelským klubem Maccabi Tel Aviv FC, anglickým týmem Stoke City FC a Dynamem Kyjev z Ukrajiny postoupil do play-off, v němž v šestnáctifinále vyřadil portugalské mužstvo SC Braga (výhra 2:0 a prohra 0:1) a následně vypadl v osmifinále po prohrách 0:3 a 1:3 s Atléticem Madrid ze Španělska.\n\nPoprvé v ročníku skóroval ve 3. kole hraném 22. 9. 2011 v souboji s Bursasporem, v 89. minutě vsítil vítěznou branku na 2:1. Další svoji přesnou trefu v sezoně zaznamenal v 9. kole proti Sivassporu, kdy po devíti minutách na hřišti vsítil gól na konečných 3:1. Svoji třetí branku v ročníku zaznamenal až 6. dubna 2012 v souboji s celkem KDÇ Karabükspor, utkání skončilo remízou 1:1. Počtvrté a popáté v sezoně rozvlnil síť soupeřovy branky v posledních dvou kolech, stalo se tak proti Galatasaray (remíza 2:2) a Trabzonsporu (remíza 1:1). Celkem v ročníku 2011/12 zaznamenal v lize 23 startů.\n\nV srpnu 2012 uzavřel s vedením nový tříletý kontrakt. Své první dvě branky v sezoně vstřelil 26. 8. 2012 v souboji druhého kola, kdy se prosadil ve 43. a v 51. minutě při remíze 3:3 s Galatasarayem. Další trefy si připsal v 10. a 11. kole, kdy dal po jednom gólu v soubojích s Mersinem İdmanyurdu SK (výhra 3:0) a Bursasporem (remíza 3:3). 23. listopadu 2012 vstřelil v dresu Beşiktaşe dvě branky v utkání Süper Lig proti hostujícímu klubu Akhisar Belediyespor, prosadil se ve třetí a sedmé minutě při výhře 3:1. Posedmé v ročníku skóroval v souboji s Eskişehirsporem (remíza 2:2). 21. prosince 2012 v domácím střetnutí 17. kola s Kayserisporem vstřelil ve 42. minutě gól na 1:0, Beşiktaş nakonec vyhrál 3:1. Svoji devátou branku v sezoně zaznamenal ve 21. kole proti Elazığsporu (výhra 3:1). Prosadil se v první minutě nastavení úvodního poločasu, kdy vyrovnával na 1:1. Podesáté v ročníku se trefil v souboji s klubem Gençlerbirliği SK, v 73. minutě zvyšoval na konečných 3:0. Během sezóny odehrál 32 ligových zápasů.\n\n21. prosince 2013 vstřelil dva góly v utkání 16. kola Süper Lig proti Elazığsporu, skóroval ve 46. a 81. minutě. Výrazně tak přispěl k vítězství svého týmu 4:1. Jednalo se o jeho jediné dva přesné zásahy v ročníku, v němž kvůli častým zraněním nastoupil v lize ve 12 střetnutích na 540 minut.\n\nV zimním přestupovém období sezony 2010/11 zamířil z Beşiktaşe na půlroční hostování do konkurenčního İstanbulu BBSK. Ligový debut v dresu BBSK si připsal ve 24. kole hraném 6. 3. 2011 proti Bursasporu (remíza 1:1), odehrál 59. minut. Svoji první branku při tomto angažmá vsítil ve 26. kole v souboji s Gaziantepsporem. Skóroval v 62. minutě, ale porážce 1:4 nezabránil. Střelecky se prosadil i v následujících třech kolech, kdy dal po jednom gólu do sítě Bucasporu (výhra 2:1), Sivassporu (prohra 1:2) a Karabüksporu (výhra 2:0). Popáté v tomto působišti se trefil 7. května 2011 ve 32. kole v souboji s Antalyasporem, když v 61. minutě vyrovnával na konečných 1:1. Na jaře 2011 zaznamenal celkem deset ligových střetnutí.\n\nNa konci srpna 2014 odešel za 550 000 eur na rok hostovat do Çaykuru Rizespor. Ligovou premiéru absolvoval 29. 8. 2014 v úvodním kole proti mužstvu Gençlerbirliği SK (remíza 1:1), na hřiště přišel do druhého poločasu. Poprvé za Rizespor skóroval v souboji s Balıkesirsporem, když v 79. minutě vyrovnal na konečných 2:2. Podruhé za tento celek se prosadil v 75. minutě střetnutí 15. kola s klubem Akhisar Belediyespor a podílel se na vysokém venkovním vítězství Çaykuru 4:0. V sezoně 2014/15 nastoupil v lize k 25 zápasům.\n\nV létě 2015 mu v Beşiktaşi vypršela smlouva a zamířil jako volný hráč (zadarmo) do Austrálie, kde podepsal dvouletý kontrakt s týmem Sydney FC. Zde měl nahradit zkušeného rakouského kanonýra Marca Janka.\n\nSvoji ligovou premiéru za Sydney si připsal v prvním kole hraném 10. října 2015 v souboji s mužstvem Melbourne City FC, Hološko odehrál v utkání 62 minut a ve třetí nastavené minutě prvního poločasu srovnal na konečných 1:1. Podruhé za Sydney se trefil proti Melbournu Victory. Skóroval v páté minutě, ale porážce 2:4 nezabránil. Následně se prosadil v 10. a 11. kole, kdy vsítil po jednom gólu v soubojích s celky Adelaide United FC (prohra 1:2) a Wellington Phoenix FC (remíza 1:1). Svoji pátou branku v ročníku zaznamenal 9. 1. 2016 proti Newcastlu Jets, skóroval v 10. minutě a podílel se na domácím vítězství 2:0. Pošesté v sezoně dal gól v odvetě s klubem Adelaide United, v nastaveném čase první půle vyrovnal na konečných 2:2. Svoji sedmou přesnou trefu si připsal ve 23. kole hraném 12. března 2016 v odvetě s Wellingtonem Phoenix, Sydney však podlehlo soupeři doma v poměru 1:3. Další branky zaznamenal o čtrnáct dní později v souboji s týmem Brisbane Roar FC (prohra 2:3), trefil se ve 24. a 87. minutě. Podesáté v ročníku skóroval ve 27. kole proti mužstvu Perth Glory a podílel se na vysokém vítězství 4:0. Během roku zaznamenal celkem 24 ligových střetnutí.\n\nVstup do ročníku 2016/17 měl Hološko povedený, když v úvodních dvou kolech zaznamenal tři branky. Prosadil se jednou v derby s klubem Western Sydney Wanderers FC (výhra 4:0) a dvakrát v souboji s týmem Central Coast Mariners FC, Sydney v obou utkáních zvítězilo shodně 4:0. Následně skóroval v 11. a 12. kole, kdy dal po jednom gólu do sítí mužstev Perth Glory (výhra 4:1) a Adelaide United (výhra 4:0). Svoji šestou branku v sezoně zaznamenal 26. 1. 2017 proti Melbournu Victory (výhra 2:1), skóroval ve 38. minutě. Ve 27. kole vsítil jediný a tudíž vítězný gól v odvetě s celkem Central Coast Mariners FC, trefil se v osmé minutě. Poosmé v ročníku skóroval v semifinále play-off v souboji s klubem Perth Glory, v první nastavené minutě úvodního poločasu zvyšoval na konečných 3:0. Na jaře 2017 získal se Sydney titul v australské A-League, když jeho tým porazil ve finále play-off Melbourn Victory v penaltovém rozstřelu. Hološko se stal po Karolu Kiselovi druhým slovenským fotbalistou, který zvítězil v australské lize. V květnu 2017 mu v mužstvu skončila smlouva a odešel.\n\nPřed sezonou 2017/18 se vrátil na Slovensko a dohodl se na kontraktu na dva roky se Slovanem Bratislava, nabídky měl i z Turecka.\n\n23. června 2017 odehrál za klub celých devadesát minut v zápase Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. V úvodním střetnutí prvního předkola Evropské ligy UEFA 2017/18 se dvakrát střelecky prosadil proti arménskému týmu FC Pjunik Jerevan (výhra 4:1), Slovan po vítězství 5:0 v odvetě postoupil do druhého předkola, v němž po prohrách 0:1 a 1:2 s mužstvem Lyngby BK z Dánska vypadl. \n\nV dresu Slovanu si odbyl ligovou premiéru 23. 7. 2017 v úvodním kole proti Tatranu Prešov (výhra 5:1). Svoji první ligovou branku v ročníku dal v derby proti Spartaku Trnava (výhra 2:1), trefil se ve 27. minutě. Následně dvakrát skóroval v sedmém kole v souboji s Trenčínem, utkání skončilo remízou 2:2. Počtvrté se střelecky prosadil 19. září 2017 v duelu se Zemplínem Michalovce (výhra 3:1), když v 64. minutě zvyšoval na 3:0. V 11. kole hraném 30. 9. 2017 otevřel v osmé minutě skóre střetnutí s klubem FC Nitra, Slovan však náskok neudržel a remizoval se soupeřem 1:1. Svůj šestý gól v sezoně zaznamenal v souboji s ViOnem Zlaté Moravce - Vráble, ale prohře 2:3 na hřišti soupeře nezabránil. Posedmé se střelecky prosadil 3. listopadu 2017 proti týmu FC DAC 1904 Dunajská Streda (prohra 1:2), trefil se ve 31. minutě. Svoji osmou přesnou trefu v ročníku zaznamenal v následujícím kole, kdy jedinou brankou zápasu rozhodl v odvetě o domácí výhře 1:0 nad Spartakem Trnava. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasý\" porazily svého soupeře v poměru 3:1 a obhájily tak zisk této troje z předešlé sezony 2016/17. V ročníku 2017/18 odehrál za Slovan celkem 31 ligových utkání.\n\nSe Slovanem postoupil přes moldavské mužstvo FC Milsami Orhei (výhry 4:2 a 5:0) a klub Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasý\" vypadly po výhře 2:1 a prohře 0:4 s rakouským celkem Rapid Vídeň. Poprvé a zároveň i naposledy v sezoně skóroval ve třetím kole hraném 5. 8. 2018 v souboji se Zemplínem Michalovce (výhra 2:1), trefil se v 6. minutě. Na podzim 2018 odehrál v lize devět zápasů, ve kterých nastoupil převážně jako střídající hráč. V únoru 2019 se se Slovanem dohodl na předčasném ukončení smlouvy. V sezoně 2018/19 získaly \"belasý\" mistrovský titul, na kterém se Hološko částečně podílel.\n\nKrátce po konci angažmá ve Slovanu Bratislava zamířil jako volný hráč (zadarmo) po několika letech zpět do Česka, kde uzavřel půlroční smlouvu s týmem 1. FC Slovácko. Ligový debut v dresu Slovácka absolvoval ve 23. kole hraném 2. března 2019 proti mužstvu FK Mladá Boleslav (remíza 1:1), když v 80. minutě vystřídal Jana Navrátila. Svůj první a zároveň jediný ligový gól v ročníku za Slovácko dal 14. 5. 2019 v souboji s klubem SFC Opava, když v 85. minutě zvyšoval na konečných 4:1. Na jaře 2019 nastoupil k 11 ligovým střetnutím. Po skončení sezony 2018/19 v týmu skončil.\n\nAktuální k 7. červnu 2019\nHološko oplýval velkým talentem a stal se stabilním členem slovenských mládežnických reprezentací. Zúčastnil se Mistrovství Evropy ve fotbale hráčů do 19 let v roce 2002 v Norsku, kde slovenský výběr získal bronzové medaile.\n\nSe Slovenskem se rovněž představil na Mistrovství světa hráčů do 20 let 2003. V prvním střetnutí hraném 27. listopadu 2003 v základní skupině proti Spojeným arabským emirátům vstřelil poslední gól zápasu a podílel se tak na výhře 4:1. Slovensko nakonec na turnaji skončilo v osmifinále po porážce 1:2 v prodloužení s Brazílií.\n\nSvoji premiéru v A-mužstvu slovenské reprezentace si odbyl 3. září 2005 v domácím přátelském utkání proti Německu, nastoupil v základní sestavě a hrál až do 80. minutě. Slovensko tehdy vyhrálo po brankách Miroslava Karhana v poměru 2:0. Svůj první reprezentační gól v \"áčku\" zaznamenal 16. listopadu 2005 v domácím kvalifikačním utkání proti reprezentaci Španělska (remíza 1:1), prosadil se v 51. minutě a otevíral střelecký účet zápasu. V kvalifikaci na EURO 2012 hraném 3. září 2010 skóroval v základní skupině B proti Makedonii a zařídil vítězství výhru 1:0. Slovensko se umístilo s 15 body na konečné čtvrté příčce tabulky a na evropský šampionát nepostoupilo. 14. listopadu 2012 odehrál přátelský zápas s českou reprezentací v Olomouci, ve druhém poločasu (76. minuta) nahradil na hřišti Karima Guédého. Slovensko podlehlo soupeři v poměr 0:3.\n\nTrenér Vladimír Weiss jej nominoval na Mistrovství světa 2010 v Jihoafrické republice. Ve svém prvním utkání v základní skupině F s nováčkem šampionátu Novým Zélandem (remíza 1:1), nastoupil na hřiště v 81. minutě za stavu 1:0 pro Slovensko namísto Stanislava Šestáka. 20. června 2010 ve druhém střetnutí podlehlo Slovensko jihoamerickému mužstvu Paraguaye 0:2, Hološko střídal Šestáka tentokrát v 70. minutě. 24. června 2010 Slovensko porazilo v posledním utkání základní skupiny reprezentaci Itálie 3:2 a postoupilo do osmifinále ze druhého místa na úkor Itálie, Hološko do zápasu nezasáhl. V osmifinále proti Nizozemsku jej trenér nenasadil, Slovensko podlehlo pozdějšímu vicemistrovi 1:2 a na turnaji skončilo.\n\n"}
{"id": "833644", "url": "https://cs.wikipedia.org/wiki?curid=833644", "title": "Milan Gaľa", "text": "Milan Gaľa\n\nMilan Gaľa (21. ledna 1953 Jarovnice - 1. června 2012 Košice) byl slovenský politik za KDH, později za SDK a SDKÚ-DS, po sametové revoluci československý poslanec Sněmovny národů Federálního shromáždění, od 90. let poslanec Národní rady SR, počátkem 21. století poslanec Evropského parlamentu.\n\nV roce 1976 vystudoval Lékařskou fakultu Univerzity Pavla Jozefa Šafárika v Košicích. V roce 1980 složil atestaci ze stomatologie. Po sametové revoluci se politicky angažoval. V roce 1990 se stal členem Okresního národního výboru v Prešově. Od roku 1990 až do roku 2002 byl členem zastupitelstva v obci Lipany (v roce 1990 tu zastával i post místostarosty). Ve volbách roku 1992 byl za KDH zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV slovenských parlamentních volbách roku 1994 byl zvolen do Národní rady SR. Setrval zde do roku 1998. Opětovně se v slovenském parlamentu objevil po slovenských parlamentních volbách roku 2002. Působil na postu místopředsedy výboru pro zdravotnictví. V NR SR zůstal do roku 2004. Ve volbách do Evropského parlamentu na Slovensku roku 2004 byl zvolen do Evropského parlamentu.\n\nV roce 1994 se stal předsedou krajské organizace KDH. Později se podílel na vzniku politických stran SDK a SDKÚ. Byl poradcem premiéra Mikuláše Dzurindy pro zdravotnictví. V roce 2001 se stal členem centrálních orgánů SDKÚ. V krajských volbách roku 2001 byl zvolen do zastupitelstva Prešovského kraje. Tento mandát obhájil i v následujících volebních obdobích a zastával ho až do své smrti. Publikoval dvě sbírky aforismů. Deník SME ho označil za gentlemana slovenské politiky.\n\nV parlamentních volbách roku 2012 kandidoval do Národní rady SR za SDKÚ. Nebyl ale zvolen. Zemřel náhle v červnu 2012, když během jízdy autem dostal srdeční infarkt poblíž chatové osady Girbeš na okraji Košic.\n\n"}
{"id": "833648", "url": "https://cs.wikipedia.org/wiki?curid=833648", "title": "Kantony Le Havru", "text": "Kantony Le Havru\n\nKantony města Le Havre mají označení Kanton Le Havre-1 až Kanton Le-Havre-9 (fr. \"Canton du Havre-1\" atd.). Jedná se o devět francouzských správních jednotek v arrondissementu Le Havre, v departementu Seine-Maritime v regionu Horní Normandie. Chef-lieu všech kantonů je město Le Havre. Kantony zahrnují město Le Havre a vedle něj patří obec Sainte-Adresse ke kantonu Le Havre-6.\n\nKantony Le Havre zahrnují plochu 49,21 km a mají 190 362 obyvatel (2006), což odpovídá hustotě zalidnění 3868 obyvatel na km.\n"}
{"id": "833651", "url": "https://cs.wikipedia.org/wiki?curid=833651", "title": "Dějiny Manitoby", "text": "Dějiny Manitoby\n\nDějiny Manitoby jako jedné z 10 provincií Kanady a nejvýchodnější prérijních provincií jsou známé ze psaných záznamů až od dob, kdy do oblasti dnešní provincie dorazili první obchodníci s kožešinami v průběhu posledních desetiletí 17. století. Provincie byla oficiálně uznána federální vládou až v roce 1870, kdy vznikla oddělením od Severozápadních teritorií a stala se tak první provincií vytvořenou na bývalém území teritorií. Jméno \"Manitoba\" (znamenající „úžina Velkého Ducha“ či „prérijní jezero“) je odvozena buď z jazyka Kríů, Odžibvejů či Assiniboinů.\n\nOblast dnešní Manitoby byla obydlena původním obyvatelstvem Ameriky již krátce po skončení poslední doby ledové, kdy ledovce na jihozápadě asi před 10 000 lety ustoupily. První nezaledněnou oblastí byla vysočina Želví hory.První lidé v jižní Manitobě po sobě zanechali úlomky keramiky, špice oštěpů a šípů, měď, petroforms, piktografické kresby, rybí a zvířecí kosti. V severní Manitobě byl dobýván křemen, potřebný k výrobě hrotů šípů. První známky obdělávání půdy byly nalezeny v údolí Červené řeky poblíž Lockportu, kde byla pěstována kukuřice a další seté plodiny známé před příchodem Evropanů. Nakonec tyto oblasti osídlily kmeny Odžibvejů, Kríů, Dene, Siouxů, Mandanů a Assiniboinů a další kmeny oblast navštěvovaly kvůli obchodu. Skrz Manitobu procházelo mnoho stezek, které byly součástí rozsáhlejší domorodé obchodní sítě, jak po zemi, tak po vodě. V oblasti provinčního parku Whiteshell rozkládající se podél řeky Winnipeg se nachází mnoho starých petroforms a je možné, že oblast Winnipegu byla obchodním střediskem a možná i místem sdílení a učení se novým znalostem po více než 2000 let. Dokladem toho, co bylo předmětem obchodu této rozsáhlé obchodní sítě od oceánu až po velké kultury v údolí Mississippi na jihu a sousední oblasti na jihu a jihozápadě jsou ulity kauri a měď. Jméno \"„Manitoba“\" je pravděpodobně odvozeno z jazyka Kríů či Odžibvejů a znamená „Manitouova úžina“ čili „úžina Velkého Ducha“. Také možná pochází z assiniboinského výrazu pro „prérijní jezero“.\n\nPrvním Evropanem, který veplul do Hudsonova zálivu (a tedy existuje možnost, že jako první Evropan spatřil severomanitobské břehy) byl roku 1611 Henry Hudson. Ten byl v zálivu vysazen svou vzbouřenou posádkou. Prvním Evropanem, který dorazil do oblastí dnešní střední a jižní Manitoby byl Sir Thomas Button, jenž cestoval proti proudu řeky Nelson až k Winnipežskému jezeru, když se v roce 1612 neúspěšně pokoušel najít a zachránit Hudsona. Britská loď \"Nonsuch\" připlula do Hudsonova zálivu obchodovat v období mezi lety 1668–1669, čímž se stala prvním obchodním plavidlem, které dorazilo do této oblasti. Tato výprava vedla k vytvoření Společnosti Hudsonova zálivu, které byla britskou vládou svěřena absolutní nadvláda nad celým úmořím Hudsonova zálivu. Takto získaná země byla pojmenována Rupertova, podle prince Ruperta, který pomohl získat finanční subvenci nutnou k založení společnosti. Faktorie York Factory byla založena roku 1684 poté, co původní pevnost Společnosti Hudsonova zálivu, Fort Nelson (vybudovaná roku 1682), byla zničena Francouzi.\n\nPierre Gaultier de Varennes, sieur de La Vérendrye navštívil údolí Červené řeky v 30. letech 18. století, když se snažit tyto oblasti prozkoumat proto, aby do nich umožnil proniknout francouzskému obchodu. Když do oblasti vstoupili Francouzi, začala zde obchodovat s místním obyvatelstvem montréalská společnost, slavná Severozápadní společnost, a postupně se tak vytvořil míšenecký národ Métisů. Ten byl bytostně spjat se Severozápadní společností. Jak Severozápadní, tak Společnost Hudsonova zálivu stavěly pevnosti pro obchod s kožešinami; silně si konkurovaly zvláště v jižní Manitobě, což příležitostně přerůstalo ve výbuchy násilí až do té doby, než se spolu v roce 1821 sloučily.\n\nVelká Británie si toto území zajistilo Pařížským mírem z roku 1763 jako výsledek vítězství nad Francií v sedmileté válce (v Americe také známé jako francouzská a indiánská válka; 1754–1763). Založení prvních evropských zemědělských usedlostí v roce 1812 Lordem Selkirkem severně od dnešního centra Winnipegu vyústilo v konflikt mezi britskými kolonisty a Métisy. V roce 1816 padlo dvacet kolonistů (včetně guvernéra) a jeden Métis v bitvě u Sedmi Dubů.\n\nRupertova země byla přiřčena Kanadě, když se jí vzdala Společnost Hudsonova zálivu v roce 1869, a poté přivtělena k Severozápadním teritoriím; nedostatek v přístupu k svébytným zájmům Métisů vedl métiského vůdce Louise Riela k ustavení místní prozatímní vlády, což byl jeden z kroků, který vedl k povstání zvanému \"Red River Rebellion\". V odpověď přišel první ministr John A. Macdonald se zákonem zvaným Manitoba Act a navrhl je k projednání kanadské Sněmovny lidu, the bill was given Royal Assent a Manitoba byla roku 1870 přijata do Kanadské konfederace jako provincie. Louis Riel byl kvůli povstání pronásledován britským armádním důstojníkem Garnetem Wolseleym, a tak Riel utekl do exilu. Métisům bylo kanadskou vládou bráněno v jejich pokusech získat půdu slíbenou při vstupu Manitoby do konfederace. Navíc museli čelit rasismu nové záplavy bílých osadníků, a tak se velké počty Métisů vystěhovaly do oblastí dnešního Saskatchewanu a Alberty.\n\nNová provinční vláda byla ovládnuta Anglokanaďany. Souhlas se založením provincie sice zahrnoval garance toho, že Métisové dostanou úděly půdy a že jejich existující neoficiální držba půdy bude uznána, ale tyto garance byly většinou ignorovány. Místo toho byla půda poskytnuta osadníkům anglického původu přicházejícím tehdy z Ontaria. Čelíce takové diskriminaci se Métisové ve velkých počtech přestěhovali do oblastí, které se pak staly Saskatchewanem a Albertou.\n\nKoncem 19. století byly s náčelníky nejrůznějších indiánských kmenů (tzv. Prvních národů), které žily v oblasti, podepisovány tzv. číslované smlouvy. Tyto smlouvy vytvářely zvláštní přísliby půdy pro každou domorodou rodinu. Výsledkem pak bylo založení systému indiánských rezervací pod jurisdikcí federální vlády. Předepsané množství půdy slíbené domorodému obyvatelstvu nebylo vždy pravomocně předáno; to vedlo k úsilí původního obyvatelstva dosáhnout práv na půdu nárokováním původního území, kteréžto spory v mnoha případech stále pokračují.\n\nPůvodní provincie Manitoba byla čtvercem o pouhé osmnáctině své současné rozlohy a byla v hovorové řeči známá \"„postage stamp province“\". Její hranice se rozšířily v roce 1881, ale Ontario si nárokovalo velkou porci území; sporné území bylo přiděleno k Ontariu roku 1889. Manitoba postupně rostla, absorbovala území Severozápadních teritorií, až dosáhla současné velikosti se severní hranicí na 60° s. z. š. v roce 1912.\n\nV roce 1875 se usadila skupina islandských přistěhovalců v Gimli na západním břehu jezera Winnipeg, kde založili komunitu zvanou Nový Island. Bylo to největší islandské osídlení mimo jejich zemi původu.\n\nManitobská školská otázka ukazuje hluboký rozdíl mezi kulturními hodnotami obyvatelstva těchto území a stala se problémem národní důležitosti. Katoličtí Franko-Manitobané měli v původní ústavě Manitoby státem garantován zvláštní školský systém podporovaný státem, aby jejich děti mohly být vychovávány ve francouzštině. I přesto v letech 1888 až 1890 požadovalo hnutí \"Grassroots\", politické hnutí mezi anglickými protestanty, aby byly francouzské školy uzavřeny. V roce 1890 přijal manitobyský zákonodárný sbor zákon, kterým byla odepřena francouzským katolickým školám jakákoliv podpora. Francouzská katolická menšina proto žádala o podporu federální vládu; nicméně Oranžový řád a další antikatolické síly proti nim mobilizovaly veřejné mínění napříč širokými vrstvami, aby se postavily proti nim.\n\nFederální konzervativci podali návrh speciálních legislativních kroků, které by nebraly v úvahu, omezily a přebily moc provinční samosprávy v Manitobě, ale ten byl zablokován liberály, vedenými Wilfridem Laurierem, který oponoval tomuto zvláštnímu zákonodárství, neboť byl přesvědčeným zastáncem provinčních práv. Problém manitobských škol se stal tématem pro kanadské federální volby v roce 1896, v nichž působil proti konzervativcům a pomohl zvolit více liberálů. Jako premiér pak Laurier, první frankofonní premiér Kanady, implementoval do školské legislativy kompromisní zásadu, která stanovila, že katolíci v Manitobě mohou mít vlastní vyučování dle náboženských předpisů 30 minut na konci každého dne, pokud if there were enough students to warrant it, implemented on a school-by-school basis.\n\nWinnipeg byl na počátku 20. století třetím největším městem Kanady. Toto konjunkturní město rostlo velmi rychle od pozdních let 19. století do raných let 20. století. Bylo tu činných mnoho zahraničních investorů, k dispozici značný počet přistěhovalců, železničních drah, vlaků a obchod zažíval konjunkturu a prudce rostl. Ještě dnes je ve Winnipegu vidět řada starých vil a sídel, které patřily rostoucí winnipežské vyšší třídě. Když byla postavena budova manitobského zákonodárného sboru (zvaná anglicky \"Manitoba Legislature\", bylo očekáváno, že počet obyvatelstva Manitoby brzy vzroste na 3 miliony. V době před první světovou válkou i během ní se prudký růst města začal silně zpomalovat, neboť opadl přísun rozsáhlých částek do investic, které již nedosáhly takového stupně jako před válkou. Winnipeg se nakonec v rychlosti růstu propadl až za všechna velká města, která další konjunktura hnala nahoru, jako například Calgary.\n\nVe volbách roku 1917 uprostřed takzvané conscription crisis, se liberálové rozdělili na dvě části a nová strana nazývající se Union party carried all but one seat. Poté, co první světová válka skončila, vyústila vážná nespokojenost mezi rolníky (způsobená výkupními cenami pšenice) a členy odborů (kvůli výši mezd) ve vypuknutí radikalismu, znásobeného polarizací společnosti, která nastala se vzestupem bolševismu v Rusku. Nejdramatičtější epizodou tohoto období byla Winnipežská generální stávka v roce 1919, která zastavila většinu ekonomických aktivit na 6 týdnů, počínaje od 15. května. Stávka se zhroutila 25. června 1919, neboť se dělníci začali postupně vracet do práce a Ústřední stávkový výbor rozhodl stávku ukončit. Jak vysvětluje historik W. L. Morton:\n\n\"Stávka tak začala se dvěma bezprostředními cíli a dvěma druhotnými, jejichž důležitost však rostla. Jedním cílem bylo odčinit oprávněný pocit křivdy One aim was the redress of legitimate grievances with respect to wages and collective bargaining; dalším bylo vyzkoušet nový nástroj ekonomické akce, generální stávky, jejímž účelem bylo vyvolat tlak na zaměstnavatele skrze veřejné mínění the other was the trial of a new instrument of economic action, the general strike, the purpose of which was to put pressure on the employers involved in the dispute through the general public. The first subsidiary aspect was that the general strike, however, might be a prelude to the seizure of power in the community by Labour, and both the utterances and the policies of the O.B.U. leaders pointed in that direction. Druhým vedlejším aspektem bylo to, že jakmile začala stávka, vypuklo soupeření o vedoucí pozici v dělnickém hnutíThe second subsidiary aspect was that, as a struggle for leadership in the Labour movement was being waged as the strike began, it was not made clear which object, the legitimate and limited one, or the revolutionary and general one, was the true purpose of the strike. Dnes je již očividné, že většina jak stávkujících, tak vůdců stávky byla zaujata pouze cílem vyhrát stávkuIt is now apparent that the majority of both strikers and strike leaders were concerned only to win the strike. The general public at large, however, subjected to the sudden coercion of the general strike, was only too likely to decide that a revolutionary seizure of power was in view.\"\nPo ukončení stávky šlo osm vůdců před soud a většina byla odsouzena za trestné činy seditious conspiracy, illegal combinations, and seditious libel; čtyři z nich byli cizinci, kteří pak byli deportováni podle zákona \"Canadian Immigration Act\". Důsledkem odsouzení vůdců bylo oslabení a rozdělení dělníků organizovaných v odborech.\n\nMezitím se rolníci v provincii trpělivě organizovali v hnutí Spojení rolníci Manitoby (\"United Farmers of Manitoba\" - UFM), které se v roce 1920 účastnilo provinčních voleb do zákonodárných orgánů. Výsledek voleb v roce 1920 byl takový, že žádná strana nemohla v zákonodárném sboru získat většinu a nemohla být vytvořena vláda. Byly proto konány nové volby v roce 1922, aby byla vyřešena krize. Hnutí UFM jasně vyhrálo, když získalo 30 z 57 mandátů. Další místa si rozdělilo 7 liberálů, 6 konzervativců, 6 labouristů a 8 nezávislých.\n\nVelká hospodářská krize (1929 – cca 1939) udeřila na Západní Kanadu, včetně Manitoby, obzvláště tvrdě. Kolaps světového trhu spojený se strmým poklesem zemědělské výroby kvůli suchu vedl k ekonomické diverzifikaci, čímž se snižovala závislost na produkci pšenice. V roce 1932 bylo založeno hnutí Manitoba Co-operative Commonwealth Federation, předchůdce Nové demokratické strany Manitoby (New Democratic Party of Manitoba - NDP).\n\nV roce 1939 vstoupila Kanada do 2. světové války. Winnipeg byl jedním z hlavních velitelství pro trénink stíhacích pilotů a po celé Manitobě existovaly letecké školy. Několik pluků se základnou v Manitobě bylo povoláno do zámoří, včetně lehké pěchoty nazývané Princess Patricia's Canadian Light Infantry. Ve snaze opatřit peníze na válečné úsilí byl v roce 1942 v kampani pro „Vítěznou půjčku“ zorganizován tzv. „Den, co kdyby“ („If Day“). Událost simulovala nacistickou invazi a okupaci Manitoby. Nakonec přinesla výtěžek ve výši přes C$ 65 milionů.\n\nBěhem povodně na Červené řece v roce 1950 byl Winnipeg zaplaven a musel být ze značné části evakuován. V tom roce dosáhla nejvyšší zátopové výšky od roku 1861 a zatopila většinu údolí \"Red River Valley\". Škody způsobené povodní vedly Duffa Roblina, pozdějšího premiéra, k prosazování výstavby tzv. \"„Red River Floodway“\"; ta byla dokončena roku 1968 po šesti letech hloubení. Permanentní povodňové hráze byly vztyčeny v osmi městech dikes na jih od Winnipegu a v oblasti Winnipegu byly stavěny jílové valy a odváděcí hráze (anglicky \"diversion dams\"). V roce 1997způsobila v Manitobě „Povodeň století“ škody přesahující ů, ale povodňový kanál Red River Floodwayˇzachránil Winnipeg před zaplavením.\n\nV roce 1970 bylo slaveno sté výročí vstupu provincie do konfederace. Oficiálním oslavám předsedali Princezna Anna a Princ Charles.\n\nV roce 1990 se premiér Brian Mulroney pokusil předložit ke schválení dohodu zvanou \"Meech Lake Accord\", sérii dodatků ústavy, které by přesvědčily Québec podpořit zákon \"Canada Act 1982\". Byla nutná jednohlasá zákonodárců, aby prošla veřejným projednáním. Manitobský politik Elijah Harper, Krí, byl proti, neboť nebyl přesvědčen o tom, že by byly První národy adekvátně zapojeny do procesu zaváděného dohodou \"Meech Lake Accord\", a proto dohoda padla.\n\n\n\n\n\n\n\n"}
{"id": "833654", "url": "https://cs.wikipedia.org/wiki?curid=833654", "title": "Kantony Rouenu", "text": "Kantony Rouenu\n\nKantony města Rouen mají označení Kanton Rouen-1 až Kanton Rouen-7 (fr. \"Canton de Rouen-1\" atd.). Jedná se o sedm francouzských správních jednotek v arrondissementu Rouen, v departementu Seine-Maritime a v regionu Horní Normandie. Chef-lieu všech kantonů je město Rouen.\n\nKantony Rouenu zahrnují plochu 21,38 km a mají 107 904 obyvatel (2006), což odpovídá hustotě zalidnění 5047 obyvatel na km.\n"}
{"id": "833656", "url": "https://cs.wikipedia.org/wiki?curid=833656", "title": "Ivan Gondáš", "text": "Ivan Gondáš\n\nIvan Gondáš (* 3. února 1964) byl slovenský politik za Slovenskou národní stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Martin.\n\nV komunálních volbách na Slovensku roku 2010 kandidoval do městského zastupitelstva v Martinu jako nezávislý kandidát. Profesně je uváděn jako podnikatel, bytem Martin.\n\n"}
{"id": "833657", "url": "https://cs.wikipedia.org/wiki?curid=833657", "title": "Wikidata", "text": "Wikidata\n\nWikidata je projekt kolektivně editované podpůrné databáze pro Wikipedii a další projekty. Projekt, který provozuje Nadace Wikimedia, původně iniciovala její německá pobočka Wikimedia Deutschland. Wikidata mají realizovat společné úložiště databázových údajů (například dat narození), podobně jako Wikimedia Commons realizuje společné úložiště pro fotografie nebo zvukové soubory, které pak mohou být používány jinými projekty (například Wikipedií, Wikizdroji, Wikizprávami, …). Je to první nový projekt nadace od roku 2006, kdy byla otevřena Wikiverzita.\n\nPrvními daty, centralizovanými na Wikidatech, jsou mezijazykové odkazy propojující články na Wikipediích v různých jazycích.\n\nVytvoření projektu bylo podpořeno dary od Allenova institutu umělé inteligence, Nadace Gordona a Betty Mooreových a Google, Inc. v celkové hodnotě 1,3 miliónu eur.\n\nNa projektu pracoval tým vývojářů od jara roku 2012. 30. října téhož roku byla Wikidata oficiálně spuštěna, zatím bez ostrých dat. První nasazení bylo 14. ledna 2013 na maďarské Wikipedii. Následovaly hebrejská, italská a následně i anglická Wikipedie. Nasazena na zbylých 281 Wikipediích byla 6. března 2013.\n\nPozději byla nasazena funkce ukládání jednotlivých tvrzení využitelných v infoboxech, připravována je funkce pro tvorbu seznamů.\n\nDalšími projekty, na kterých jsou Wikidata využívána, jsou Wikicesty, Wikimedia Commons, Wikizdroje, Wikicitáty a Wikizprávy.\n\n"}
{"id": "833660", "url": "https://cs.wikipedia.org/wiki?curid=833660", "title": "Jaroslav Gongol", "text": "Jaroslav Gongol\n\nJaroslav Gongol (* 23. března 1937) je bývalý český důlní inženýr a politik KSČM, po sametové revoluci československý poslanec Sněmovny národů Federálního shromáždění, od 90. let poslanec Poslanecké sněmovny.\n\nVystudoval Vysokou školu báňskou v Ostravě. V roce 1960 začal pracovat na Dole Dukla v Havířově jako revírník. Osobně prožil těžkou důlní havárii, kdy zde 7. července 1961 zahynulo 108 horníků. Na Dole Dukla pracoval 32 let, v posledních 13 letech jako ředitel tohoto dolu. Je ženatý, má dva syny.\n\nVe volbách roku 1992 byl za KSČM, respektive za koalici Levý blok, zvolen do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nVe volbách v roce 1996 byl zvolen do Poslanecké sněmovny Parlamentu České republiky za KSČM a poslanecký mandát obhájil ve volbách roku 1998 i volbách roku 2002. V dolní komoře českého parlamentu setrval do roku 2006.\n\nV senátních volbách roku 2006 kandidoval do horní komory českého parlamentu za senátní obvod č. 74 - Karviná, coby kandidát KSČM. Získal ale jen 17 % hlasů a nepostoupil do 2. kola.\n\nAngažoval se v komunální politice. V komunálních volbách roku 1994 byl za KSČM zvolen zastupitelem města Havířov. Mandát obhájil v komunálních volbách roku 1998, komunálních volbách roku 2002 a komunálních volbách roku 2006. Profesně je uváděn jako důchodce.\n\n"}
{"id": "833661", "url": "https://cs.wikipedia.org/wiki?curid=833661", "title": "Kanton Brouvelieures", "text": "Kanton Brouvelieures\n\nKanton Brouvelieures (fr. \"Canton de Brouvelieures\") byl francouzský kanton v departementu Vosges v regionu Lotrinsko. Skládal se z 10 obcí. Zrušen byl po reformě kantonů 2014.\n\n"}
{"id": "833662", "url": "https://cs.wikipedia.org/wiki?curid=833662", "title": "Kanton Bruyères", "text": "Kanton Bruyères\n\nKanton Bruyères (fr. \"Canton de Bruyères\") je francouzský kanton v departementu Vosges v regionu Grand Est. Skládá se z 51 obcí. Před reformou kantonů 2014 ho tvořilo 30 obcí.\n\nod roku 2015:\n\n\npřed rokem 2015:\n\n"}
{"id": "833664", "url": "https://cs.wikipedia.org/wiki?curid=833664", "title": "Kanton Bulgnéville", "text": "Kanton Bulgnéville\n\nKanton Bulgnéville (fr. \"Canton de Bulgnéville\") byl francouzský kanton v departementu Vosges v regionu Lotrinsko. Skládal se z 24 obcí. Zrušen byl po reformě kantonů 2014.\n\n"}
{"id": "833665", "url": "https://cs.wikipedia.org/wiki?curid=833665", "title": "Jozef Hajdák", "text": "Jozef Hajdák\n\nJozef Hajdák (* 8. března 1949) byl slovenský politik za KDH, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za KDH zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\n"}
{"id": "833666", "url": "https://cs.wikipedia.org/wiki?curid=833666", "title": "Kanton Charmes", "text": "Kanton Charmes\n\nKanton Charmes (fr. \"Canton de Charmes\") je francouzský kanton v departementu Vosges v regionu Grand Est. Skládá se z 52 obcí. Před reformou kantonů 2014 ho tvořilo 26 obcí.\n\nod roku 2015:\n\n\n\npřed rokem 2015:\n\n"}
{"id": "833667", "url": "https://cs.wikipedia.org/wiki?curid=833667", "title": "Kanton Châtel-sur-Moselle", "text": "Kanton Châtel-sur-Moselle\n\nKanton Châtel-sur-Moselle (fr. \"Canton de Châtel-sur-Moselle\") byl francouzský kanton v departementu Vosges v regionu Lotrinsko. Skládal se z 23 obcí. Zrušen byl po reformě kantonů 2014.\n\n"}
{"id": "833668", "url": "https://cs.wikipedia.org/wiki?curid=833668", "title": "Čeněk Paclt", "text": "Čeněk Paclt\n\nČeněk Paclt (14. července 1813 Turnov – před červnem 1887 Keiskamma, poblíž Kimberley v Jižní Africe) byl český cestovatel a prospektor. Jako první Čech navštívil pět obydlených kontinentů.\n\nNarodil se jako nejmladší syn (pokřtěn Vincetius) turnovského obchodníka s drahokamy Josefa Paclta a jeho manželky Františky v domě č. 137 na turnovském náměstí. Jeho nejstarší bratr Antonín, narozen roku 1800, převzal živnost po otci a bratr František, narozen v roce 1812, se stal knězem. Po absolvování turnovské školy se Paclt vyučil mydlářskému řemeslu v Jičíně. Též se využil brusičství kamenů. Po vyučení obdržel „cestovní knížku“, jež mu povolovala cestovat po českých a rakouských zemích. Paclt chtěl poznat kus světa a zkusit se uživit mydlařinou, proto se vydal do Uher. V Uhersku se mu ale nevedlo dobře. Odešel tedy do Vídně, kde brousil opály. V letech 1840–1842 pracoval u vídeňského klenotníka Benkowitze. Později na radu bratra Antonína odešel do Varšavy. Zde začal prodávat české granáty, jež mu zasílali z Turnova. Obchodování se mu ale nedařilo a během necelých dvou let přišel o úspory, které si přivezl z Vídně.\n\nNa lodi \"Thomas Bennett\" se 26. září 1846 vydal na jednatřicetidenní plavbu z Antverp do New Yorku. Na lodi byl jediným Čechem. V New Yorku nemohl najít práci, byl oloupen a asi po týdnu chtěl na parníku \"Phoenix\" odplout do New Orleans. Během plavby na lodi vypukl poblíž Bahamských ostrovů požár. Před jejím potopením zachránila posádku fregata \"Providentia\", která patřila americké armádě. Paclt se zde rozhodl vstoupit do armády, složil kapitánovi přísahu a podepsal pětiletou smlouvu. V armádě sloužil jako dělostřelec. Byl dopraven do přístavu Tampico a pak do Veracruz. Pravděpodobně se zúčastnil bitvy u průsmyku Cerro Gordo 18. dubna 1847, kdy se americká armáda snažila zatlačit oddíly mexického prezidenta Santa Anny. V polovině září pak s armádou vstoupil do hlavního města Mexika. Po skončení mexicko-americké války se vrátil do New Yorku. Pacltovi zbývaly odsloužit ještě tři roky, které pak strávil ve St. Augustine na Floridě. Zde se zúčastnil války proti Seminolům. Když odešel z armády, navštívil Washington, D. C., Baltimore, Filadelfie, Trenton, Buffalo, Boston a Niagarské vodopády. Občas se někde usadil a zkoušel farmařit, ale nikde dlouho nevydržel. Čeněk Paclt byl totiž dobrodruh a světoběžník tělem i duší. Ve městě Savannah se nakazil žlutou zimnicí. Do Brazílie ho lákala tamní diamantová pole a v roce 1857 navštívil Rio de Janeiro, ale vrátil se zpátky do USA, odkud ve stejném roce odplul do Austrálie.\n\nV Austrálii procestoval hlavně jihovýchodní část kontinentu. Zkoušel štěstí s hledáním zlata, ale nedařilo se mu. V říjnu 1859 vyplul z Melbourne do Kalkaty v Britské Indii, neboť se v této době hodně mluvilo a psalo o nálezech zlata ve východní Indii. V Indii zjistil, že se jednalo „novinářskou kachnu“. Po dvou týdnech se znovu vrátil do Austrálie přes Hongkong a Singapur. Do Adelaide doplul v dubnu 1860. V roce 1863 v Austrálii znovu hledal zlato, tentokrát úspěšně a zbohatl. V letech 1865-1866 procestoval Nový Zéland. Poté se vrátil do rodného Turnova.\n\nDo Afriky se Paclt dostal na začátku roku 1870. Procestoval značnou část jižní Afriky. Když necestoval, tak hlavně hledal diamanty. Delší dobu žil v diamantových polích v Kimberley. Poznal se zde i s českým cestovatelem Emilem Holubem, s nímž však neměl dobré vztahy, neboť Holub připadal Pacltovi jako nezkušený, ale přitom namyšlený a drzý mladý muž. Paclt dokonce Holuba pomlouval a psal o něm do Čech ironické dopisy. Nechápal Holubovy přírodovědecké a etnologické zájmy a vysmíval se jeho sběru domorodých předmětů. Naopak Holub, jenž si více cenil svých teoretických vědomostí a vzdělání než Pacltových zkušeností, Paclta několikrát urazil. V Africe Paclt prožil 17 let a nakonec zde i zemřel.\n\nV červnu 1887 přišla do Čech smutná správa. Turnovský cestovatel, jenž jako první Čech navštívil pět obydlených světadílů, zemřel náhle ve svém stanu v Keiskammě u řeky Vaal. 14. července by oslavil 74 narozeniny. Přesný den úmrtí je neznámý.\n\nPaclt psal obsáhlé dopisy přátelům do Čech, kde popisoval krajiny a příhody ze svých cest. \n\nPoprvé byly tyto dopisy literárně zpracovány Jaroslavem Svobodou v publikaci \"Čeňka Paclta cesty po světě : příhody a zkušenosti jeho na cestách po Americe, Australii, Novém Zealandě a jižní Africe / dle zápisků a různých dopisů jeho vzdělal Jaroslav Svoboda\".\n\nNaposledy je zpracoval Donát Šajner v roce 1955 v knize \"Zpívající digger\".\nV roce 2005 zpracoval Český rozhlas Ostrava pětidílný výběr z těchto dopisů pod názvem \"Čeněk Paclt - Dopisy z Afriky\", který byl vysílán v pořadu Psáno kurzívou. Četl Miroslav Rataj, režii měl Miroslav Zelinský.\nV roce 2006 zpracoval Český rozhlas úryvky ze zápisků Čeňka Paclta v pořadu \"Zdvihni se, zdvihni se, starý český lve!\", četl Jiří Hromada (30 minut).\n\nPacltův život byl námětem románu pro mládež \"Přítel domorodců\" spisovatele A. Jaroslava Urbana.\n\n\nOsobnost turnovského dobrodruha zaujala několik spisovatelů, kteří jeho zajímavý život zpracovali do románové podoby.\n\n"}
{"id": "833669", "url": "https://cs.wikipedia.org/wiki?curid=833669", "title": "Imrich Hamarčák", "text": "Imrich Hamarčák\n\nImrich Hamarčák (* 5. listopadu 1954) je bývalý slovenský politik za HZDS, později za Alianci nového občana, po sametové revoluci československý poslanec Sněmovny národů Federálního shromáždění, počátkem 21. století poslanec Národní rady SR.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Bytem se uvádí ve Stropkově.\n\nV slovenském parlamentu se objevil počátkem 21. století. V slovenských parlamentních volbách roku 2002 byl zvolen do Národní rady SR za formaci Aliance nového občana. Mandát nabyl jako náhradník za své kolegy, kteří zasedli ve vládě. Poslancem byl v letech 2002-2005. V roce 2005 se v době rozkolu v Alianci nového občana připojil k politikům odmítajícím politiku předsedy Pavla Ruska a byl zmiňován jako možný spolutvůrce chystané nové liberální strany, kterou plánoval ustavit další poslanec Ľubomír Lintner.\n\nV komunálních volbách roku 2002 byl za koalici pravicových stran zvolen primátorem Stropkova. V komunálních volbách roku 2010 kandidoval na primátora města Stropkov jako nezávislý, ale nebyl zvolen.\n\n"}
{"id": "833673", "url": "https://cs.wikipedia.org/wiki?curid=833673", "title": "In Blood We Trust", "text": "In Blood We Trust\n\nIn Blood We Trust je první album české deathmetalové kapely Hypnos.\n\n\n\n"}
{"id": "833674", "url": "https://cs.wikipedia.org/wiki?curid=833674", "title": "Kamil Haťapka", "text": "Kamil Haťapka\n\nKamil Haťapka (* 3. března 1932 Spišská Nová Ves) je bývalý slovenský trenér závodní cyklistiky, politik za Slovenskou národní stranu, po sametové revoluci československý poslanec Sněmovny národů Federálního shromáždění, v 90. letech poslanec Národní rady SR a diplomat.\n\nVystudoval Průmyslovou školu přesné mechaniky a optiky v Přerově. V mládí ho zajímal lední hokej, ale od patnácti let začal s cyklistikou, které se potom věnoval celý život. Absolvoval trenérskou školu na Institutu tělesné výchovy a sportu v Praze. V listopadu 1961 patřil mezi zakladatele cyklistického oddílu \"Inter Slovnaft Bratislava\". Působil jako trenér reprezentačního mužstva cyklistů Československa. Podílel se na zisku dvou stříbrných medailí pro československý tým a na dalších úspěších v 70. a 80. letech. Jako trenér působil i v zahraničí. Byl předsedou Slovenského svazu cyklistiky a dlouhodobě ředitelem cyklistického závodu Okolo Slovenska. Byl mu udělen titul Legenda slovenské cyklistiky. V letech 2008-2010 byl členem dozorčí rady Slovenského olympijského výboru. Státní bezpečnost ho evidovala jako agenta a důvěrníka (krycí jméno ŤAPKA).\n\nPo sametové revoluci se angažoval politicky. Ve volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Borinka. V parlamentních volbách na Slovensku roku 1994 byl zvolen poslancem Národní rady Slovenské republiky. V NR SR působil jako předseda výboru pro vzdělání, vědu, kulturu a sport. Trvale se snažil prosadit zřízení ministerstva sportu. V parlamentu zasedal do roku 1996, kdy odešel do diplomatických služeb a stal se radou velvyslanectví Slovenska v Mexiku. Nahradil ho pak Miroslav Michalec. V diplomatických službách působil do roku 1999. Byl mu udělen Řád Andreje Hlinky.\n\n"}
{"id": "833678", "url": "https://cs.wikipedia.org/wiki?curid=833678", "title": "Štěničník gibraltarský", "text": "Štěničník gibraltarský\n\nŠtěničník gibraltarský (\"Iberis gibraltarica\") je krytosemenná rostlina z rodu štěničník. Navzdory svému názvu je doma především v Severní Africe, nicméně na Gibraltaru jako na jediném místě v Evropě roste také. Je národní rostlinou Gibraltaru a v letech 1988 a 1989 byla ražena na místní padesátipencové minci. Kromě toho je také znakem rezervace na Gibraltarské skále, kde roste ve vápencových puklinách zejména na severní stěně. Květy jsou bílé až slabě fialové a květenství mají v průměru až osm centimetrů.\n\n \n"}
{"id": "833680", "url": "https://cs.wikipedia.org/wiki?curid=833680", "title": "Amoxicilin", "text": "Amoxicilin\n\nAmoxicilin (dříve též amoxycilin) je širokospektré β-laktamové antibiotikum příbuzné ampicilinu (viz aminopeniciliny). Jeho baktericidní účinek funguje na stejném principu jako u ostatních penicilinů tj. blokuje určité proteosyntézy probíhající v buněčných stěnách bakterií. V současnosti je z betalaktamových antibiotik v klinické praxi nejvíce aplikován právě amoxicilin, a to vzhledem k jeho širokému spektru klinických indikací ve spojení s dobrou absorpci (vstřebatelnosti) a možností jeho ústního (perorálního) podání. V rámci pediatrické péče patří amoxicilin mezi velmi často užívané antibiotikum.\nStejně jako ostatní beta-laktamová antibiotika je i amoxicilin rozkládán enzymem beta-laktamázou. Tento enzym rozkládá beta-laktamový kruh, který je klíčovým identifikátorem všech beta-laktamových antibiotik, a to včetně známého penicilinu. Tento enzym produkují rezistentní (odolné) kmeny bakterií, které jsou tímto vůči amoxicilinu netečné. Z důvodu potřeby zabezpečit působení i na takto odolné kmeny, přidává se k amoxicilinu inhibitor beta-laktamázy, kterým je obvykle kyselina klavulanová.\n\nVyužití je obvyklé v léčbě bakteriálních zánětů lokalizovaných v dýchacích cestách jako jsou.: sinusitida (zánět vedlejších cest (obvykle dutin) okolo čichové kosti), tonzilitida (zánět krčních mandlí, angína), streptokoková faryngitida i nazofaryngitida (záněty nosohltanu), laryngitida (zánět hrtanu), bronchitida (zánět průdušek), pneumonie (zápal plic) atd.\nDalší uplatnění amoxicilinu nalezneme v léčbě těchto onemocnění: zánět středního ucha - otitis media, různé záněty močového ústrojí, chlamydiové infekce, otravy slezinnou snětí (anthrax), salmonelóza, lymeská borelióza\n\nV případě sinusitid je amoxicilin lékem první volby v případě jejich prokazatelné bakteriální etologie (původcem onemocnění je bakterie), nicméně, stejně jako i jiná antibiotika, bývá amoxicilin často neodůvodněně předepisován u těch sinusitid, které mají virový původ.\n\nAmoxicilin může být užitečný v léčbě akné (acne vulgaris), v jehož léčbě je příležitostně používán, a to při nedostačující odpovědi na léčbu jinými antibiotiky jako jsou doxycyklin a minocyklin.\n\nVedlejší účinky amoxicilinu jsou stejná jako u ostatních beta-laktamových antibiotik. Díky zásahu bakteriální mikroflóry se mohou vyskytnout střevní potíže v podobě průjmu (diarrhoea). Dalším obvyklejším účinkem může být vyrážka (viz níže). Mezi vážnější, ale méně obvyklé účinky patří alergická reakce, která může nabýt podoby anafylaktického šoku. Dále mezi méně obvyklé vedlejší účinky patří intersticiální nefritida (tj. změny na úrovni zejména ledvinné dřeně) a lehčí formy zánětu jater (hepatitida). Pravděpodobnost výskytu těchto dvou příznaků je vyšší v případě užívání kombinace amoxicillinu a kyseliny klavulanové užívané déle než jeden týden.\n\nZejména u dětí (3-10 %), užívajících amoxicilin nebo příbuzný ampicilin se může cca po 72 hodinách od prvního užití amoxicilinu objevit vyrážka, která vypadá podobně jako spalničky. Vyrážka má makulopapulární charakter, to znamená, že se současně vyskytují skvrny i pupínky. Pokud byl amoxicilin nasazen po předchozím užívání nějakého penicilinového antibiotika, může být doba výskytu této vyrážky kratší než 72 hodin od prvního podání amoxicilinu. Tento druh pozdní reakce nemusí být překážkou ve smyslu přerušení léčby či budoucího znovupoužití amoxicilinu či ampicilinu. Záleží na rozsahu této reakce a na tom, zda přínos v léčbě je přiměřeně větší než nepohodlí způsobené touto vyrážkou. Tento projev se odlišuje od alergických kožních projevů, způsobených amoxicilinem, a to zejména agresivitou a časností nástupu u alergenní kožní reakce.\n\nUrčitou zajímavostí je skutečnost, že tento pozdní projev léčby amoxicilinem může poukazovat na probíhající infekční mononukleózu či obecně infekci způsobenou virem Epstein-Barrové. Některé studie upozorňují na 80-90% spoluvýskyt těchto jevů.\n\nAmoxicilin může interagovat (spolupůsobit) s následujícími léčivy:\n\n\nÚčinek amoxicilinu souvisí se stavbou stěny bakterie. Intuitivně si lze tuto stavbu představit jako spojení podélných trámů (lineární polymer peptidoglykanu) příčnými můstky (transpeptidy). Tyto můstky jednotlivé trámky příčně spojují a drží pohromadě. Vklínění do těchto můstků znemožní jejich vytvoření a následně dochází k rozpadu bakterie, který je umocněn autolytickými enzymy. Z logiky tohoto popisu vyplývá, že účinek amoxicilinu bude účinný ve chvíli, kdy dochází k syntéze peptidoglykanu tj. v růstové fázi (množení). Stavební struktura bakteriální stěny je přítomna jak u grampozitivních, tak gramnegativních bakterií.\n\nMezi citlivé bakterie amoxicilinu patří:Streptococcus, Bacillus subtilis, Enterococcus, Haemophilus, Helicobacter, Moraxella\nSpíše rezistentní jsou: Citrobacter, Klebsiella a Pseudomonas aeruginosa.\nU některých kmenů E.Coli a Staphylococcus aureus se v různém rozsahu vyvinula rezistence.\n\nFarmaceutická výroba připravuje amoxicilin ve formě tablet, sirupů či suspenzí pro ústní užívání, které je nejčastější. Možné je i podání injekcí či infuzí (intravenózní, nitrožilní podání). V pokusech na myších byla popsána úspěšná likvidace listeriózy při injekčním podání nosných mikročástic amoxicilinu intraperitoneálně tozn. do břišní (peritoneální) dutiny.\n\nAmoxicilin je jeden ze semisyntetických penicilinů objevených vědci z farmaceutické společností en:Beecham. Protože zakladatelský patent amoxicilinu již vypršel, lze amoxicilin nalézt pod mnoha obchodními názvy tzv. generik:\n\n\n"}
{"id": "833681", "url": "https://cs.wikipedia.org/wiki?curid=833681", "title": "Mirach", "text": "Mirach\n\nMirach (β Andromedae, zkráceně β And) je spolu s hvězdou Alpheratz (α And) jedna ze dvou nejjasnějších hvězd souhvězdí Andromedy. Dá se najít severovýchodně od velkého čtverce souhvězdí Pegase. Mirach je polopravidelná proměnná hvězda, zdánlivá jasnost se mění od 2,01 do 2,10 mag, průměrně je 2,07 mag. Měřením paralaxy byla učena vzdálenost hvězdy od Země 199 světelných let (60 pc). Blízko této hvězdy se dá najít galaxie NGC 404, které se také někdy říká Mirachův duch.\n\nMirach je červený obr spektrální třídy M0III, jeho velikost je asi 0,8 AU, je tedy asi stokrát větší než Slunce. Kdyby mělo takovou velikost Slunce, sahalo by až k oběžné dráze Merkuru. Od roku 1943 se podle emisního spektra hvězdy Mirach porovnávají spektra jiných hvězd. Zářivý výkon Mirachu je téměř dvoutisíckrát větší než je tomu u Slunce. Teplota Mirachu je asi 3800 K.\n"}
{"id": "833683", "url": "https://cs.wikipedia.org/wiki?curid=833683", "title": "René Havlík", "text": "René Havlík\n\nRené Havlík (* 26. ledna 1968) je český politik, po sametové revoluci československý poslanec Sněmovny národů Federálního shromáždění za formaci Sdružení pro republiku – Republikánská strana Československa (republikáni), od počátku 21. století regionální politik za ČSSD, bývalý zastupitel Libereckého kraje. Od roku 2010 působí jako ředitel Krajského úřadu Libereckého kraje.\n\nAbsolvoval Střední ekonomickou školu v Liberci, kde maturoval roku 1986. V letech 1986–1991 pak vystudoval Právnickou fakultu Univerzity Karlovy. V letech 1991–1992 působil jako koncipient v advokátní kanceláři.\nVe volbách roku 1992 byl za SPR-RSČ zvolen do české části Sněmovny národů (volební obvod Severočeský kraj). Ve Federálním shromáždění setrval do zániku Československa v prosinci 1992. V parlamentu se stal účastníkem aféry, kdy se skupina poslanců (v čele s Františkem Kondelíkem) opila v parlamentním bufetu, hajlovala a ohrožovala novináře nožem.\nV období let 1992–1995 byl právním zástupcem v soukromém sektoru, pak se v letech 1995–1996 uvádí jako vedoucí organizačního oddělení. V roce 1996 byl opět právním zástupcem v soukromém sektoru a v letech 1996–2009 pak působil coby advokát v advokátní kanceláři.\n\nV roce 2006 vstoupil do ČSSD. V komunálních volbách roku 1998 a komunálních volbách roku 2002 neúspěšně za tuto stranu kandidoval do zastupitelstva města Liberce. Profesně je uváděn jako advokát a právník. Do vyšší politiky se opětovně dostal v krajských volbách roku 2004, v nichž byl zvolen zastupitelem Libereckého kraje za ČSSD. Zasedal zde do roku 2008 (působil coby předseda výboru pro kulturu, památkovou péči a cestovní ruch). V letech 2009–2010 byl vedoucím oddělení ředitele Krajského úřadu Libereckého kraje a zástupce ředitele pro koordinaci. V červenci 2010 ho hejtman Stanislav Eichler jmenoval ředitelem Krajského úřadu Libereckého kraje.\nV roce 2013 byl úřad Libereckého kraje pod jeho vedením vyhlášen jako úspěšná organizace v Národní ceně kvality.\n\nJe ženatý, má děti Terezu a Radima.\n\n"}
{"id": "833684", "url": "https://cs.wikipedia.org/wiki?curid=833684", "title": "Havlík", "text": "Havlík\n\nPříjmení Havlík nosí tyto osobnosti:\n\n\n\n"}
{"id": "833687", "url": "https://cs.wikipedia.org/wiki?curid=833687", "title": "Júlia Hlavatá", "text": "Júlia Hlavatá\n\nJúlia Hlavatá (8. ledna 1939 - 27. září 2010) byla slovenská politička za HZDS, po sametové revoluci československá poslankyně Sněmovny národů Federálního shromáždění.\n\nVe volbách roku 1992 byla za HZDS zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. Bytem se uvádí v Šuranech. V slovenských parlamentních volbách roku 1998 neúspěšně kandidovala do Národní rady SR za HZDS na 143. místě kandidátní listiny. Profesně se uváděla jako lékařka.\n\n"}
{"id": "833689", "url": "https://cs.wikipedia.org/wiki?curid=833689", "title": "Pavel Hofírek", "text": "Pavel Hofírek\n\nPavel Hofírek (* 10. června 1947) je bývalý český charitativní pracovník z Kyjova a politik za KDS, později za Občanskou demokratickou stranu, po sametové revoluci československý poslanec Sněmovny národů Federálního shromáždění .\n\nVe volbách roku 1992 byl zvolen za KDS, respektive za koalici ODS-KDS, do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nPozději přešel spolu s celou KDS do ODS. V senátních volbách roku 1996 kandidoval do horní komory českého parlamentu za senátní obvod č. 79 - Hodonín, coby kandidát ODS. V 1. kole získal nejvíc hlasů, ale ve 2. kole ho porazil a senátorem se stal Jan Benda. Bydlel v Kyjově. Roku 1996 se uvádí jako statutární zástupce - ředitel Charity Kyjov. Byl členem kyjovské organizace ODS. Z čela kyjovské charity odešel až roku 2007, kdy nastoupil do penze.\n\nV únoru 1990 se v rámci kooptací stal poslancem Městského národního výboru v Kyjově a zvolen do městského zastupitelstva v Kyjově byl v komunálních volbách roku 1990. V komunálních volbách roku 1994 neúspěšně kandidoval do zastupitelstva obce Kostelec za KDS. Opětovně se bez úspěchu o kandidaturu pokoušel v komunálních volbách roku 1998 a komunálních volbách roku 2002, nyní již za ODS. Profesně se uvádí jako ředitel Charity.\n\n"}
{"id": "833690", "url": "https://cs.wikipedia.org/wiki?curid=833690", "title": "Evropská silnice E59", "text": "Evropská silnice E59\n\nEvropská silnice E59 je evropskou silnicí 1. třídy ve směru sever-jih. Začíná v Praze, prochází Vídní, Mariborem a končí v Záhřebu. Celá trasa měří 644 kilometrů. E59 je z větší části vedena po dálnicích. Některé úseky jsou vedeny buď jako rychlostní silnice, nebo jako dvouproudé silnice s úrovňovými křižovatkami. Úseky probíhající po dálnicích jsou obecně zpoplatněny prostřednictvím různých systémů a sazeb. Jednotlivé segmenty trasy E59 jsou sdíleny s dalšími evropskými silnicemi. Původně vedla E59 skrz Bihać v Bosně a Hercegovině do Splitu v Chorvatsku.\n\nTrasa E59 začíná oficiálně v Praze, odkud pokračuje jihovýchodním směrem po dálnici D1 do Jihlavy, ale v běžném provozu je kvůli souběžnému vedení s E50 a E65 značena až od Jihlavy, kde opouští dálnici a pokračuje na jih po silnici I/38. Trasa prochází kolem Moravských Budějovic a Znojma. Nedaleko za Znojmem se dostává silnice na hraniční přechod u Chvalovic, odkud pokračuje do Rakouska po silnici B303, jenž je dvouproudá s úrovňovými křižovatkami. Na jih od Hollabrunnu se E59 přenáší na rychlostní silnici S3. Takto pokračuje až k městu Stockerau, kde se z E59 stává dálnice A22, která vede až do východní části Vídně. Zde se trasa stáčí na jih. V Donaustadtu se trasa napojuje na dálnici A23, jenž přivádí E59 na jižní předměstí Vídně. Odtud pokračuje dále na jih jako dálnice A2. Cestou prochází kolem Vídeňského Nového města a Štýrského Hradce. Samotný Štýrský Hradec dálnice obchází. Dále E59 pokračuje jako dálnice A9. To je poslední změna značení na rakouském území. Posléze se trasa dostává na hraniční přechod se Slovinskem Spielfeld/Šentilj. Od hranic je na severu Slovinska E59 vedena jako Dálnice A1 (Slovinsko). Na jihu od Mariboru E59 opouští dálnici A1 a dále směrem k Ptuji pokračuje jako dálnice A4. V nedostavěné části dálnice A4 pokračuje jako dvouproudá silnice číslo 9. Takto pokračuje až na hraniční přechod Gruškovje/Macelj, kde E59 na slovinském území končí a pokračuje dále do Chorvatska. Jižně od slovinské hranice je E59 vedena po dálnici A2, která pokračuje kolem Krapiny do Záhřebu. Odtud pokračuje po záhřebském obchvatu směrem na východ k dálnici A3, kde trasa končí. Původně měla E59 pokračovat dále na jih do Bihaće v Bosně a posléze dále do Splitu, na pobřeží Jaderského moře. Nicméně tento úsek byl následně převeden do trasy evropské silnice E71. Přesto sdílí E59 řadu dalších úseků s jinými evropskými silnicemi. Část trasy mezi Prahou a Vídní odpovídá Panevropskému koridoru IV a úsek mezi Štýrským Hradcem a Záhřebem zase odpovídá Panevropskému koridoru Xa.\n\nNěkteré části E59 jsou zpoplatněny mýtným. Pro výběr mýta se využívá různých systémů. V České republice při průjezdu úseku po dálnici D1 platí mýtné vozidla, která překračují hmotnost 3,5 tuny. Poplatek je zde vybírán elektronickou formou.Ostatní vozidla musí využít dálniční známku. Stejný způsob výběru poplatku je uplatňován i na rakouských dálnicích. Na slovinských dálnicích je využíván podobný systém. Nicméně vozidla překračující hmotnostní limit 3,5 tun mají na výběr hned z několika platebních možností. Chorvatská dálnice A2 rovněž podléhá placení mýtného. Zde je využíván tzv. lístkový systém. K srpnu roku 2011 existovaly podél A2 mýtnice na každém dálničním sjezdu a byly zde taktéž dvě hlavní mýtnice. Cena za průjezd závisí na druhu vozidla a délce projeté trasy. Placení mýtného je možné v chorvatských kunách nebo v eurech, popřípadě kreditními, či debetními kartami. K využití je zde také předplacené mýtné.\n\n"}
{"id": "833693", "url": "https://cs.wikipedia.org/wiki?curid=833693", "title": "The Revenge Ride", "text": "The Revenge Ride\n\nThe Revenge Ride je druhé album české deathmetalové kapely Hypnos.\n\n\n\n"}
{"id": "833694", "url": "https://cs.wikipedia.org/wiki?curid=833694", "title": "Kamenná kašna v Kutné Hoře", "text": "Kamenná kašna v Kutné Hoře\n\nKamenná kašna je dílo nacházející se na Rejskově náměstí v Kutné Hoře. Je chráněna jako kulturní památka České republiky.\n\nKašnu v letech 1493–1495 pravděpodobně postavil mistr Briccius Gauske (dříve byl za stavitele kašny považován Matěj Rejsek). Výstavbu financoval Jan Smíšek z Vrchovišť, majitel Hrádku. Jedná se o bohatě zdobený kamenný dvanáctiboký hranol ve stylu pozdní gotiky. Původně měla dle starých popisů atikové zábradlí a vysokou šestibokou střechu a zřejmě ji zdobilo i několik soch na konzolách. Stavitel vystihl vztah obyvatel k vzácné vodě, které ve středověku do města musela být přiváděna několik kilometrů dlouhým dřevěným potrubím.\n\nKašna sloužila jako rezervoár pitné vody až do roku 1890. V letech 1887–1890 byla restaurována Ludvíkem Láblerem.\n\n"}
{"id": "833698", "url": "https://cs.wikipedia.org/wiki?curid=833698", "title": "Argentina na Letních olympijských hrách 2004", "text": "Argentina na Letních olympijských hrách 2004\n\nArgentina se účastnila Letní olympiády 2004 v 22 sportech. Zastupovalo ji 152 sportovců.\n\n"}
{"id": "833700", "url": "https://cs.wikipedia.org/wiki?curid=833700", "title": "Zákon klesajících výnosů", "text": "Zákon klesajících výnosů\n\nZákon klesajících výnosů čili zákon snižujícího se mezního produktu je vlastnost výrobního procesu, u kterého mezní produkt každého výrobního faktoru klesá s přidáním každé další jednotky tohoto faktoru, pokud ostatní výrobní faktory zůstanou na stejné úrovni. Matematicky to znamená, že v oblasti platnosti zákona je druhá parciální derivace produkční funkce podle každého výrobního faktoru záporná (jinými slovy produkce je konkávní funkcí každého jednotlivého faktoru). Nejde o obecně platný zákon ve smyslu přírodních věd, přesto zákon klesajících výnosů v praxi platí velmi často, přinejmenším od jisté úrovně výrobního faktoru.\nKlesající výnosy byly objeveny nejprve v oblasti zemědělství a doklady pochopení jejich důsledků jsou již v antice, především u Xenofóna. Moderní formulaci zákona klesajících výnosů přinesl jako první Turgot roku 1767, dále teorii v tomto směru rozvinuli zejména britští ekonomové první poloviny 19. století. Ti klesající výnosy postulovali a zkoumali nejen na úrovni jednotlivé firmy či provozu, ale také na úrovni celých odvětví (David Ricardo) nebo i lidstva (Thomas Malthus).\n\nKlasickým příkladem zákona klesajících výnosů je zemědělský podnik. Hlavní výrobní faktory jsou orná půda a práce lidí, kteří ji obdělávají. Kdyby ve výchozím stavu byl přidán další pracovník, zvýší se produkce obilí například o 100 tun ročně. Pokud se pak přidá druhý pracovník, zvýší se podle zákona klesajících výnosů produkce o méně, například o 80 tun. První přidaný pracovník totiž už vykonal ty činnosti, které k zvýšení výnosu přispěly nejvíce, a na druhého tak zbyly již jen činnosti méně produktivní. Třetí pracovník pak přinese méně než druhý a tak dál. Nakonec by se přidáváním pracovníků dospělo ke stavu, kdy půda bude v rámci dostupné technologie dokonale obdělána a další přidaní pracovníci již nenajdou produktivní činnost, které by se mohli věnovat.\n\nPodobně kdyby se zvyšovala rozloha půdy při stálém počtu pracovníků, každý další hektar zvětšené rozlohy by byl méně produktivní, až nakonec zvětšování rozlohy polí by již nepřineslo žádný znatelný efekt, protože pracovníci by půdu nestačili obdělat. Totéž ovšem platí i pro jiné výrobní faktory, například množství hnojiva, které má zemědělec k dispozici.\n\nZákon klesajících výnosů nemusí být splněn zejména při nízké úrovni některého výrobního faktoru. Při jeho zvyšování pak může produkce růst po nějakou dobu proporcionálně nebo dokonce nadproporcionálně („zákon rostoucích mezních výnosů“). Například je-li půda zcela vyschlá, malé množství zálivky nemusí dostačovat k růstu plodiny a neurodí se nic. Pokud se pak intenzita zálivky ještě o trochu zvýší, rostlinám bude voda již stačit, úroda se dostaví a při každém zvýšení zálivky ještě podstatně naroste, mnohem víc, než kolik by bylo úměrné zvýšení objemu vody.\n\nCelkový výnos může při vysokých úrovních výrobního faktoru dokonce začít klesat (a mezní výnos tedy být záporný). Například zvyšování objemu zálivky nad rozumnou úroveň způsobí uhnívání rostlin nebo dokonce jejich vyplavení. V extrémním případě tak může celková produkce klesnout až k nule.\n\nObecně musí u každého výrobního faktoru existovat úroveň, od níž zákon klesajících výnosů platí. Kdyby tomu tak nebylo, pak by například v zemědělství muselo být možné vypěstovat celou světovou úrodu pšenice na jednom políčku, pokud bychom jej dostatečně obdělávali.\n\nZákon klesajících výnosů spolehlivě platí pouze ceteris paribus, tedy pokud jsou všechny ostatní parametry výrobního procesu stejné. To bývá splněno zejména v krátké časové perspektivě, v níž tak zákon klesajících výnosů je důležitým limitujícím faktorem produkce. V dlouhodobé perspektivě může například technologické zlepšení způsobit takovou změnu produkční funkce, že zákon ztratí platnost pro srovnání stavu před a po technologické obměně. I v nové situaci bude ovšem existovat nějaká úroveň nové produkční funkce, od níž zákon klesajících výnosů nastoupí.\n\nNemožnosti uživit neomezené množství jedinců na dané rozloze půdy si uvědomovali lidé již ve starověku. Anglický ekonom Alfred Marshall napsal, že „tendence ke snižování výnosu byla příčinou Abrahamova rozchodu s Lotem a většiny migrací, o nichž vypráví historie“. Tím narážel na příběh z biblické knihy Genesis, která příčinu rozchodu obou patriarchů vysvětluje slovy „země jim však nevynášela tolik, aby mohli sídlit pospolu, a jejich jmění bylo tak značné, že nemohli sídlit pohromadě.“\n\nObecněji popsal důsledky klesajících výnosů ve vztahu k zemědělské práci starořecký učenec a statkář Xenofón. V knize \"O státních příjmech\" (\"Πόροι\"), napsané kolem roku 355 př. n. l., porovnával hornické a zemědělské podniky a uvedl, že zatímco v dolech je dost práce pro všechny, na statcích není zvyšování počtu dělníků nad určitou mez užitečné. „Každý statkář může přesně říci, kolik pro jeho statek stačí volských jařem a kolik rukou. Vyslat na pole víc než nezbytný počet by považoval za úplnou ztrátu.“ Podobně později klasičtí ekonomové 18. a 19. století věřili, že výroba a hornictví poskytují prostor pro rostoucí výnosy na rozdíl od zemědělství, které je odsouzeno ke klesajícím výnosům.\n\nPrvním novověkým autorem, který jasně formuloval zákon klesajících výnosů, a to již s náznakem současného marginalistického pojetí, byl francouzský ekonom Anne Robert Jacques Turgot. Jeho článek „Úvahy nad textem Saint-Péravyho“ z roku 1767 obsahuje tuto myšlenku o výrobních faktorech v zemědělství: s jejich navyšováním od jistého bodu „všechny další náklady budou bez užitku a navyšování se dokonce může stát škodlivým. V takovém případě se náklady budou zvyšovat bez nárůstu produkce. Proto existuje bod maximální produkce, přes který není možné se dostat; (…) jakmile se náklady dostanou nad tento bod a míří k bodu, kde již nepřinášejí nic, je víc než pravděpodobné, že každý přírůstek bude méně a méně produktivní.“\n\nV Británii ve stejné době poznatek o klesajících výnosech v zemědělství uveřejnil James Steuart. Důsledky zde rozpracovali další ekonomové a zákon klesajících výnosů se v Británii stal důležitým argumentem veřejných diskusí v první polovině 19. století.\n\nThomas Malthus v \"Eseji o principu populace\" (1793, přepracované vydání 1803) spojil omezené výnosy v zemědělství s názorem, že lidská populace má následkem „sexuální vášně“ tendenci se množit geometrickou řadou, a dospěl k závěru, že lidstvo bude konfrontováno s nemožností získat dostatek potravy, což bude mít za následek hladomor a další katastrofy. Tyto předpovědi se nevyplnily v jeho vlasti ani v jiných rozvinutých zemích kvůli rychlému technologickému rozvoji, jenž přebil důsledky zákona klesajících výnosů, i kvůli daleko pomalejšímu populačnímu růstu, než Malthus ve své teorii předpokládal. Malthusiánské hladomory a války o zdroje jsou však realitou v některých chudých rozvojových zemích, kde Malthusovy závěry stále platí.\n\nEdward West přispěl mimo jiné alternativní formulací zákona klesajících výnosů pomocí nákladů podnikatele: „V procesu zlepšování pěstování se navyšování hrubého produktu stává postupně stále nákladnějším.“ (\"Esej o aplikaci kapitálu na zemědělskou půdu\", 1815)\n\nDavid Ricardo zasáhl do dobových diskusí o protekcionistických obilních zákonech argumentem, že nákladnost zemědělské výroby rostoucí v důsledku nutnosti obdělávat stále horší půdu (tedy klesající výnosy z půdy) bude stlačovat životní úroveň a výnosy v celé britské ekonomice, a proto by bylo výhodnější dovolit export obilí bez omezení (\"Esej o vlivu nízkých cen obilí na výnosy akcií\", 1815). Ricardova verze zákona klesajících výnosů je méně dokonalá než Turgotova, protože Ricardo pokles výnosu vysvětluje pouze horší kvalitou půdy, která musí být při větší poptávce obdělávána, a nebere v úvahu, že pokles by nastal, i kdyby všechna půda byla homogenní.\n\nZobecnění zákona klesajících ze zemědělství na další oblasti výroby za předpokladu neměnné technologie a vydatnosti přírodních zdrojů provedl roku 1863 irsko-australský učenec William Edward Hearn.\n\nV Německu se otázkám produktivity v zemědělství věnoval Johann Heinrich von Thünen. Ten na svém statku v Meklenbursku kolem poloviny 19. století nasbíral také rozsáhlý statistický materiál. Na jeho základě teoretizoval o vlivu výrobních faktorů na zemědělskou produkci a empiricky potvrdil Turgotovy závěry: „Patří k povaze zemědělství – a to je velmi významná okolnost – že další produkce nestoupá přímo úměrně počtu navíc zaměstnaných dělníků, ale každý další zaměstnaný dělník poskytne menší produkt než ten předchozí.“\n\nSoučasná marginalistická formulace ve smyslu snižování mezního produktu vznikla až počátkem 20. století, první ji pravděpodobně vyslovil Francis Ysidro Edgeworth roku 1911.\n\nZákon klesajících výnosů vznikal a používá se v kontextu dalších ekonomických teorií. K nim patří:\n\n\n"}
{"id": "833702", "url": "https://cs.wikipedia.org/wiki?curid=833702", "title": "Suvla", "text": "Suvla\n\nSuvla je záliv na pobřeží Egejského moře v Gallipoli v evropské části Turecka. Gallipoli, turecky Dardanelles, je poloostrov v evropské části Turecka, který tvoří severní stranu průlivu Dardanely.\n\nToto místo je propojeno s válečnou tragédií australských a novozélandských vojáků na začátku první světové války.\n\n6. srpna 1915 se zde v rámci bitvy o Gallipoli odehrálo vylodění v zálivu Suvla, kterého se účastnila britská jednotka složená převážně z australských a novozélandských vojáků. Turecké jednotky se britským divizím úspěšně bránily a po několika měsících byla bitva ukončena. Neúspěchy vedl k několika demisím ve Velké Británii, přičemž na akci doplatili zejména Winston Churchill a Horatio Kitchener. Některé prameny se zmiňují o 131 tisících padlých a 262 tisících zraněných, jiné hovoří o celkových ztrátách 214 tisících jen na straně spojeneckých armád. \n\nPříběh vojsk je připomínán v řadě písní – mj. \"And the Band Played Waltzing Matilda\" skladatele Erica Bogleye, v irské písni \"The Foggy Dew\" nebo \"The Connaught Rangers\".\n\nO invazi byl v roce 1981 natočen film Gallipoli režiséra Petera Weira. Titulní role obsadili Mark Lee, Mel Gibson a Bill Hunter.\n"}
{"id": "833703", "url": "https://cs.wikipedia.org/wiki?curid=833703", "title": "Malopolská cesta svatého Jakuba", "text": "Malopolská cesta svatého Jakuba\n\nMalopolská cesta svatého Jakuba představuje historickou svatojakubskou poutní cestu. Začíná v Sandoměři u Krakova a končí ve španělském poutním místě Santiago de Compostela. Jejím počátkem je kostel svatého Jakuba v Sandoměři.\n\nTrasa navazuje na jiné komunikace ve Slezsku a na Moravě, a nakonec na trasy v České republice, Německu, Francii a Španělsku. Budoucí plány zahrnují otevření úseku z Lublinu do Sandoměře.\n\n"}
{"id": "833704", "url": "https://cs.wikipedia.org/wiki?curid=833704", "title": "Vladimír Homola", "text": "Vladimír Homola\n\nVladimír Homola (* 15. října 1952) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Čadca. V roce 1995 se jistý Vladimír Homola uvádí jako zástupce organizace \"Slovenský zväz spotrebných družstiev\" a člen HZDS.\n\n"}
{"id": "833706", "url": "https://cs.wikipedia.org/wiki?curid=833706", "title": "And the Band Played Waltzing Matilda", "text": "And the Band Played Waltzing Matilda\n\nAnd The Band Played Waltzing Matilda je píseň, kterou v roce 1971 napsal australský autor skotského původu Eric Bogle. Píseň popisuje tragédii australských a novozélandských vojáků (Australských a novozélandských armádních sborů – ANZAC), kteří padli během vylodění v zálivu Suvla v rámci bitvy o Gallipoli na začátku první světové války. Pravděpodobně nejznámější interpretace písně pochází od irské skupiny The Pogues a jejího zpěváka Shane MacGowana.\n\n"}
{"id": "833708", "url": "https://cs.wikipedia.org/wiki?curid=833708", "title": "Myšák", "text": "Myšák\n\nMyšák může být:\n\n\n\n\n"}
{"id": "833711", "url": "https://cs.wikipedia.org/wiki?curid=833711", "title": "Tim Vincken", "text": "Tim Vincken\n\nTim Joost Christiaan Vincken (* 12. září 1986, Berkel en Rodenrijs, Jižní Holandsko, Nizozemsko) je nizozemský fotbalový záložník hrající v současné době za španělský klub Atlético Baleares.\n\nTim Vincken začal s fotbalem v amatérském fotbalovém mužstvu TOGB ze svého rodného města Berkel en Rodenrijs v Jižním Holandsku, poté podepsal kontrakt s Feynoordem.\nZa Feyenoord debutoval v A-mužstvu v sezóně 2004/05 8. května 2005 v utkání proti domácímu NEC Nijmegenu (NEC zvítězil 2:0). Poté ještě stihl odehrát do konce sezóny 2 zápasy v prvním týmu.\n\n3 utkání v Eredivisie přidal i v následující sezóně 2005/06, vždy jako střídající hráč.\n\nPrvní (a jediný) gól za Feynoord vstřelil 23. prosince 2006 (sezóna 2006/07) v zápase proti hostující Spartě Rotterdam, v 75. minutě vsítil rozhodující gól na 3:2, tímto výsledkem utkání skončilo.\n\nV roce 2009 následoval přesun do klubu SBV Excelsior, jenž úzce spolupracuje s Feynoordem. První sezónu v dresu Excelsioru strávil Vincken v druholigové soutěži Eerste Divisie, poté s klubem postoupil do nejvyšší soutěže Eredivisie, kde odehrál za klub další dvě sezóny 2010/11 a 2011/12.\n\n3. června 2012 podepsal Vincken dvouletý kontrakt s klubem De Graafschap. V létě 2014 mu kontrakt vypršel a Vincken se stal volným hráčem.\n\nDalší angažmá si sehnal až v prosinci 2014, kdy se dohodl na smlouvě se španělským klubem Atlético Baleares.\n\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \n\n\n"}
{"id": "833712", "url": "https://cs.wikipedia.org/wiki?curid=833712", "title": "Kamehameha II.", "text": "Kamehameha II.\n\nKamehameha II. (vlastním jménem Liholiho) byl v letech 1819 až 1824 druhý havajský král. Byl starším synem krále Kamehamehy I. ze stejnojmenné dynastie.\n\nV době, kdy vládl Kamehameha II., přecházela většina Havajanů a členů královského rodu ke křesťanství resp. na kalvinismus, kromě Kamehamehy, který byl alkoholik a nechtěl se vzdát polygamie (většina jeho žen byly zároveň polorodé sestry).\n\nKrál Kamehameha II. zemřel společně se svou ženou královnou Kamāmalu během státní návštěvy ve Velké Británii (vůbec první návštěva havajského panovníka ve Velké Británii) na spalničky 14. července 1824 stejně jako jeho žena šest dní předtím. Jelikož neměl dědice, nastoupil po jeho smrti na trůn jeho bratr Kamehameha III.\n"}
{"id": "833713", "url": "https://cs.wikipedia.org/wiki?curid=833713", "title": "Rocky Horror Glee Show", "text": "Rocky Horror Glee Show\n\nRocky Horror Glee Show je pátá epizoda druhé série amerického televizního seriálu Glee a v celkovém pořadí dvacátá sedmá epizoda. Scénář k epizodě i příběh napsal tvůrce seriálu, Ryan Murhpy ascenárista Tim Wollaston. Režie se ujal Adam Shankman a epizoda se poprvé na obrazovkách objevila dne 26. října 2010 ve vysílání amerického televizního kanálu Fox. V této epizodě skládá školní sbor poctu muzikálu \"The Rocky Horror Show\" z roku 1973, s prvky z jeho filmové adaptace z roku 1975 s názvem Rocky Horror Picture Show, tím, že vytvoří jevištní adaptaci pro školní muzikál. Zatímco se trenérka roztleskávaček Sue Sylvester (Jane Lynch) snaží zničit přípravy muzikálu, tak ve vedoucím sboru Willovi Schuesterovi (Matthew Morrison) stále tkví pocity ke školní výchovné poradkyni Emmě Pillsbury (Jayma Mays). Členi sboru Finn (Cory Monteith) a Sam (Chord Overstreet) se vyrovnávají s problémy tělesného vzhledu. Herci Barry Bostwick a Meat Loaf, kteří se objevili v hlavních rolích v původní filmové adaptaci, měli v této epizodě cameo role.\n\nPrvky z \"Rocky Horroru\" byly začleněny do epizody, včetně kostýmů a textů. Tvůrce Richard O'Brien vyjádřil zklamání ohledně ředění hudebních témat a mluvčí pro Gay & Lesbian Alliance Against Defamation (Gay a lesbická aliance proti pomluvě) kritizoval epizodu ohledně použití hanlivého výrazu \"tranny\" (anglický hanlivý výraz pro transsexuála). Epizodu v den vysílání sledovalo 11,76 milionů amerických diváků. Získala smíšené reakce od kritiků s velkými kontrasty, Erica Futterman z \"Rolling Stone\" ji označila jako \"epizodu s nejlepším tématem z celého seriálu\", zatímco Todd VanDerWerff z \"The A.V. Club\" ji nazval jako \"nejhorší hodinu v celém seriálu\".\n\nEpizoda obsahovala cover verze sedmi písní z Rocky Horror. Všechny písně, které zazněly v epizodě, byly vydány na samostatném extended play albu s názvem \"\". Album se umístilo na šestém místě v hitparádě Billboard 200. Značilo to sice nejnižší debut a nejnižší prodeje pro \"Glee\" ve Spojených státech, ale zase nejvyšší pozici, kterou kdy dosáhlo album \"Rocky Horror\". Písně získaly smíšené komentáře, zvláště vystoupení s písní \"Time Warp\", kterému dal Tim Stack z \"Entertainment Weekly\" známku A+, ale Matt Zoller Seitz z Slant Magazine ji zkritizoval a označil jako \"velmi pravděpodobně to nejslabší, nejméně inspirující ztvárnění\", které kdy slyšel.\n\nEpizoda se otvírá obrazem červených rtů členky sboru Santany Lopez (Naya Rivera) proti černému pozadí, když zpívá sings \"Science Fiction/Double Feature\". Ve školní posluchárně nacvičuje sbor muzikál \"The Rocky Horror Show\" a zpívají \"Over at the Frankenstein Place\". Přeruší je doktor Carl Howell (John Stamos), který obviní vedoucího sboru Willa Schuestera (Matthew Morrison, že se mu snaží ukrást jeho přítelkyni, školní výchovnou poradkyni Emmu Pillsbury (Jayma Mays). Epizoda pokračuje ve flashbackovém formátu s Willem, který vytváří události, které vedly ke Carlově obvinění.\n\nWill zjistí, že Emma a Carl navštíví půlnoční promítání filmu \"The Rocky Horror Picture Show\", aby to pomohlo zmírnit její přehnaně opatrné chování. S Emmou jako fanouškem se Will rozhodne režírovat sbor ve školním uvedení tohoto muzikálu. Obsadí hlavní zpěváky Finn Hudson (Cory Monteith) a Rachel Berry (Lea Michele) do hlavních rolí Brada a Janet, Mika Changa (Harry Shum mladší) jako doktora Frank N. Furtera a Sama Evanse (Chord Overstreet) jako Rockyho. Zatímco je Sam pyšný na svou postavu a cítí se ve svém těle výborně, tak se Finn cítí velice nejistě, když zjistí, že se v muzikálu musí objevit ve svém spodním prádle, protože to role vyžaduje.\n\nTrenérka roztleskávaček Sue Sylvester je oslovena novými řediteli zpravodajské stanice Timem Stanwickem (Barry Bostwick) a Barrym Jeffriesem (Meat Loaf), aby ve vysílání uvedení muzikálu tohoto tématu na střední škole zkritizovala. Sue přesvědčí Willa, aby se mohla také zapojit do představení. Mikovi rodiče mu nedovolují hrát roli transvestity Franka N. Furtera, tak Sue vmanipuluje do muzikálu Carla, aby se zachránil muzikál. Přihlašuje se s písní \"Hot Patootie\", ale cítí, že by bylo více vhodnější, kdyby hrál roli Eddieho. Roli Franka, kterou hraje většinou hraje muž, nakonec připadne Mercedes Jones (Amber Riley).\n\nWill stále více žárlí na Carla, který se připojil k představení. Když Sam začne váhat ohledně svého těsného kostýmu, tak se Will rozhodne, že si roli Rockyho zahraje sám a požádá Emmu, aby s ním vyzkoušela Janetinu svádějící píseň \"Touch-a, Touch-a, Touch-a, Touch Me\". Will je později zavolán do kanceláře ředitele Figginse (Iqbal Theba), kde se dozvídá, že byl Finn dočasně vyloučen, protože chodil po školních chodbách jen ve svém spodním prádle, aby se mohl lépe sžít se svým kostýmem. Will přesvědčí Figginse, aby trest pro Finna stáhl a epizoda se opět vrátí k úvodní scéně, kdy Carl konfrontuje s Willem ohledně jeho soukromé zkoušky s Emmou. Will je varován nad plánovaným vystoupení proti muzikálu v televizi a připouští, že jeho motivace pro výrobu muzikálu jsou sporné. Řekne Emmě, že přestane zasahovat do jejího vztahu. Ačkoliv zruší muzikál, písně z muzikálu si zpívají ve sboru sami pro sebe a epizoda končí sborovým ztvárněním písně \"Time Warp\".\n\n"}
{"id": "833716", "url": "https://cs.wikipedia.org/wiki?curid=833716", "title": "Ján Hornyák", "text": "Ján Hornyák\n\nJán Hornyák, též János Hornyák (* 9. dubna 1961), byl slovenský politik, po sametové revoluci československý poslanec Slovenské národní rady a Sněmovny národů za Maďarské křesťanskodemokratické hnutí.\n\nVe volbách roku 1990 kandidoval do Slovenské národní rady za koalici Maďarského křesťanskodemokratického hnutí a hnutí Együttélés. Mandát poslance SNR nabyl až dodatečně v listopadu 1991 jako náhradník. Ač zástupce převážně etnicky maďarské politické strany, uvádí se k roku 1991 jako slovenské národnosti. Bydlel v městě Kráľovský Chlmec a pracoval jako vedoucí zemědělské laboratoře v semenářském podniku Slovosivo v obci Somotor. Ve volbách roku 1992 zasedl do slovenské části Sněmovny národů za Maďarské křesťanskodemokratické hnutí, které opět kandidovalo společně s hnutím Együttélés. Ve Federálním shromáždění setrval do zániku Československa v prosinci 1992.\n\n"}
{"id": "833719", "url": "https://cs.wikipedia.org/wiki?curid=833719", "title": "Stanislav Hošek", "text": "Stanislav Hošek\n\nStanislav Augustýn Hošek (* 28. prosince 1937 Olomouc) je bývalý český odborový předák a politik za ČSSD, po sametové revoluci československý poslanec Sněmovny národů Federálního shromáždění.\n\nNarodil se na Hané. Do svých patnácti let bydlel v Hulíně. Za druhé světové války přišel o otce. Studoval na hornickém učilišti a pak vysokou školu. Stal se báňským inženýrem a ve věku třiatřiceti let náměstkem ředitele. Do roku 1969 byl členem KSČ. V roce 1970 odešel z technické funkce, protože nesouhlasil s „\"ohrožováním zdraví, ba i životů horníků\"“. Pak pracoval v dělnických profesích, po dobu dvou let jako železničář. Od roku 1972 až do sametové revoluce byl havířem.\n\nPočátkem roku 1990 se stal předsedou celorepublikové organizace hornických odborů. V této funkci setrval na vlastní žádost jen dva roky. Ve volbách roku 1992 byl zvolen za ČSSD do Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nPo odchodu do důchodu se stal předsedou Stavebně bytového družstva. Přispíval do zpravodajského portálu \"Britské listy\".\n\n"}
{"id": "833720", "url": "https://cs.wikipedia.org/wiki?curid=833720", "title": "Plymouth (Massachusetts)", "text": "Plymouth (Massachusetts)\n\nPlymouth je město, jedno ze dvou okresních sídel okresu Plymouth ve státě Massachusetts v USA (druhé je Brockton).\n\nPlymouth leží asi 64 km jižně od Bostonu v regionu South Shore u zálivu Cape Cod v Atlantském oceánu.\n\nPřed příchodem osadníků z Anglie se zde nacházela vesnice obývaná již vyhynulou skupinou Indiánů Patuxet, kteří byli podskupinou kmene Wampanoag. Přes 90% kmene vyhynulo kvůli dvěma epidemiím přivlečených pravděpodobně britskými a francouzskými rybáři, které vypukly v letech 1614 a 1617. Samotné město bylo založeno roku 1620, je jedno z prvních měst Evropanů a je vyhledávané turisty. Dnes má město okolo 60 tisíc obyvatel.\n\n"}
{"id": "833722", "url": "https://cs.wikipedia.org/wiki?curid=833722", "title": "Dub bílý", "text": "Dub bílý\n\nDub bílý (\"Quercus alba\") je opadavý strom dorůstající výšky 25 metrů. Pochází z východních oblastí Severní Ameriky a v Česku je pěstován jako okrasná dřevina. Je ceněn zejména pro podzimní zbarvení listů.\n\nDub bílý je opadavý strom dorůstající výšky 25, výjimečně až 35 metrů. Koruna je široce vejcovitá, nahoře zaoblená. Borka je světle šedohnědá, odlupčivá v úzkých plátech. Letorosty jsou zelené nebo načervenalé, později šedé, zprvu pýřité, olysávající. Zimní pupeny jsou tmavě červenohnědé, asi 3 mm dlouhé, vejcovité, lysé. Listy jsou obvejčité až úzce eliptické nebo úzce obvejčité. Čepel listů je 12 až 18 cm dlouhá a 7 až 11 mm široká, na okraji mělce až hluboce laločnatá, na bázi úzce klínovitá až špičatá. Laloky jsou často úzké a na vrcholu zakulacené. Žilnatina je tvořena 5 až 7 páry postranních žilek. Listy jsou na líci světle sivozelené, matné nebo lesklé, na rubu světle zelené, zprvu pokryté bělavými nebo červenavými vzpřímenými chlupy, které později opadávají. Řapíky jsou 10 až 25 mm dlouhé, žlutavé. Na podzim se listy zbarvují do oranžových a vínově až fialově červených odstínů. Žaludy jsou světle hnědé, vejcovitě elipsoidní až podlouhlé, jednotlivé nebo po 2, krátce stopkaté nebo téměř přisedlé, obvykle 12 až 30 mm dlouhé, asi do 1/4 až 1/3 kryté polokulovitou číškou se ztlustlými jemně chlupatými šupinami.\n\nDub bílý je rozšířen ve východní polovině USA a v jihovýchodní Kanadě. Roste v opadavých listnatých lesích na hlubších půdách, někdy též na mělkých půdách na suchých horských svazích, v nadmořských výškách do 1600 metrů. Preferuje kyselé a dobře odvodněné půdy. V oblastech společného výskytu se kříží s různými jinými duby z téže sekce: s dubem košíčkatým (\"Q. prinus\"), dubem velkoplodým (\"Q. macrocarpa\"), dubem letním (\"Q. robur\"), dubem Muehlenbergovým (\"Q. muehlenbergii\"), dubem křovitým (\"Q. prinoides\") a dubem dvoubarevným (\"Q. bicolor\").\n\nNa dubu bílém se mj. živí některé bizarně vypadající housenky, jako je \"Parasa indetermina\" a \"Acharia stimulea\".\n\nV minulosti byl dub bílý ve Spojených státech zdrojem nejvíce ceněného dubového řeziva, používaného zejména v truhlářství a při stavbě lodí. V dnešní době je téměř zcela nahrazen dřevem rychle rostoucích červených dubů. Domorodí indiáni používali dub bílý při léčení celé řady neduhů, jako jsou průjmy a úplavice, astma, revma, afty a podobně. Semena dubu bílého jsou nasládlé chuti a jedlá.\n\nDub bílý je v Česku pěstován jako okrasná dřevina, nápadná zejména podzimním zbarvením listů. Je to dlouhověký dub, dožívající se stáří přes 200 let. Do Evropy byl zaveden v roce 1724.\n\nDub bílý je stromem amerického státu Illinois.\n"}
{"id": "833726", "url": "https://cs.wikipedia.org/wiki?curid=833726", "title": "Pavol Chalupek", "text": "Pavol Chalupek\n\nPavol Chalupek (* 5. července 1957) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Dubnica nad Váhom. V komunálních volbách v roce 1994 se mezi nově zvolenými členy zastupitelstva města Dubnica nad Váhom za HZDS uvádí Pavol Chalupek.\n\n"}
{"id": "833731", "url": "https://cs.wikipedia.org/wiki?curid=833731", "title": "Run All Night", "text": "Run All Night\n\nRun All Night je debutové album americké zpěvačky-skladatelky Rachael Cantu. Tegan Quin z dua Tegan and Sara nazpívala doprovodné vokály k písni \"Saturday\".\n"}
{"id": "833733", "url": "https://cs.wikipedia.org/wiki?curid=833733", "title": "Starostové pro občany", "text": "Starostové pro občany\n\nStarostové pro občany (zkratka STO) je české politické hnutí, zaměřené především na komunální politiku na úrovni krajů. Hnutí vzniklo z iniciativy starostů z Vysočiny, aby mohli kandidovat v krajských volbách 2012.\n\n"}
{"id": "833738", "url": "https://cs.wikipedia.org/wiki?curid=833738", "title": "This Business of Art", "text": "This Business of Art\n\nThis Business of Art je album hudebního dua Tegan and Sara, které bylo vydáno v roce 2000. Je to jejich první oficiálně vydané album u nahrávací společnosti Vapor Records, jejich debutové album \"Under Feet Like Ours\" bylo vydáno nezávisle na nahrávací firmě předešlý rok. Album \"This Business of Art\" bylo nahráno ve studiích Hawksleytown a mix byl proveden studiem Umbrella Sound v Torontu.\n\nSkladba \"My Number\" je součástí soundtracku k filmu z roku 2001 \"Sweet November\".\n\n\n"}
{"id": "833739", "url": "https://cs.wikipedia.org/wiki?curid=833739", "title": "Seznam kulturních památek ve Vlašimi", "text": "Seznam kulturních památek ve Vlašimi\n\n"}
{"id": "833740", "url": "https://cs.wikipedia.org/wiki?curid=833740", "title": "Seznam kulturních památek ve Voticích", "text": "Seznam kulturních památek ve Voticích\n\n\n"}
{"id": "833741", "url": "https://cs.wikipedia.org/wiki?curid=833741", "title": "Seznam kulturních památek v Karlštejně", "text": "Seznam kulturních památek v Karlštejně\n\n"}
{"id": "833742", "url": "https://cs.wikipedia.org/wiki?curid=833742", "title": "Seznam kulturních památek v Hořovicích", "text": "Seznam kulturních památek v Hořovicích\n\n"}
{"id": "833743", "url": "https://cs.wikipedia.org/wiki?curid=833743", "title": "Seznam kulturních památek v Berouně", "text": "Seznam kulturních památek v Berouně\n\n"}
{"id": "833744", "url": "https://cs.wikipedia.org/wiki?curid=833744", "title": "Seznam kulturních památek v Lysicích", "text": "Seznam kulturních památek v Lysicích\n\n"}
{"id": "833745", "url": "https://cs.wikipedia.org/wiki?curid=833745", "title": "Seznam kulturních památek v Blansku", "text": "Seznam kulturních památek v Blansku\n\n"}
{"id": "833746", "url": "https://cs.wikipedia.org/wiki?curid=833746", "title": "Mechovka obecná", "text": "Mechovka obecná\n\nMechovka obecná (\"Clitopilus prunulus\") je jedlá houba z čeledi závojenkovitých.\n\nKlobouk bývá široký 30–100 mm, nejdříve polokulovitý, později nálevkovitě vyklenutý, v dospělosti bývá plochý, nepravidelně rozprostřený, s krátce podvinutým okrajem (ve stáří pouze sklopeným); hladký a suchý, jemně plstnatý, masitý, matný, bílý nebo šedobílý. Na omak moučnatý, za vlhka trochu lepkavý.\n\nLupeny jsou tenké, husté, dlouze sbíhavé, bělavé, později od výtrusného prachu růžové.<br>\n\nTřeň je krátký (30–60 mm dlouhý, 7–20 mm silný), válcovitý nebo jemně kyjovitý, plný, někdy excentrický, bývá pod kloboukem nejširší, na bázi bíle plstnatý.<br>\n\nDužnina na řezu je bílá, měkká a voní po čerstvé mouce, příp. po syrových okurkách.\nRoste na nevápenatých půdách od června do října, ponejvíce však v červenci a srpnu, v listnatých, smíšených i jehličnatých lesích ve vlhčím mechu, při okrajích i v příkopech lesních cest, na pasekách i na zahradách s lesními stromy. Často roste ve větších skupinách na opadu.\n\n\n\nS jedovatými bledými druhy strmělek, jež však nevoní moukou a lze je odlišit i tvrdou dužinou a pružnými lupeny nezbarvujícími se do růžova (výtrusný prach není růžový), například s jedovatou strmělkou odbarvenou (\"Clitocybe rivulosa\") či s líhou srostlou (\"Clitocybe connata\"), která je zdraví nebezpečná (dříve uváděna jako jedlá).\n\nDobrá houba do polévek, míchanic, pod maso i k sušení; chutná i v octovém nálevu.\n\nDříve se běžně prodávala na trzích. V současnosti je méně hojná, a proto méně známá. Často roste ve stejných místech jako hřiby (viz lidové názvy), příp. ve společnosti muchomůrky červené.\n\n"}
{"id": "833751", "url": "https://cs.wikipedia.org/wiki?curid=833751", "title": "Seznam kulturních památek v Bílovicích nad Svitavou", "text": "Seznam kulturních památek v Bílovicích nad Svitavou\n\n"}
{"id": "833752", "url": "https://cs.wikipedia.org/wiki?curid=833752", "title": "Seznam kulturních památek v Dolních Kounicích", "text": "Seznam kulturních památek v Dolních Kounicích\n\n"}
{"id": "833753", "url": "https://cs.wikipedia.org/wiki?curid=833753", "title": "Seznam kulturních památek v Doubravníku", "text": "Seznam kulturních památek v Doubravníku\n\n"}
{"id": "833754", "url": "https://cs.wikipedia.org/wiki?curid=833754", "title": "Seznam kulturních památek v Lomnici (okres Brno-venkov)", "text": "Seznam kulturních památek v Lomnici (okres Brno-venkov)\n\n"}
{"id": "833755", "url": "https://cs.wikipedia.org/wiki?curid=833755", "title": "Seznam kulturních památek v Modřicích", "text": "Seznam kulturních památek v Modřicích\n\n"}
{"id": "833756", "url": "https://cs.wikipedia.org/wiki?curid=833756", "title": "Seznam kulturních památek v Oslavanech", "text": "Seznam kulturních památek v Oslavanech\n\n"}
{"id": "833757", "url": "https://cs.wikipedia.org/wiki?curid=833757", "title": "Seznam kulturních památek v Pohořelicích (okres Brno-venkov)", "text": "Seznam kulturních památek v Pohořelicích (okres Brno-venkov)\n\n\n"}
{"id": "833758", "url": "https://cs.wikipedia.org/wiki?curid=833758", "title": "Seznam kulturních památek v Pozořicích", "text": "Seznam kulturních památek v Pozořicích\n\n"}
{"id": "833759", "url": "https://cs.wikipedia.org/wiki?curid=833759", "title": "Seznam kulturních památek v Rosicích (okres Brno-venkov)", "text": "Seznam kulturních památek v Rosicích (okres Brno-venkov)\n\n"}
{"id": "833760", "url": "https://cs.wikipedia.org/wiki?curid=833760", "title": "Seznam kulturních památek v Židlochovicích", "text": "Seznam kulturních památek v Židlochovicích\n\n"}
{"id": "833761", "url": "https://cs.wikipedia.org/wiki?curid=833761", "title": "Seznam kulturních památek v Brandýse nad Labem", "text": "Seznam kulturních památek v Brandýse nad Labem\n\n"}
{"id": "833762", "url": "https://cs.wikipedia.org/wiki?curid=833762", "title": "Seznam kulturních památek ve Staré Boleslavi", "text": "Seznam kulturních památek ve Staré Boleslavi\n\n"}
{"id": "833763", "url": "https://cs.wikipedia.org/wiki?curid=833763", "title": "Seznam kulturních památek v Kostelci nad Černými lesy", "text": "Seznam kulturních památek v Kostelci nad Černými lesy\n\n"}
{"id": "833764", "url": "https://cs.wikipedia.org/wiki?curid=833764", "title": "Seznam kulturních památek v Lázních Toušeni", "text": "Seznam kulturních památek v Lázních Toušeni\n\n"}
{"id": "833765", "url": "https://cs.wikipedia.org/wiki?curid=833765", "title": "Seznam kulturních památek ve Škvorci", "text": "Seznam kulturních památek ve Škvorci\n\n"}
{"id": "833768", "url": "https://cs.wikipedia.org/wiki?curid=833768", "title": "Seznam kulturních památek v Jílovém u Prahy", "text": "Seznam kulturních památek v Jílovém u Prahy\n\n"}
{"id": "833769", "url": "https://cs.wikipedia.org/wiki?curid=833769", "title": "Seznam kulturních památek ve Středoklukách", "text": "Seznam kulturních památek ve Středoklukách\n\n"}
{"id": "833770", "url": "https://cs.wikipedia.org/wiki?curid=833770", "title": "Seznam kulturních památek v Řevnicích", "text": "Seznam kulturních památek v Řevnicích\n\n"}
{"id": "833771", "url": "https://cs.wikipedia.org/wiki?curid=833771", "title": "Seznam kulturních památek v Dobrovízi", "text": "Seznam kulturních památek v Dobrovízi\n\n"}
{"id": "833772", "url": "https://cs.wikipedia.org/wiki?curid=833772", "title": "Seznam kulturních památek v Mníšku pod Brdy", "text": "Seznam kulturních památek v Mníšku pod Brdy\n\n"}
{"id": "833775", "url": "https://cs.wikipedia.org/wiki?curid=833775", "title": "Seznam kulturních památek v Českém Šternberku", "text": "Seznam kulturních památek v Českém Šternberku\n\n"}
{"id": "833776", "url": "https://cs.wikipedia.org/wiki?curid=833776", "title": "Seznam kulturních památek v Louňovicích pod Blaníkem", "text": "Seznam kulturních památek v Louňovicích pod Blaníkem\n\n"}
{"id": "833777", "url": "https://cs.wikipedia.org/wiki?curid=833777", "title": "Seznam kulturních památek v Načeradci", "text": "Seznam kulturních památek v Načeradci\n\n"}
{"id": "833778", "url": "https://cs.wikipedia.org/wiki?curid=833778", "title": "Seznam kulturních památek v Neveklově", "text": "Seznam kulturních památek v Neveklově\n\nK. ú. Neveklov.\nK. ú. Neštětice.\nK. ú. Přibyšice.\n"}
{"id": "833779", "url": "https://cs.wikipedia.org/wiki?curid=833779", "title": "Seznam kulturních památek v Pyšelích", "text": "Seznam kulturních památek v Pyšelích\n\n"}
{"id": "833780", "url": "https://cs.wikipedia.org/wiki?curid=833780", "title": "Seznam kulturních památek ve Smečně", "text": "Seznam kulturních památek ve Smečně\n\n"}
{"id": "833781", "url": "https://cs.wikipedia.org/wiki?curid=833781", "title": "Seznam kulturních památek v Třebízi", "text": "Seznam kulturních památek v Třebízi\n\n"}
{"id": "833782", "url": "https://cs.wikipedia.org/wiki?curid=833782", "title": "Seznam kulturních památek ve Velvarech", "text": "Seznam kulturních památek ve Velvarech\n\n"}
{"id": "833783", "url": "https://cs.wikipedia.org/wiki?curid=833783", "title": "Seznam kulturních památek ve Vraném (okres Kladno)", "text": "Seznam kulturních památek ve Vraném (okres Kladno)\n\n"}
{"id": "833784", "url": "https://cs.wikipedia.org/wiki?curid=833784", "title": "Seznam kulturních památek ve Zlonicích", "text": "Seznam kulturních památek ve Zlonicích\n\n"}
{"id": "833789", "url": "https://cs.wikipedia.org/wiki?curid=833789", "title": "Seznam kulturních památek v Českém Brodě", "text": "Seznam kulturních památek v Českém Brodě\n\n"}
{"id": "833790", "url": "https://cs.wikipedia.org/wiki?curid=833790", "title": "Seznam kulturních památek v Kouřimi", "text": "Seznam kulturních památek v Kouřimi\n\n"}
{"id": "833791", "url": "https://cs.wikipedia.org/wiki?curid=833791", "title": "Seznam kulturních památek v Týnci nad Labem", "text": "Seznam kulturních památek v Týnci nad Labem\n\n"}
{"id": "833792", "url": "https://cs.wikipedia.org/wiki?curid=833792", "title": "Seznam kulturních památek v Zásmukách", "text": "Seznam kulturních památek v Zásmukách\n\n"}
{"id": "833799", "url": "https://cs.wikipedia.org/wiki?curid=833799", "title": "Seznam kulturních památek v Malešově", "text": "Seznam kulturních památek v Malešově\n\n"}
{"id": "833800", "url": "https://cs.wikipedia.org/wiki?curid=833800", "title": "Seznam kulturních památek v Nových Dvorech (okres Kutná Hora)", "text": "Seznam kulturních památek v Nových Dvorech (okres Kutná Hora)\n\n"}
{"id": "833801", "url": "https://cs.wikipedia.org/wiki?curid=833801", "title": "Seznam kulturních památek v Uhlířských Janovicích", "text": "Seznam kulturních památek v Uhlířských Janovicích\n\nBývalá židovská synagoga s domkem pro rabína je v od R. 1953 v majetku Církve československé husitské a slouží jako Husův sbor k bohoslužebným účelům a duchovní péči.\n\n"}
{"id": "833802", "url": "https://cs.wikipedia.org/wiki?curid=833802", "title": "Seznam kulturních památek ve Zbraslavicích", "text": "Seznam kulturních památek ve Zbraslavicích\n\n"}
{"id": "833803", "url": "https://cs.wikipedia.org/wiki?curid=833803", "title": "Seznam kulturních památek ve Žlebech", "text": "Seznam kulturních památek ve Žlebech\n\n"}
{"id": "833807", "url": "https://cs.wikipedia.org/wiki?curid=833807", "title": "Seznam kulturních památek v Bělé pod Bezdězem", "text": "Seznam kulturních památek v Bělé pod Bezdězem\n\n"}
{"id": "833808", "url": "https://cs.wikipedia.org/wiki?curid=833808", "title": "Seznam kulturních památek v Benátkách nad Jizerou", "text": "Seznam kulturních památek v Benátkách nad Jizerou\n\n"}
{"id": "833809", "url": "https://cs.wikipedia.org/wiki?curid=833809", "title": "Seznam kulturních památek v Bezně", "text": "Seznam kulturních památek v Bezně\n\n"}
{"id": "833810", "url": "https://cs.wikipedia.org/wiki?curid=833810", "title": "Seznam kulturních památek v Dobrovici", "text": "Seznam kulturních památek v Dobrovici\n\n"}
{"id": "833811", "url": "https://cs.wikipedia.org/wiki?curid=833811", "title": "Seznam kulturních památek v Kosmonosích", "text": "Seznam kulturních památek v Kosmonosích\n\n"}
{"id": "833812", "url": "https://cs.wikipedia.org/wiki?curid=833812", "title": "Seznam kulturních památek v Loukově (okres Mladá Boleslav)", "text": "Seznam kulturních památek v Loukově (okres Mladá Boleslav)\n\n"}
{"id": "833813", "url": "https://cs.wikipedia.org/wiki?curid=833813", "title": "Seznam kulturních památek v Mnichově Hradišti", "text": "Seznam kulturních památek v Mnichově Hradišti\n\n"}
{"id": "833814", "url": "https://cs.wikipedia.org/wiki?curid=833814", "title": "Seznam kulturních památek v Mužském", "text": "Seznam kulturních památek v Mužském\n\n"}
{"id": "833815", "url": "https://cs.wikipedia.org/wiki?curid=833815", "title": "Seznam kulturních památek v Pískové Lhotě (okres Mladá Boleslav)", "text": "Seznam kulturních památek v Pískové Lhotě (okres Mladá Boleslav)\n\n"}
{"id": "833816", "url": "https://cs.wikipedia.org/wiki?curid=833816", "title": "Seznam kulturních památek ve Skalsku", "text": "Seznam kulturních památek ve Skalsku\n\n"}
{"id": "833817", "url": "https://cs.wikipedia.org/wiki?curid=833817", "title": "Seznam kulturních památek ve Strenicích", "text": "Seznam kulturních památek ve Strenicích\n\n"}
{"id": "833818", "url": "https://cs.wikipedia.org/wiki?curid=833818", "title": "Seznam kulturních památek ve Vísce (Březovice)", "text": "Seznam kulturních památek ve Vísce (Březovice)\n\n"}
{"id": "833819", "url": "https://cs.wikipedia.org/wiki?curid=833819", "title": "Michael Marčák", "text": "Michael Marčák\n\nMichael Marčák (5. listopadu 1947 Olomouc – 12. července 2012) byl ilustrátor, karikaturista a politický komentátor.\n\nNarodil se v Olomouci na Moravě. Ve věku tří let se i s rodiči přestěhoval do Prahy, kde později vystudoval práva na Univerzitě Karlově. Po studiích pracoval jako kriminalista, prokurátor a právník. Zemřel jako vdovec nedlouho po své manželce ve věku nedožitých 65 let.\n\nPrvní kreslené vtipy publikoval v roce 1986 v Mladém světě. Po roce 1989 publikoval v deníku PRÁVO, v časopisu Sondy a zejména v internetovém deníku Britské listy. Nakreslil více než tisíc vtipů reagujících na politické podněty současnosti.\nProfese bývalého kriminalisty se odráží v knize \"Domácí zabijačka v Sudetech a jiné povídky\".\n\n"}
{"id": "833823", "url": "https://cs.wikipedia.org/wiki?curid=833823", "title": "Seznam kulturních památek na Dobřeni", "text": "Seznam kulturních památek na Dobřeni\n\n\n"}
{"id": "833824", "url": "https://cs.wikipedia.org/wiki?curid=833824", "title": "Seznam kulturních památek v Chudolazech", "text": "Seznam kulturních památek v Chudolazech\n\n"}
{"id": "833825", "url": "https://cs.wikipedia.org/wiki?curid=833825", "title": "Seznam kulturních památek v Jestřebici (Dobřeň)", "text": "Seznam kulturních památek v Jestřebici (Dobřeň)\n\nMístní část Klučno, katastrální území Jestřebice u Kokořína.\n\n"}
{"id": "833826", "url": "https://cs.wikipedia.org/wiki?curid=833826", "title": "Seznam kulturních památek v Kostelci nad Labem", "text": "Seznam kulturních památek v Kostelci nad Labem\n\n"}
{"id": "833827", "url": "https://cs.wikipedia.org/wiki?curid=833827", "title": "Seznam kulturních památek v Kralupech nad Vltavou", "text": "Seznam kulturních památek v Kralupech nad Vltavou\n\n"}
{"id": "833828", "url": "https://cs.wikipedia.org/wiki?curid=833828", "title": "Seznam kulturních památek v Liběchově", "text": "Seznam kulturních památek v Liběchově\n\n"}
{"id": "833829", "url": "https://cs.wikipedia.org/wiki?curid=833829", "title": "Seznam kulturních památek v Medonosích", "text": "Seznam kulturních památek v Medonosích\n\n\nNové Osinalice jsou od roku 1995 vyhlášeny vesnickou památkovou rezervací.\n\nSeverní okraj sídelního útvaru Nové Osinalice, spadající do katastrálního území Medonosy, je statisticky veden jako díl 2 základní sídelní jednotky Medonosy.\nČást Osinaličky leží v kastastrálním území Osinalice a statisticky je vedena jako díl 2 základní sídelní jednotky Nové Osinalice. Autobusová zastávka „Medonosy, Osinaličky“ a skupina domů kolem ní (čp. 2, 3, 4, 5, 6, 7, 8, 9, 11, 14, 76, 147 a če. 134, 148, 149, 151) příslušejí k části Medonosy. Hranice části Osinaličky je jihovýchodě od čp. 2.\n\nMonumNet k části Osinaličky přiřazuje památky s čp. 7, 8, 9, 11 a 13. RÚIAN však v části Osinaličky žádné z těchto čísel popisných neeviduje – v části Osinaličky jsou v současné době evidována jen dvě čísla popisná (5 a 176) a 5 čísel evidenčních (134, 167, 168, 169, 177). Podle parcelních čísel objekty uvedené v MonumNetu k části Osinaličky příslušejí k části Nové Osinalice.\n\n"}
{"id": "833830", "url": "https://cs.wikipedia.org/wiki?curid=833830", "title": "Seznam kulturních památek ve Mšenu", "text": "Seznam kulturních památek ve Mšenu\n\n\n\n\n"}
{"id": "833831", "url": "https://cs.wikipedia.org/wiki?curid=833831", "title": "Seznam kulturních památek v Nosálově", "text": "Seznam kulturních památek v Nosálově\n\n"}
{"id": "833832", "url": "https://cs.wikipedia.org/wiki?curid=833832", "title": "Seznam kulturních památek v Obříství", "text": "Seznam kulturních památek v Obříství\n\n"}
{"id": "833833", "url": "https://cs.wikipedia.org/wiki?curid=833833", "title": "Seznam kulturních památek v Olešnu", "text": "Seznam kulturních památek v Olešnu\n\nV katastrálním území Olešno se nacházejí též evidenční části Ráj, Vojtěchov a Brusné 2.díl. Viz Seznam kulturních památek ve Mšenu a Seznam kulturních památek v Ráji (Mšeno).\n\n"}
{"id": "833834", "url": "https://cs.wikipedia.org/wiki?curid=833834", "title": "Seznam kulturních památek ve Střezivojicích", "text": "Seznam kulturních památek ve Střezivojicích\n\nMístní část Vlkov v katastrálním území Střezivojice.\n\n"}
{"id": "833835", "url": "https://cs.wikipedia.org/wiki?curid=833835", "title": "Seznam kulturních památek v Tupadlech (okres Mělník)", "text": "Seznam kulturních památek v Tupadlech (okres Mělník)\n\n"}
{"id": "833836", "url": "https://cs.wikipedia.org/wiki?curid=833836", "title": "Seznam kulturních památek ve Veltrusech", "text": "Seznam kulturních památek ve Veltrusech\n\n"}
{"id": "833837", "url": "https://cs.wikipedia.org/wiki?curid=833837", "title": "Seznam kulturních památek ve Vidimi", "text": "Seznam kulturních památek ve Vidimi\n\n"}
{"id": "833839", "url": "https://cs.wikipedia.org/wiki?curid=833839", "title": "Seznam kulturních památek v Ráji (Mšeno)", "text": "Seznam kulturních památek v Ráji (Mšeno)\n\n"}
{"id": "833841", "url": "https://cs.wikipedia.org/wiki?curid=833841", "title": "Ivan Mahút", "text": "Ivan Mahút\n\nIvan Mahút (* 25. října 1967) je bývalý slovenský fotbalista, záložník.\n\nV československé lize hrál za ZVL Žilina. Dále hrál i za ZZO Čadca a FC Baník Havířov. V československé lize nastoupil v 1 utkání a dal 1 gól.\n\n"}
{"id": "833844", "url": "https://cs.wikipedia.org/wiki?curid=833844", "title": "Seznam kulturních památek v Bošíně (Křinec)", "text": "Seznam kulturních památek v Bošíně (Křinec)\n\n"}
{"id": "833845", "url": "https://cs.wikipedia.org/wiki?curid=833845", "title": "Seznam kulturních památek v Kounicích", "text": "Seznam kulturních památek v Kounicích\n\n"}
{"id": "833846", "url": "https://cs.wikipedia.org/wiki?curid=833846", "title": "Seznam kulturních památek v Křinci", "text": "Seznam kulturních památek v Křinci\n\n\n"}
{"id": "833847", "url": "https://cs.wikipedia.org/wiki?curid=833847", "title": "Seznam kulturních památek v Lysé nad Labem", "text": "Seznam kulturních památek v Lysé nad Labem\n\n"}
{"id": "833849", "url": "https://cs.wikipedia.org/wiki?curid=833849", "title": "Seznam kulturních památek v Městci Králové", "text": "Seznam kulturních památek v Městci Králové\n\n"}
{"id": "833850", "url": "https://cs.wikipedia.org/wiki?curid=833850", "title": "Seznam kulturních památek v Nymburce", "text": "Seznam kulturních památek v Nymburce\n\n"}
{"id": "833851", "url": "https://cs.wikipedia.org/wiki?curid=833851", "title": "Seznam kulturních památek v Poděbradech", "text": "Seznam kulturních památek v Poděbradech\n\n"}
{"id": "833852", "url": "https://cs.wikipedia.org/wiki?curid=833852", "title": "Seznam kulturních památek v Přerově nad Labem", "text": "Seznam kulturních památek v Přerově nad Labem\n\n"}
{"id": "833853", "url": "https://cs.wikipedia.org/wiki?curid=833853", "title": "Seznam kulturních památek v Rožďalovicích", "text": "Seznam kulturních památek v Rožďalovicích\n\n"}
{"id": "833854", "url": "https://cs.wikipedia.org/wiki?curid=833854", "title": "Seznam kulturních památek v Sadské", "text": "Seznam kulturních památek v Sadské\n\n"}
{"id": "833856", "url": "https://cs.wikipedia.org/wiki?curid=833856", "title": "Jaroslav Kostoláni", "text": "Jaroslav Kostoláni\n\nJaroslav Kostoláni (* 26. ledna 1962) je bývalý slovenský fotbalista, obránce. Po skončení aktivní kariéry působí jako trenér v nižších soutěžích.\n\nV československé lize hrál za ZVL Žilina a FC Nitra. Dále hrál za Baník Prievidza. V československé lize nastoupil ve 140 utkáních a dal 2 góly.\n\n\n"}
{"id": "833857", "url": "https://cs.wikipedia.org/wiki?curid=833857", "title": "Seznam kulturních památek v Drahenicích", "text": "Seznam kulturních památek v Drahenicích\n\n"}
{"id": "833858", "url": "https://cs.wikipedia.org/wiki?curid=833858", "title": "Seznam kulturních památek v Kosově Hoře", "text": "Seznam kulturních památek v Kosově Hoře\n\n"}
{"id": "833859", "url": "https://cs.wikipedia.org/wiki?curid=833859", "title": "Seznam kulturních památek v Petrovicích (okres Příbram)", "text": "Seznam kulturních památek v Petrovicích (okres Příbram)\n\n"}
{"id": "833861", "url": "https://cs.wikipedia.org/wiki?curid=833861", "title": "Seznam kulturních památek v Martinicích (Votice)", "text": "Seznam kulturních památek v Martinicích (Votice)\n\n"}
{"id": "833862", "url": "https://cs.wikipedia.org/wiki?curid=833862", "title": "Libor Žůrek", "text": "Libor Žůrek\n\nLibor Žůrek (* 2. listopadu 1979, Kojetín, Československo) je český fotbalový útočník a bývalý mládežnický reprezentant, od jara 2017 hráč FK Slavoj Kojetín-Kovalovice, který hraje 1.A třídu Olomouckého kraje. Mimo Česko působil v Rakousku a na Slovensku. Mistr Evropy hráčů do 21 let z roku 2002. Jeho největší předností je rychlost a přímočarost.\n\nLibor Žůrek začínal s fotbalem v rodném Kojetíně. Přes Přerov se dostal ve svých 15 letech do prvoligového Baníku Ostrava, kde strávil nejdelší část své kariéry. S mužstvem slavil v sezoně 2003/04 ligový titul a v sezoně 2004/2005 pohárový titul. S 11 vstřelenými góly zůstává historicky nejlepším střelcem Baníku Ostrava v druhé jmenované soutěži.\n\nV lednu 2007 byl na testech v Braunschweigu, ale přestup nevyšel. Následoval odchod do FC Tescomy Zlín, kde strávil 3 sezóny.\n\nV sezoně 2010/11 krátce hostoval (od července 2010 do ledna 2011) v západočeském klubu FC Viktoria Plzeň, v podzimní části si připsal jeden ligový start. Viktoria získala v sezóně ligový titul. Kvůli velké konkurenci na postu útočníka odešel do východoslovenského celku 1. FC Tatran Prešov.\nTady hrál až do zimní přestávky sezony 2011/2012, kdy s ním klub přestal počítat. K 31. březnu 2012 se hráč s klubem dohodl na rozvázání smlouvy.\n\nLibor Žůrek poté nastupoval za třetiligové mužstvo SK Hanácká Slavia Kroměříž. Premiéru absolvoval v utkání proti Zábřehu, do něhož nastoupil jako střídající hráč.\n\nV Kroměříži strávil jen půl roku a před jarní částí sezony přestoupil do rakouského ASV Spratzern. Po dvou letech se stal hráčem USC Schweiggers. V létě 2014 zamířil do SC Sallingberg.\n\nLibor Žůrek nastupoval za různé mládežnické výběry České republiky. Bilance:\n\nŽůrek se zúčastnil mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nNastoupil v jediném utkání v semifinále 25. května proti Itálii, které český tým vyhrál zlatým gólem Michala Pospíšila na 3:2 v 9. minutě prodloužení, na který přihrál právě Žůrek po samostatném úniku. Libor Žůrek zasáhl do hry v závěrečné fázi, v 90. minutě střídal Milana Baroše.\n\nGóly Libora Žůrka v české reprezentaci do 21 let\n"}
{"id": "833864", "url": "https://cs.wikipedia.org/wiki?curid=833864", "title": "Lluís Martínez Sistach", "text": "Lluís Martínez Sistach\n\nLluís kardinál Martínez Sistach (* 29. dubna 1937 Barcelona) je španělský římskokatolický kněz, emeritní arcibiskup barcelonský, kardinál.\nKněžské svěcení přijal 17. září 1961, od dalšího roku studoval kanonické právo v Římě. V roce 1967 získal doktorát na Papežské univerzitě Gregoriana. Po návratu do Barcelony pracoval jako sekretář církevního tribunálu, v roce 1973 byl jmenován jeho soudcem. Přednášel také kanonické právo na barcelonské univerzitě.\n\nV roce 1979 ho kardinál Narciso Jubany Arnau jmenoval generálním sekretářem barcelonské arcidiecéze s úkolem koordinace všech institucí diecézní kurie. Byl také jmenován členem rady konsultorů.\n\nDne 13. prosince 1987 byl jmenován pomocným biskupem v Barceloně, biskupské svěcení přijal 27. prosince téhož roku v barcelonské katedrále. 17. května 1991 se stal biskupem v Tortose, arcibiskupem Tarragony byl jmenován 20. února 1997.\nV roce 1996 se stal konsultorem Papežské rady pro laiky, od roku 1990 do roku 2002 byl předsedou právní komise Španělské biskupské konference. 16. prosince 2003 se stal členem Papežské rady pro výklad legislativních textů.\n\nV rámci reformy barcelonské arcidiecéze v červnu 2004, kdy z dosavadní barcelonské arcidiecéze vznikla církevní provincie, zahrnující katalánské hlavní město a dvě sufragánní diecéze Sant Feliu de Llobregat a Terrasa, ho papež Jan Pavel II. jmenoval barcelonským metropolitou.\nPři konzistoři 24. listopadu 2007 ho papež Benedikt XVI. povýšil do kardinálské hodnosti.\n\n\n"}
{"id": "833865", "url": "https://cs.wikipedia.org/wiki?curid=833865", "title": "Argentina na Letních olympijských hrách 2000", "text": "Argentina na Letních olympijských hrách 2000\n\nArgentina se účastnila Letní olympiády 2000 v 21 sportech. Zastupovalo ji 143 sportovců (98 mužů a 45 žen).\n\n"}
{"id": "833866", "url": "https://cs.wikipedia.org/wiki?curid=833866", "title": "Seznam kulturních památek v Sázavě", "text": "Seznam kulturních památek v Sázavě\n\n"}
{"id": "833867", "url": "https://cs.wikipedia.org/wiki?curid=833867", "title": "Seznam kulturních památek v Neustupově", "text": "Seznam kulturních památek v Neustupově\n\n"}
{"id": "833870", "url": "https://cs.wikipedia.org/wiki?curid=833870", "title": "Aurel von Jüchen", "text": "Aurel von Jüchen\n\nAurel von Jüchen (20. května 1902 Gelsenkirchen – 11. ledna 1991 Berlín) byl německý evangelický teolog, náboženský socialista a spisovatel. \n\nByl odpůrcem nacismu i komunismu. V letech 1950–1955 byl vězněn v gulagu Vorkuta na Sibiři.\n"}
{"id": "833881", "url": "https://cs.wikipedia.org/wiki?curid=833881", "title": "Argentina na Letních olympijských hrách 1996", "text": "Argentina na Letních olympijských hrách 1996\n\nArgentina se účastnila Letní olympiády 1996 v 20 sportech. Zastupovalo ji 178 sportovců (131 mužů a 47 žen).\n"}
{"id": "833885", "url": "https://cs.wikipedia.org/wiki?curid=833885", "title": "Miroslav Kovanič", "text": "Miroslav Kovanič\n\nMiroslav Kovanič (* 29. srpna 1960) je bývalý slovenský fotbalista, záložník. Po skončení aktivní kariéry působí jako trenér v nižších soutěžích.\n\nV československé lize hrál za ZVL Žilina. V československé lize nastoupil v 68 utkáních a dal 1 gól.\n\n"}
{"id": "833887", "url": "https://cs.wikipedia.org/wiki?curid=833887", "title": "Pavol Bajza (1961)", "text": "Pavol Bajza (1961)\n\nPavol Bajza (* 24. prosince 1961) je bývalý slovenský fotbalista, obránce.\n\nV československé lize hrál za ZVL Žilina. V československé lize nastoupil ve 2 utkáních.\n\n"}
{"id": "833889", "url": "https://cs.wikipedia.org/wiki?curid=833889", "title": "Bel Ami (rozcestník)", "text": "Bel Ami (rozcestník)\n\nOznačení Bel Ami má několik významů.\n"}
{"id": "833890", "url": "https://cs.wikipedia.org/wiki?curid=833890", "title": "Argentina na Letních olympijských hrách 1992", "text": "Argentina na Letních olympijských hrách 1992\n\nArgentina se účastnila Letní olympiády 1992 v 17 sportech. Zastupovalo ji 84 sportovců (67 mužů a 17 žen).\n\n"}
{"id": "833894", "url": "https://cs.wikipedia.org/wiki?curid=833894", "title": "Ľuboš Zuziak", "text": "Ľuboš Zuziak\n\nĽuboš Zuziak (* 20. září 1961), uváděný i jako Ľubomír Zuziak, je bývalý slovenský fotbalový útočník.\n\nV československé lize hrál za ZVL Žilina. Slovenskou ligu hrál i za DAC Dunajská Streda. V československé lize nastoupil v 25 utkáních a dal 1 gól. Ve slovenské lize nastoupil v 41 utkáních a dal 14 gólů.\n\n"}
{"id": "833896", "url": "https://cs.wikipedia.org/wiki?curid=833896", "title": "Seznam kulturních památek v Kokoříně", "text": "Seznam kulturních památek v Kokoříně\n\n"}
{"id": "833897", "url": "https://cs.wikipedia.org/wiki?curid=833897", "title": "EMEA", "text": "EMEA\n\nZkratka EMEA může mít tyto významy:\n\n"}
{"id": "833899", "url": "https://cs.wikipedia.org/wiki?curid=833899", "title": "Karol Belaník", "text": "Karol Belaník\n\nKarol Belaník (* 12. listopadu 1966) je bývalý slovenský fotbalista, brankář. Po skončení aktivní kariéry působí jako fotbalový funkcionář.\n\nV československé lize hrál za ZVL Žilina, Dukla Banská Bystrica, Bohemians Praha a Inter Bratislava. V československé lize nastoupil ve 12 utkáních.\n\n"}
{"id": "833901", "url": "https://cs.wikipedia.org/wiki?curid=833901", "title": "Argentina na Letních olympijských hrách 1988", "text": "Argentina na Letních olympijských hrách 1988\n\nArgentina se účastnila Letní olympiády 1988 v 18 sportech. Zastupovalo ji 118 sportovců (93 mužů a 25 žen).\n\n"}
{"id": "833902", "url": "https://cs.wikipedia.org/wiki?curid=833902", "title": "Chrám Sethiho I.", "text": "Chrám Sethiho I.\n\nChrám Sethiho I. je staroegyptský chrám ležící na západním břehu řeky Nil u vesnice Kurna, která se nachází nedaleko Luxoru. V 19. století byl chrám mezi cestovateli znám jako „Chrám v Kurně“, místní obyvatelé jej nazývali „Kasr er-Rubajk“ a staří Egypťané „Skvělý je Sethi v západních Thébách“. Chrám byl zasvěcen bohu Amonreovi a kultu Sethiho otce Ramesse I., který si během své krátké vlády nestačil postavit vlastní zádušní chrám. \n\nChrám byl obehnán mohutnou hradbou a prvním pylonem, za kterým se nacházelo první nádvoří a královský palác. Funkce paláce byla v podstatě rituální a byl v této podobě postaven vůbec poprvé, avšak v dalších chrámech se vyskytoval již běžně. Královský palác umožňoval, aby se zemřelý faraon během slavností zhmotnil v trůnní síni, kde byl zvěčněn v podobě sochy. Vstup do chrámu je v současné době poblíž východního rohu nádvoří, v místě, kde dříve vedla procesní cesta. Druhé nádvoří je od prvního odděleno dalším pylonem. Oba pylony, jež byly postaveny z nepálených cihel, do dnešní doby úplně zmizely. Samotný chrám postavený nad úrovní nádvoří byl postaven z pískovce a je stále dobře zachovalý. Chrám má trojdílnou strukturu v jehož středu se nachází hypostylová síň, která byla spojena s pylonem alejí sfing. V samotné síni se nacházejí sloupy s hlavicemi ve tvaru papyru. Po pravé straně se nachází nádvoří zasvěcené slunečnímu kultu a na levé straně je kaple zasvěcená kultu královskému. Stejný model byl použit u nedalekého zádušního chrámu královny Hatšepsut. V severní části chrámu se nachází nádvoří, kde jsou k vidění zbytky obětního oltáře. Nádvoří je lemováno výklenky se sochami Sethiho I. Zdi chrámu jsou zdobeny nízkými reliéfy, jež jsou velmi elegantně zpracované a stylem připomínají období 18. dynastie. K chrámu rovněž patřilo rozsáhlé skladiště, které sloužilo k úschově zemědělských produktů. V tomto Sethiho komplexu se objevilo poprvé, avšak v budoucnu bylo budováno i u dalších chrámů, mezi něž například patří zádušní chrám Sethiho syna Ramesse II. - Ramesseum.\n\nVzhledem ke své poloze byl chrám první zastávkou slavnostního procesí během nádherných slavností údolí. Během římské nadvlády bylo místo přeměněno na průmyslovou zónu, ve které pracovalo mnoho řemeslníků. V koptské době byl na severním nádvoří postaven kostel a na nádvořích vyrostla soukromá obydlí.\n\n"}
{"id": "833903", "url": "https://cs.wikipedia.org/wiki?curid=833903", "title": "Šupinatkovití", "text": "Šupinatkovití\n\nŠupinatkovití (Anomaluridae) je čeleď menších až středně velkých hlodavců z podřádu Anomaluromorpha, kam patří i noháčovití (Pedetidae). Zahrnuje 3 rody s celkem 7 druhy žijícími v tropických, okrajově i subtropických oblastech rovníkové Afriky.\n\nKromě šupinatky plchovité (\"Zenkerella insignis\") mají všechny ostatní druhy po bocích těla blánu, pomocí níž mohou plachtit ze stromu na strom. Jsou to převážně noční tvorové živící se hlavně tropickým ovocem a další vegetací. Český název těchto zvířat je odvozen od zvláštních šupin na jejich ocase.\n\nŠupinatky se vyskytují v rovníkové Africe od Guiney na západě přes Sierru Leone, Ghanu, Nigérii a další menší státy u pobřeží Guinejského zálivu; v centrální Africe pak přes Demokratickou republiku Kongo zasahuje i do Keni a Tanzanie až téměř k pobřeží Indického oceánu. Nejjižněji pak žijí v severních částech Angoly, Zambie a Malawi.\n\nObývají tropické deštné lesy a zasahují i do okrajových oblastí světlých tropických lesů, ale např. druh \"Anomalurus beecrofti\" se přizpůsobil i životu na plantážích olejnatých palem.\n\nZnámé rody jsou rozděleny do dvou podčeledí:\n\npodčeleď Anomalurinae\n\npodčeleď Zenkerellinae\n\nŠupinatky svým vzhledem připomínají létající veverky – zejména poletuchy a poletušky (tribus Pteromyini) – ale charakteristické znaky jejich zubů, lebky i dalších částí kostry bližší příbuznost vylučují. Vnější podobnost je zřejmě výsledkem adaptace na stejné prostředí.\n\nDélka jejich těla je v rozmezí 63–432 mm, ocas měří 60–456 mm. Jejich srst je hladká a většinou výrazně barevná. Mají dobře vyvinuté prsty se silnými drápy.\n\nU kořene ocasu mají dvě řady překrývajících se šupin, které jim pomáhají při lezení po hladké kůře stromů a zřejmě také působí jako protiskluzová podložka při přistávání. Ostatní část ocasu je osrstěná a na jeho konci bývá štětička chlupů.\n\nŠupinatky mají mezi předníma nohama, zadníma nohama a ocasem blánu, která je podobná bláně australských vakoveverek (rod \"Petaurus\"), ale vpředu je vyztužena chrupavčitým výběžkem, který vystupuje z loketního kloubu (poletuchy a poletušky mají podobný výrůstek, který však vychází ze zápěstí).\nOči a uši šupinatek jsou velké. Mají celkem 20 zubů; jejich zubní vzorec je\n\nVětšina šupinatek jsou noční tvorové, kteří začínají být aktivní krátce po západu Slunce. Šupinktka plchovitá (\"Zenkerella insignis\"), která jako jediná nemá po bocích těla blánu, žije denním životem. Podobně jako poletuchy nebo letuchy nejsou schopny aktivního letu, ale vhodným napínáním své blány dokáží přeletět velkou vzdálenost – byl pozorován let dlouhý 250 m.\n\nDoupata si budují v dutinách stromů až 40 m nad zemí. Přes den se někdy přidržují na kmenech stromů. Často žijí v párech a někdy se sdružují do větších skupin (např. šupinatka západoafrická).\n\nPotrava je obecně rostlinná; konkrétněji je známá jen u některých druhů – jde o tropické ovoce, květy a listy, ale i kůra stromů a hmyz.\n\nŽádný druh této čeledi není ohrožen a v červeném seznamu druhů jsou tedy šupinatky vyhodnoceny jako málo dotčený druh. Pouze u šupinatky západoafrické (\"Anomalurus pelii\"), dříve považované za obecně se vyskytující druh v Libérii, Pobřeží slonoviny a Ghaně, není dostatek pozorování z novějšího období, a proto je její „stupeň ohrožení“ označen jako Chybí údaje.\n\n\n"}
{"id": "833907", "url": "https://cs.wikipedia.org/wiki?curid=833907", "title": "Argentina na Letních olympijských hrách 1972", "text": "Argentina na Letních olympijských hrách 1972\n\nArgentina se účastnila Letní olympiády 1972 v 12 sportech. Zastupovalo ji 92 sportovců (88 mužů a 4 ženy).\n"}
{"id": "833911", "url": "https://cs.wikipedia.org/wiki?curid=833911", "title": "Ľubomír Javorský", "text": "Ľubomír Javorský\n\nĽubomír Javorský (23. září 1949 Veľký Šariš – 7. listopadu 2005 Košice) byl slovenský politik za HZDS, po sametové revoluci československý poslanec Sněmovny národů Federálního shromáždění, v 90. letech slovenský ministr zdravotnictví a poslanec Národní rady SR.\n\nV letech 1965–1968 vystudoval SVVŠ Tarase Ševčenka v Prešově a pak v letech 1968–1974 Lékařskou fakultu Univerzity Pavla Jozefa Šafárika v Košicích. V 70. letech působil jako stomatolog na OÚNZ Stará Ľubovňa, pak v období let 1979–1992 jako pracovník úseku stomatologické chirurgie na OÚNZ Prešov. Později ještě v červnu 1998 obhájil dizertaci a získal titul PhD.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Veľký Šariš. V letech 1992–1994 byl ředitelem Nemocnice s poliklinikou v Prešově.\n\nV třetí vládě Vladimíra Mečiara zastával v letech 1994–1998 post slovenského ministra zdravotnictví.\n\nPo odchodu z ministerské funkce byl primářem stomatochirurgie a přednostou Klininy mixilofaciální chirurgie Nemocnice s poliklinikou v Prešově. Působil i na Fakultě zdravotnictví na Prešovské univerzitě. Nadále byl členem HZDS, ale v poslední době se již neúčastnil krajských schůzí strany. Před 12. hodinou 7. listopadu 2005 ho našla manželka v jejich rodinném domě ve Veľkém Šariši s prostřelenou hlavou. Zemřel téhož dne krátce po převozu do košické fakultní nemocnice. Spáchal sebevraždu legálně drženou pistolí.\n\n"}
{"id": "833913", "url": "https://cs.wikipedia.org/wiki?curid=833913", "title": "Argentina na Letních olympijských hrách 1968", "text": "Argentina na Letních olympijských hrách 1968\n\nArgentina se účastnila Letní olympiády 1968 v 12 sportech. Zastupovalo ji 89 sportovců (84 mužů a 5 žen).\n"}
{"id": "833914", "url": "https://cs.wikipedia.org/wiki?curid=833914", "title": "GSM procedury", "text": "GSM procedury\n\nPo zapnutí mobilního telefonu pro síť GSM se provede procedura nazývaná Připojení IMSI (IMSI attach). Tato procedura slouží k zaregistrování mobilního telefonu v síti obsluhované určitou dvojicí Mobile Switching Center (MSC) a Visitor Location Register (VLR). Pokud mezi vypnutím a zapnutím mobilní telefon změnil Location area (LA), procedura Připojení IMSI způsobí Location update.\n\nPo zapnutí hledá mobilní telefon mobilní síť, ke které by se mohl připojit. Jakmile takovou síť identifikuje, pošle zprávu, že je připravený pracovat v síti (stav idle). Tato zpráva způsobí, že Visitor Location Register (VLR) zkontroluje, zda má ve své databázi záznam pro příslušného účastníka.\nPokud záznam neexistuje, VLR získá kopii informací o účastníkovi z Home Location Register (HLR) v jeho domovské síti. Pak vrátí mobilnímu telefonu potvrzení. Procedura Připojení IMSI se skládá z následujících kroků:\n\n1. Mobilní telefon kanálem RACH zašle zprávu Channel Request na BSS.\n\n2. BSS odpoví kanálem AGCH zprávou Immediate Assignment a přiřadí mobilnímu telefonu SDCCH.\n\n3. Mobilní telefon přepne na přiřazený SDCCH a odešle požadavek Location Update na BSS. V požadavku je buď IMSI nebo TMSI.\n\n4. BSS potvrdí zprávu. Potvrzení pouze informuje mobilní telefon, že BTS zprávu přijala; neznamená, že location update byl zpracován. \n\n5. BSS přepošle požadavek Location Update na MSC/VLR.\n\n6. MSC/VLR přepošle IMSI na HLR a požádá o ověření IMSI a autentizační trojici (Authentication Triplets).\n\n7. HLR přepošle IMSI na Authentication Center (AuC) a požádá o autentizační trojici.\n\n8. AuC Vygeneruje trojici a odešle jí s IMSI zpátky na HLR.\n\n9. HLR zkontroluje, že příslušné IMSI může pracovat v síti a má povoleny účastnické služby. Pak přepošle IMSI a Triplet na MSC/VLR. \n\n10. MSC/VLR uloží SRES a Kc, pošle RAND na BSS a nařídí BSS, aby mobilní telefon autentizovala.\n\n11. BSS pošle mobilnímu telefonu zprávu Authentication Request. Jediný parametr ve zprávě je RAND.\n\n12. Mobilní telefon pomocí RAND vypočte SRES a pošle jej zpátky BSS pomocí SDCCH v Authentication Response. BSS pošle SRES na MSC/VLR.\n\n13. MSC/VLR porovná SRES, které vygenerovalo AuC, se SRES, které vygeneroval mobilní telefon. Pokud se shodují, znamená to, že autentizace byla úspěšná. \n\n14. MSC/VLR pošle Kc pro mobilní telefon na BSS. Kc se nikdy neposílá přes rádiové rozhraní. BSS uloží Kc a pošle příkaz Set Cipher Mode mobilnímu telefonu. CIPH_MOD_CMD oznámí telefonu, jaké šifrování používat (A5/X); zpráva neobsahuje žádnou další informaci.\n\n15. MS okamžitě přepne do šifrovaného režimu s algoritmem A5. O tohoto okamžiku se všechny přenosy šifrují. Vrátí zprávu Ciphering Mode Complete message BSS.\n\n16. MSC/VLR pošle zprávu Location Updating Accept BSS a vygeneruje pro mobilní telefon nové TMSI. Přiřazení TMSI je funkce VLR. BSS buď pošle TMSI ve zprávě LOC_UPD_ACC nebo pošle zvláštní zprávu TMSI Reallocation Command. V obou případech rádiové rozhraní pracuje v šifrovaném režimu, takže TMSI nelze odchytit. \n\n17. Mobilní telefon pošle zprávu TMSI Reallocation Complete na MSC/VLR.\n\n18. BSS instruuje telefon, aby přešel do idle mode, posláním zprávy Channel Release. BSS pak uvolní SDCCH.\n\n19. MSC/VLR pošle zprávu Update Location na HLR. HLR zaznamená, které MSC/VLR nyní obsluhuje mobilní telefon, takže na dotaz o umístění mobilního telefonu lze vrátit konkrétní MSC.\n\nOdpojení IMSI (IMSI detach) je postup, při kterém je síť informována, že mobilní telefon je nedostupný (vypnutý nebo mimo signál).\n\nMobilní telefon si před vypnutím vyžádá signalizační kanál.\nKdyž mu je přidělen, telefon pošle zprávu IMSI detach na VLR.\nKdyž VLR přijme zprávu IMSI detach, příslušné IMSI je označeno jako odpojené (detached) nastavením IMSI detach příznaku. HLR o tom není informováno a VLR nepotvrzuje odpojení IMSI telefonu.\nPokud je špatná kvalita signálu, když se provádí odpojení IMSI, VLR nemusí požadavek odpojení IMSI v pořádku přijmout. Protože se potvrzení mobilnímu telefonu neposílá, telefon se nepokouší posílat zprávy odpojení IMSI znovu. Proto síť GSM může nesprávně považovat mobilní telefon za stále připojený.\n\nBTS v síti GSM vysílá na broadcast kanálech na rádiovém rozhraní (které se nazývá Um) informace o síti. Tyto informace mj. obsahují, zda jsou povoleny periodické aktualizace polohy. Pokud ano, mobilní telefon musí v intervalech udaných sítí aktualizace polohy posílat. Pokud je mobilní telefon vypnutý a neprovedl správně proceduru Odpojení IMSI, síť předpokládá, že mobilní telefon je nedostupný (vypnutý nebo mimo signál) a VLR provede Implicitní odpojení IMSI.\n\nTato procedura slouží k aktualizaci umístění mobilního telefonu v síti a je podrobněji popsána na stránce o Mobility Managementu.\n"}
{"id": "833915", "url": "https://cs.wikipedia.org/wiki?curid=833915", "title": "Tomáš Kádner", "text": "Tomáš Kádner\n\nTomáš Kádner (* 22. listopadu 1955) je český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, počátkem 21. století krátce poslanec Poslanecké sněmovny.\n\nDo roku 1991 pracoval jako samostatný výzkumný a vývojový pracovník v oboru ochrany životního prostředí. Pak se angažoval v politice. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992.\n\nOd roku 1993 působil na postu místostarosty městské části Praha 20 (Horní Počernice). Do zastupitelstva této městské části byl zvolen v komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 i komunálních volbách roku 2010. Po volbách v roce 2002 byl zvolen do Poslanecké sněmovny Parlamentu České republiky za ODS. Mandát nabyl až dodatečně v lednu 2006 jako náhradník poté, co rezignoval poslanec Vladimír Doležal.\n\nV roce 2012 jako místostarosta Horních Počernic podpořil vznik nové radniční koalice za účasti KSČM, čímž vyvolal polemické reakce, protože ODS má na místní úrovni spolupráci s komunisty zakázanou.\n\n"}
{"id": "833923", "url": "https://cs.wikipedia.org/wiki?curid=833923", "title": "Pomsta bývá nejsladší natřikrát", "text": "Pomsta bývá nejsladší natřikrát\n\nPomsta bývá nejsladší natřikrát (anglicky \"Revenge Is a Dish Best Served Three Times\") je 11. díl 18. řady amerického animovaného seriálu \"Simpsonovi\". Premiéru v USA měl 28. ledna 2007. Scénář napsal Joel H. Cohen.\n\nRodina je na projížďce autem s novým satelitním rádiem. Najednou jim do cesty vjede Rich Texan (texaský zbohatlík). Homer mu začne z okénka auta hrozit pomstou s baseballovou pálkou v ruce. Marge se mu ale snaží domluvit, že pomsta není žádným řešením a vypráví mu příběh jménem Hrabě Monte-Špeko (parodie na román \"Hrabě Monte Cristo\")\n\nPříběh se odehrává se Francii. Homer s Marge mají 2 děti – Barta a Lízu. Jsou bohatí a Vočko Homerovi závidí. Tak jeho jménem vytvoří dokument, kvůli kterému je Homer odsouzen za vlastizradu. Ve vězení dělají Lenny a Carl ostrahu. Homer má spoluvězně – Burnse. Ten mu prozradí, že už 30 let kope tunel z vězení, a navíc mu dá mapu pokladu. Homer pomocí tunelu uteče a 5 let plánuje pomstu. Celé město je pozváno do jeho zámku, kde na Vočkovi vykoná svou pomstu. Pak ale zjistí, že Marge a děti měly Vočka rádi. Poučení zní, že pomsta plodí jen neštěstí. Homer (v autě) ale Marge vůbec neposlouchal.\n\nDruhý příběh o pomstě vypráví Líza. Jmenuje se Pomsta šprtů (parodie na film Pomsta šprtů z roku 1984). Martin Prince sestrojí Vendetátor – rukavici schopnou pomsty. Milhouse si ji vezme a začne se jejich tyranům mstít. Později se ale začne mstít úplně všem ve škole i úplně novým žákům. Líze ale ublížit nedokáže a rukavici zahodí. Pak si ji vezme Nelson. Poučení z toho příběhu zní, že pokud se někdo mstí, stane se stejně zlým jako ten komu se mstí.\n\nHomer konečně dožene Texasana ale ještě začne svůj příběh vyprávět Bart. Jmenuje se Bartman začíná (parodie na film Batman začíná). Bartovi rodiče zabil zloduch Haďák. Homer z posledních sil chce po Bartovi pomstít svou smrt. Děda Simpson mu pomůže s výcvikem. Bart začne chytat zloduchy po celém městě, ale stále nemůže najít muže, který zavraždil jeho rodiče. Ten se pokusí vykrást muzeum a tam se mu pomstí. Napíchne ho na hadí zuby.\n\nMezitím si Homer a Texasan popovídali a zjistili, že mají hodně společného a usmířili se. Závěrečné titulky začínají slovy: \"Věnováno všem, kteří zahynuli ve Hvězdných válkách\". Následuje výčet jmen.\n"}
{"id": "833924", "url": "https://cs.wikipedia.org/wiki?curid=833924", "title": "Kamil Kalina", "text": "Kamil Kalina\n\nKamil Kalina (* 5. července 1945 Praha) je český vysokoškolský pedagog, psychiatr, adiktolog a psycholog, politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nVystudoval Lékařskou fakultu (1970) i Filozofickou fakultu Univerzity Karlovy (1978, obor psychologie). Specializuje se na psychiatrii, adiktologii a psychoterapii. V roce 2008 se habilitoval na Univerzitě Palackého v oboru klinická psychologie. Od roku 1968 pracoval v oboru klinické a sociální psychiatrie a psychologie. Od konce 80. let se zaměřoval i na problematiku užívání návykových látek. V roce 1991 spoluzakládal nadaci Filia.\n\nPo sametové revoluci se zapojil i do veřejného a politického života. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992.\n\nOd konce roku 1992 byl výkonným viceprezidentem nadace Filia. Patřil signatářům takzvaného vánočního memoranda, které vyzvalo českou vládu ke koncepčnímu přístupu k drogové politice. V roce 1993 byl jmenován prvním národním protidrogovým koordinátorem ČR, byl výkonným místopředsedou Meziresortní protidrogové komise. Do roku 1997 byl vedoucím školy veřejného zdravotnictví IPVZ a náměstkem ministra zdravotnictví ČR. Od roku 1994 rovněž externě spolupracoval s občanským sdružením Sananim. Zde pak po odchodu z politiky pracoval na plný úvazek v letech 1998–2007 jako ředitel pro zdravotní péči a vzdělávání a na dalších vedoucích postech.\n\nOd února 2007 se opětovně stal národním protidrogovým koordinátorem na Úřadu vlády ČR. Působí jako pedagog na IPVZ, v akreditovaném psychoterapeutickém institutu SUR a dříve také na Fakultě humanitních studií Univerzity Karlovy. Od roku 2005 učí i na 1. lékařské fakultě Univerzity Karlovy, zpočátku jako odborný asistent, od roku 2008 jako docent a zástupce vedoucího Centra adiktologie pro výuku. Jeho manželkou byla výtvarnice Jana Kalinová, která zemřela roku 2004. Měli spolu tři děti. Hlásí se k římskokatolické církvi , a je rytířem katolického Řádu sv. Lazara, kde byl dlouholetým velitelem Pražské komendy.\n\nDlouhodobě byl aktivní v komunální politice. V komunálních volbách roku 1998, komunálních volbách roku 2002 a komunálních volbách roku 2006 kandidoval za ODS do Zastupitelstva městské části Praha 6, ale ani jednou neuspěl.\n\n"}
{"id": "833926", "url": "https://cs.wikipedia.org/wiki?curid=833926", "title": "Megawati Sukarnoputri", "text": "Megawati Sukarnoputri\n\nDiah Permata Megawati Setiawati Sukarnoputri, většinou označovaná prostě Megawati (Sukarnoputri není příjmení, ale patronymum) (* 23. ledna 1947) je indonéská politička, jedna z nejvýznamnějších politických postav postsuhartovské Indonésie.\n\nNarodila se jako dcera Sukarna.\n\nV letech 2001–2004 byla indonéskou prezidentkou. V letech 1999–2001 byla viceprezidentkou svého předchůdce Abdurrahmana Wahida. Byla první ženou v čele své země a historicky šestou ženou v čele převážně muslimského státu (po Bénazír Bhuttové v Pákistánu, Chálidě Zijáové a Hasíně Vadžídové v Bangladéši, Tansu Çillerové v Turecku a Mame Madior Boye v Senegalu). Je dcerou prvního indonéského prezidenta Sukarna. Od roku 1998 vede politickou stranu \"Partai Demokrasi Indonesia Perjuangan\" (Indonéská demokratická strana – Boj). Časopis Forbes ji roku 2004 zařadil mezi osm nejmocnějších žen světa.\n\nViceprezidentkou se stala po prvních svobodných volbách roku 1999, které její strana sice vyhrála, ale ona sama nenašla podporu mezi zbylými stranami v parlamentu a prezidentem byl zvolen předseda menší muslimské strany Abdurrahman Wahid. V rámci hledání širokého kompromisu Wahid nabídl Megawati funkci viceprezidentky. Po velké vnitropolitické a ústavní krizi byl však Wahid nakonec sesazen a stejný parlament zvolil Megawati přece jen do nejvyšší funkce. Ve dvou následujících volbách však prohrála se Susilo Bambang Yudhoyonoem.\n\n"}
{"id": "833953", "url": "https://cs.wikipedia.org/wiki?curid=833953", "title": "Seznam kulturních památek v Roztokách (okres Praha-západ)", "text": "Seznam kulturních památek v Roztokách (okres Praha-západ)\n\n"}
{"id": "833954", "url": "https://cs.wikipedia.org/wiki?curid=833954", "title": "Zdeněk Klanica", "text": "Zdeněk Klanica\n\nZdeněk Klanica (28. listopadu 1938 Troubsko – 29. července 2014) byl český archeolog specializující se na období Velké Moravy a politik KSČM, po sametové revoluci československý poslanec Sněmovny národů Federálního shromáždění, v 90. letech poslanec Poslanecké sněmovny.\n\nMaturoval v Mikulově, pak vystudoval Univerzitu Jana Evangelisty Purkyně v Brně (dnešní Masarykova univerzita), kde promoval roku 1960. Nastoupil jako odborný asistent do Archeologického ústavu Československé akademie věd. V letech 1960 - 1990 působil jako archeolog na výzkumu slovanského hradiště v Mikulčicích, přičemž od roku 1975 byl vedoucím tamních archeologických prací. Podílel se na mnoha nálezech v této lokalitě, včetně sakrálních staveb. Podílel se na přípravě výstav o Velké Moravě a vydal několik monografií o této historické etapě. Publikace \"Outstanding Scholars of the 20th Century\" (Cambridge 2000) ho řadí mezi 2000 nejvýznamnějších vědců 20. století. v 70. letech byl agentem, důvěrníkem a tajným spolupracovníkem Státní bezpečnosti.\n\nPo roce 1989 se politicky angažoval. Ve volbách roku 1992 byl za KSČM, respektive za koalici Levý blok, zvolen do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nVe volbách v roce 1996 byl zvolen do Poslanecké sněmovny Parlamentu České republiky za KSČM a poslanecký mandát obhájil ve volbách roku 1998. V dolní komoře českého parlamentu setrval do roku 2002. Ve volbách do Evropského parlamentu v roce 2004 neúspěšně kandidoval za KSČM do EP.\n\nPůsobil po jistou dobu i jako místopředseda ÚV KSČM. V roce 2009 mu byla udělena Cena Jihomoravského kraje. Dne 28. října 2014 mu český prezident Miloš Zeman udělil medaili Za zásluhy I. stupně.\n\n\n"}
{"id": "833955", "url": "https://cs.wikipedia.org/wiki?curid=833955", "title": "Susilo Bambang Yudhoyono", "text": "Susilo Bambang Yudhoyono\n\nSusilo Bambang Yudhoyono (* 9. září 1949) je indonéský politik. V letech 2004 až 2014 zastával funkci prezidenta Indonésie. V letech 1999–2000 byl ministrem hornictví a energetiky, v letech 2000–2004 ministrem sociálních věcí a bezpečnosti. Je představitelem středopravicové Demokratické strany, kterou roku 2001 založil (vznikla symbolicky na jeho narozeniny), v jejímž čele však oficiálně nikdy nestál (v praxi ji řídí z pozice předsedy výkonného výboru). Ve funkci prezidenta vydal i tři popová alba.\n\n"}
{"id": "833960", "url": "https://cs.wikipedia.org/wiki?curid=833960", "title": "Kostel svatého Jakuba Staršího (Kutná Hora)", "text": "Kostel svatého Jakuba Staršího (Kutná Hora)\n\nKostel svatého Jakuba Staršího je gotický městský kostel v Kutné Hoře. Výstavba probíhala od první poloviny 14. století až do 15. století a svým dílem přispěla i parléřovská huť. Kostel je snadno rozpoznatelný díky dvojici věží západního průčelí, z nichž severní měří 80m a jižní nebyla nikdy dostavěna. V roce 1995 byl spolu s dalšími památkami historického centra Kutné Hory zapsán na Seznam světového dědictví UNESCO\n\nNa konci 13. století existovaly na území dnešní Kutné Hory dva církevní subjekty: sedlecký klášter cisterciáků a malínská farnost. Ta byla sice také pod kontrolou cisterckého kláštera, ovšem s rozvojem města Kutná Hora nabírala na významu. V době prosperity se někdy po roce 1300 začíná stavět dnešní kostel sv. Jakuba, který byl ale původně zasvěcen Panně Marii. Stavbu zaštiťovaly místní patricijské rody a mincíři a pregéři. Známými sponzory byli Ruthard a Bořita z Košic. Sedlecký klášter se dlouhou dobu snažil zachovat vliv na malínskou farnost, což měšťané nevnímali nejlépe. Zpočátku sloužil kostel jako filiální kostel malínské farnosti, až v roce 1410 byl bulou Jana XXIII ustanoven v Kutné Hoře samostatný farní obvod, čímž se ukončila podřízenost sedleckému klášteru.\n\nDo roku 1350 byl dostavěn presbytář a další výstavba pokračovala v několika etapách s přerušením v době husitských válek, i když v roce 1420 byl v podstatě už dokončen. V roce 1424 byl zasažen požárem. Chrám je navržen jako halové trojlodí se čtyřmi kaplemi uzavírající boční lodě. Kostel hrál důležitou roli během náboženských jednání, která se zde odehrávala v 15. století. V 15. a 16. století se zde působili biskupové světící kališnické kněze: biskup Augustin Lucián Sankturienský a Filip Villanuova. Kostel spravovala až do roku 1620 utrakvistická církev, po změně náboženských poměrů byl vrácen katolické církvi. Od 14. do 16. století se pro kostel používalo označení „vysoký“.\nBěhem let byl kostel mnohokrát opravován a částečně přestavován. K opravě střechy došlo v roce 1650 a znovu po dvou stech letech byla pro krytinu zvolena břidlice. Časté opravy si vyžádala severní věž, do které několikrát udeřil blesk. V roce 1602 byla stažena železnými pruty a v roce 1698 byla opravena věžní báň, která byla ovšem silně poškozena bouří v roce 1740.\n\nZnámými zvony kostelní věže je zvon Vorel z roku 1478, zhotovený kovolitcem Prokopem Konvářem a zvon Václav, zhotovený Ondřejem Ptáčkem. Zvon Vorel byl po svém přelití přejmenován na Karla Boromejského. Další ze zvonů v roce 1852 pukl, později byl přelit, ale při vytahování na věž spadl a musel být znovu přelit. Během 1. a 2. světové války bylo všech pět zvonů svatojakubské zvonice zabráno pro válečné účely.\n\nDne 7. října 2017 byl do zvonice kostela nainstalován nový zvon s názvem Jakub Maria. Autorem zvonu je zvonař Petr Rudolf Manoušek a autorem plastické výzdoby zvonu je akademický sochař Jaroslav Hylas. Byl pořízen z výtěžku sbírky, která přinesla částku 3 411 968 Kč. Cena vlastního zvonu je necelé dva miliony korun, zbytek částky byl vynaložen na úpravu zvonové stolice a na vyzdvižení zvonu do zvonice. To bylo provedeno tradiční středověkou technikou pomocí vrátku pod vedením tesařského mistra Petra Růžičky a statika Víta Mlázovského. Předtím zvon požehnal královéhradecký biskup Mons. Jan Vokál.\n\nOd 80. let 19. století probíhaly v kostele některé dílčí opravy, kdy byly vyspraveny kružby devíti oken, zbourána barokní předsíň u severního vchodu, předlážděna podlaha a dodány nové varhany od firmy Mölzer. Daleko rozsáhlejší obnova se však uskutečnila v letech 1941–1946. Iniciátorem oprav byl arciděkan P. Karel Volrlíček. Restaurace byla plánovaná už od roku 1914, kdy byl schválen rozpočet, ale akci zdržela 1. světová válka a další průtahy. K opravě bylo přikročeno až v roce 1941, kdy byla vybrána kutnohorská firma ing. Jaromíra Dajbycha. Kostel byl v mnohem horším stavu než se předpokládalo a možná neměl daleko k celkovému kolapsu. Statice kostela nepomohla ani zemětřesení v letech 1348, 1411, 1580, 1588, 1590, 1615, 1690 a 1768. V souvislosti s rekonstrukcí byl vydán \"Sborník prací o stavebním vývoji a obnově kostela\". Chrám byl znovu vysvěcen biskupem Dr. Mořicem Píchou 20. října 1946.\n\nV rámci Programu záchrany architektonického dědictví bylo v letech 1995-2014 na opravu památky čerpáno 6 950 000 Kč.\nChrám je koncipován jako halové trojlodí s křížovou žebrovou klenbou. To znamená, že všechny jeho lodě jsou stejně vysoké – zde 19 m. Na východě je protáhlý presbytář zakončený polygonálním závěrem. Zvláštností je, že poslední mezera mezi pilíři v západní části lodi je přibližně poloviční oproti vzdálenostem ostatním pilířů v kostele. Gotický chrám nedisponuje rozvinutým opěrným systémem jako třeba chrám sv. Barbory, ale prostorově úspornějšími opěrnými pilíři. Ty se zde navíc objevují ve dvou velikostech: starší typ je vyšší a mladší nižší. Kostel stojí jen kousek od svahu na jižní straně.\n\nBoční lodě jsou zakončeny na východní a západní straně kaplemi: v severní lodi to je Mincířská kaple na východě a Šenkýřská kaple na západě pod severní věží. Nad Mincířskou kaplí byla později (1490) dostavěna tzv. Charvátovská kruchta zakrývající utrakvistické fresky. Ty byly objeveny pod omítkou při rekonstrukci v roce 1941. V jižní lodi se nachází černá kaple Bolestné Matky Boží pod jižní věží a Ruthardská kaple na východní straně. Ta byla pojmenovaná podle významného donátora Jana Kunclina Rutharda. Nad kaplí byla na konci 15. století postavena tzv. literátská kruchta nesoucí barokní varhany. Každá z bočních lodí má i oltář veprostřed: sv. Ludmily v severní lodi a sv. Václava v jižní; díky této kompozici se může stavba částečně blížit centrále.\n\nSignifikantním rysem kostela je dvojice věží západního průčelí. Severní věž je vysoká 80m a je opatřena barokní cibulovou bání. Dole je částečně zkosena, aby roh věže nepřekážel úzké ulici. Pod hlavní římsou věže obloučkový panel, tzv. kutnohorský vlys, protože se vyskytuje i na jiných kostelech v Kutné Hoře.\nJižní věž má sice vlastní opěrné pilíře, které u severní věže vůbec nejsou, ale dosahuje jen asi polovinu výšky severní věže a je zakončena jehlanovou střechou. Věž pravděpodobně nebyla dostavěna z důvodu nestabilního podloží, podle jiných zdrojů se s ní nepočítalo už od začátku výstavby s odkazem na rozdílné provedení kaplí pod věžemi.\nChrám nedisponuje klasickým západním štítem, ale v západním průčelí se nachází okno s bohatou plaménkovou kružbou od parléřovské huti.\n\nVětšina interiérového vybavení je barokní, přestože dominantním prvkem chrámu jsou gotické křížové žebrové klenby. Gotické lavice v presbytáři zhotovil řezbář Jiří z Elkuše v roce 1484, restaurovány byly v 19. století. Cínová křtitelnice pochází od kovolitce Ondřeje Ptáčka. Dvě barokní zpovědnice byly získány pro kostel v roce 1802 ze zrušeného sedleckého kláštera. Během let zde byly několikrát zakoupeny varhany, poprvé v roce 1488; v současné době jsou v kostele dvoje – na hlavním kůru a na tzv. literátské kruchtě. Na přerušených příporách pilířů hlavní lodi jsou umístěny sochy českých patronů: sv. Václava, Ludmily, Jakuba, Vojtěcha, Zikmunda a Barbory.\n\nDnešní oltář pochází z vrcholného baroka z let 1677–78 a zhotovil ho řezbář Kašpar Eigler podle návrhu Jakuba Riedla. Do oltáře byl později vsazen obraz F. X. Palka a nad ním je oválný obraz Sv. Trojice od Petra Brandla. Sochy apoštolů po stranách zhotovil pražský sochař David Schultner mezi lety 1679–1680. Z kraje 19. století byl oltář mramorován a pozlacen.\n\n\n\n\n\n"}
{"id": "833962", "url": "https://cs.wikipedia.org/wiki?curid=833962", "title": "Vítězslav Deršák", "text": "Vítězslav Deršák\n\nVítězslav Deršák (9. června 1919 – ) byl český fotbalový brankář. Kromě fotbalu se věnoval také atletice, překonal i slovenský rekord ve skoku vysokém. Jeho bratři Jaroslav Deršák a Zdeněk Deršák byli také ligoví fotbalisté.\n\nV československé lize hrál za ŠK Bratislava a SK Slavia Praha. Nastoupil v 50 ligových utkáních. Se Slavií získal třikrát ligový titul.\n\n"}
{"id": "833963", "url": "https://cs.wikipedia.org/wiki?curid=833963", "title": "Clea DuVall", "text": "Clea DuVall\n\nClea Helen D'Etienne DuVall (narozena 25. září 1977) je americká herečka. Nejvíce je známá díky rolím Sofie v televizním seriálu \"Carnivàle\" a ve filmech jako jsou \"Fakulta\" (1998), \"Narušení\" (1999), a \"Nenávist\" (2004) a v seriálu \"Hrdinové\" (2006). V roce 2012 získala roli Cory Lijek v oscarovém filmu \"Argo\".\n\nDuVall se narodila v Los Angeles v Kalifornii jako jediné dítě Rosemary a Stephena DuVallových. Její otec je také herec, nejvíce známý díky roli Connora ve filmu \"Hlídač\" se Stevenem Seagalem. Její rodiče se rozvedli, když jí bylo 12 let. Její matka se znovu provdala, a tak Clea opustila střední školu a přestěhovala se s ní do jejího bytu. Bavila se tím, že si zapamatovávala jednotlivé scény z filmů, či seriálů. Díky tomu se rozhodla, že se chce stát herečkou. Vrátila se na střední školu, tentokrát na Los Angeles County High School of the Arts a ve volném čase pracovala, aby si mohla studium dovolit. Není nijak příbuzná s hercem Robertem Duvallem, ani s herečkou Shelley Duvall.\n\nPřed svým debutem ve filmu \"Little Witches\" pracovala v kavárně. Její průlomová role byla ve filmu režiséra Roberta Rodrigueze \"Fakulta\" z roku 1998, ve kterém hrála po boku Elijah Wooda a Joshe Harnetta. Následovaly role ve filmech \"Narušení\", \"The Astronaut's Wife\", \"Taková normální holka\", \"But I'm a Cheerleader\", \"Duchové Marsu\" a \"Třináct rozhovorů o tomtéž\".\n\nPo působení ve filmech \"The Laramie Project\", \"Identita\" a \"21 gramů\", účinkovala v seriálu stanice HBO oceněným cenou Emmy \"Carnivàle\", který se vysílal v letech 2003–2005. Během toho času hrála také v televizním filmu \"Hlava nehlava\" (za který byla nominována na cenu Satellite Award) a po boku Sarah Michelle Gellar ve filmu \"Nenávist\". Po boku herečky Sarah Michelle Gellar si také zahrála v seriálu \"Buffy, přemožitelka upírů\". V díle \"Out of Mind, Out of Sight\" ztvárnila nevýraznou studentku střední školy, která se stala doslova neviditelnou.\n\nOstatní projekty, na kterých se podílela zahrnují filmy \"Výbor ťuťu ňuňu cecíků\", \"Zodiac\" režiséra Davida Finchera a seriál stanice NBC \"Hrdinové\". V roce 2008 si zahrála po boku Anne Hathaway ve filmu \"Cestující\".\n\nMezi její nedávné úspěchy patří role Cory Lijek, japonské Američanky a jedné ze šesti amerických diplomatů, kteří byli zadrženi v Iráku v roce 1980, ve filmu Bena Afflecka, \"Argo\", a role v druhé řadě amerického seriálu \"American Horror Story\".\nDuVall režírovala krátkometrážní snímek s názvem \"It's Not Easy Being Green (Není lehké být zelený)\", ve kterém si i zahrála po boku Leishy Hailey a Carly Gallo. Nafotila také promo snímky kapely Uh Huh Her.\n\n"}
{"id": "833964", "url": "https://cs.wikipedia.org/wiki?curid=833964", "title": "Zdeněk Deršák", "text": "Zdeněk Deršák\n\nZdeněk Deršák (6. září 1916 Lázně Bělohrad – ) byl český fotbalový útočník. Jeho bratři Jaroslav Deršák a Vítězslav Deršák byli také ligoví fotbalisté.\n\nV československé lize hrál za ŠK Bratislava a za SK Pardubice. Rychlé a technicky vybavené pravé křídlo. V roce 1937 mu v zápase na Kladně zalehl a zlomil nohu stokilový brankář Tichý a přerušil tak jeho slibnou kariéru.\n\n"}
{"id": "833968", "url": "https://cs.wikipedia.org/wiki?curid=833968", "title": "Klášter Svatý Jan pod Skalou", "text": "Klášter Svatý Jan pod Skalou\n\nKlášter ve Svatém Janu pod Skalou historicky patřil k řádu svatého Benedikta. Byl postaven na místě jeskyně legendárního poustevníka svatého Ivana a zrušen byl za Josefa II. Pro svou architektonickou a kulturní hodnotu je zapsán do seznamu kulturních památek České republiky a v roce 2018 byl prohlášen národní kulturní památkou České republiky.\n\nPodle legendy stávala na místě kláštera původně kaplička. Nechal ji údajně vystavět kníže Bořivoj poté, co mu to jako úkol vyplývající z poselství sv. Jana Křtitele sdělil před svou smrtí poustevník Ivan. V roce 1030 daroval kníže Břetislav I. kapli sv. Jana benediktinskému klášteru Ostrov u Davle, který zde v polovině 11. století založil dceřiný klášter. V roce 1310 zde vzniklo proboštství.\n\nRoku 1420 byl mateřský klášter dobyt husitskými vojsky a zničen. Přeživší mniši se přesunuli do Sv. Jana, tehdy nazývaného „Svatý Ivan ve skalách“. Od roku 1517 se datuje definitivní přesídlení mnichů z Ostrova do Svatojanského kláštera, tehdy také opat Jan V. jako první přijímá titul „Opat u sv. Jana na Ostrově a ve Skalách“.\n\nV těchto dobách byl významným donátorem kláštera šlechtic Oldřich Zajíc z Hazmburka († 1494), kterého lze považovat v podstatě za druhého zakladatele kláštera. Financoval např. výstavbu nového jeskynního kostela při Ivanově poustevně a vystavěl zde několik zděných budov. Podle něj je nazýván starý kostel jako „Hasenburský“ a jeho erb se od té doby stal součástí klášterního znaku.\n\nRoku 1584 zde byly znovu nalezeny a vyzvednuty po staletí pečlivě ukrývané ostatky sv. Ivana. Od této chvíle se začala úcta k Ivanovi šířit do dalekého okolí a započala tradice slavných svatojanských poutí (poslední neděle v červnu). Velkolepá procesí byla zprvu iniciována hlavně jezuity. V době jejich největšího rozkvětu se jich zúčastnili i císařové Matyáš, Ferdinand II., Ferdinand III. a Leopold I. Je doloženo až 6000 poutníků.\n\nPoutě přetrvaly až do poloviny 20. století, kdy byly s nástupem komunismu potlačeny.\n\nS rozmachem poutí starý kostel dávno nestačil, proto se významný opat Matouš Ferdinand Sobek z Bílenberka rozhodl pro náročnou a velkorysou stavbu nového kostela. Základní kámen stavby raně barokního kostela sv. Jana Křtitele osobně položil v roce 1657 císař Leopold I. Projekt kostela vypracoval italský stavitel Carlo Lurago. Podle svatojanského kostela dostala jméno i přilehlá obec.\n\nNa hlavním oltáři je velký obraz „Zjevení sv. Jana Křtitele poustevníku Ivanovi“ z roku 1695. Nad oltářem stojí velký kříž, který sem byl kdysi darován poutníky a původně stával na Karlově mostě v Praze. Vzácná je mramorová křtitelnice s letopočtem 1576. Uprostřed kostela stojí bohatě zdobený náhrobek sv. Ivana, kde je umístěna postříbřená a pozlacená schránka s jeho ostatky.\n\nNa kostelní věži bývaly 4 zvony, z nichž dva byly roku 1917 sňaty a rozlity k válečným účelům. Na věži pak zůstaly dva historicky nejcennější zvony: jedním z nich je zvon „Matka Boží“, který pochází z roku 1404 a je tak jedním z nejstarších v Čechách. Jde o zvon z kláštera na Ostrově, v jehož zříceninách byl po nájezdu husitů nalezen. Dva chybějící zvony byly nahrazeny novými v roce 1994.\n\nKostel je propojen se starým skalním kostelem – jeskyní sv. Ivana. Vedle památek na poustevníka je zde krypta a staré náhrobní kameny opatů kláštera. V části jeskyně je zachována přirozená travertinová jeskyně, zdobená původní krápníkovou výzdobou. Vedle kostela, pod oknem Ivanovy jeskyně, vyvěrá silný pramen léčivé vody, Pramen svatého Ivana. Tato voda bývala prodávána jako minerální voda „Ivanka“.\n\nDlouhodobým problémem kostela byly poruchy, už brzy po dostavbě se proto zjistilo, že zdivo i klenba praskají. Několik set let trvala mylná představa, že poruchy jsou způsobeny špatným založením kostela. V roce 1711 tak byl k přestavbě kostela povolán Kryštof Dientzenhofer. Tehdy byla sňata původní cihlová a bohatě štukově zdobená klenba a nahrazena odlehčenou dřevěnou klenbou. Ovšem poruchy pokračovaly dál. Roku 1859 byly k vnější straně kostela přistavěny mohutné opěrné pilíře, poruchy dále pokračovaly. Po roce 1974 byly základy kostela zpevněny betonovými injektážemi, což stav kostela ještě shoršilo, protože se v kostele zvýšila vlkost. Roku 1992 byla opravena fasáda a zdi, ve kterých už se objevily i praskliny širší než 10 cm, byly staženy ocelovými táhly. Teprve na přelomu 20. a 21. století ing. Rineš zjistil skutečnou přičinu poruch-skála, k níž je kostel přistavěn se pohybovala, tím vznikaly trhliny. Skála byla podle projektu ing.Rineše sepnuta a do podlahy kůru byl vložena železobetonová výztuha. Tím byly poruchy kostela vyřešeny.\nBudovy kláštera přibývaly postupně a do dnešní podoby byly dokončeny v roce 1731. Již za 54 let, roku 1785, však klášter zrušil císař Josef II. Majetek kláštera byl rozprodán v dražbě. Prvním majitelem se stal hrabě Sweerts-Spork, později např. šlechtická rodina Bergerů.\n\nZadní část kláštera byla využívána k průmyslové výrobě (koželužna, přádelna, papírna), vždy bez valného ekonomického úspěchu. V letech 1904–1912 budova kláštera fungovala jako moderně vybavené lázně. Navštěvovali jej tehdy bratři Karel a Josef Čapkové - přijížděli sem za svým otcem Antonínem, který zde v letech 1910-12 pracoval jako vrchní lázeňský lékař. Roku 1914 koupil budovu kláštera církevní řád Školských bratří a zřídil zde učitelský ústav. Ten zde fungoval až do roku 1942, kdy byl německou okupační správou zrušen.\n\nV roce 1949 se objektu zmocnila nastupující komunistická vláda, která jej začala využívat k nápravě politicky nežádoucích osob. Komunisté zde nejprve zřídili tábor nucených prací. Bez soudu zde byli internováni lidé nepohodlní novému komunistickému režimu: především zemědělci – takzvaní kulaci, živnostníci, bývalí vysocí úředníci, diplomaté a jiní „záškodníci režimu“, aby se zde „naučili pracovat“. Vězňové docházeli do okolních lomů na těžké práce. Několik politických vězňů při vykonávání těžkých prací zahynulo.\n\nPo zrušení tábora nucených prací byl objekt v letech 1951–53 přestavěn na věznici. Podle svědectví bývalých vězňů byla tato věznice nejkrutějším zařízením svého druhu. Vězňové zde často dostávali k jídlu doslova jen „chléb a vodu“. Nesnesitelné vlhko a chlad v nevytopených celách, lhostejnost k nemocným, nevybíravé zacházení dozorců a týrání patřilo ke každodenním životu. Po nátlaku Mezinárodního červeného kříže byla věznice v květnu 1955 zrušena.\n\nPoté zde téměř 30 let fungovala policejní škola ministerstva vnitra pro výchovu nových příslušníků komunistické Státní bezpečnosti. Název Svatý Jan pod Skalou tak byl kvůli utajení úmyslně mazán z map. Oběma přestavbami (věznice a škola) areál kláštera a kostel značně utrpěly po technické i kulturněhistorické stránce. Došlo k zásadní změně klimatických podmínek interiérů, ke zvýšení jejich vlhkosti a k narušení statiky nosných konstrukcí budov.\n\nPo roce 1985 byl klášter využíván jako archiv ministerstva vnitra. Po listopadu 1989 zde byly ve velkém likvidovány inkriminující dokumenty bývalých politických činitelů a institucí. Vrácen církvi byl v roce 1994, poté zde byla zřízena Vyšší odborná pedagogická škola.\n\n"}
{"id": "833970", "url": "https://cs.wikipedia.org/wiki?curid=833970", "title": "Argentina na Letních olympijských hrách 1964", "text": "Argentina na Letních olympijských hrách 1964\n\nArgentina se účastnila Letní olympiády 1964 v 14 sportech. Zastupovalo ji 102 sportovců (96 mužů a 6 žen).\n"}
{"id": "833971", "url": "https://cs.wikipedia.org/wiki?curid=833971", "title": "Jaroslav Deršák", "text": "Jaroslav Deršák\n\nJaroslav Deršák (25. července 1920 Spišská Nová Ves – 12. února 2013 Ostrava) byl český fotbalista-útočník a operní pěvec.\n\nOtec Augustin Deršák byl učitel, varhaník, sbormistr hudební pedagog a skladatel. Jeho bratři Vítězslav Deršák a Zdeněk Deršák byli také ligoví fotbalisté. Jeho matka pocházela z Lázní Bělohrad.\n\nPo uzavření českých vysokých škol studoval čtyři roky zpěv na pražské konzervatoři u Jana Hilberta Vávry a Jana Konstantina. V roce 1944 se stal stipendistou Národního divadla. Krátká angažmá měl v liberecké operetě a v plzeňské opeře. V letech 1949–1957 působil působil v operním souboru Státního divadla v Ostravě. Hostoval také v Hudebním divadle v Karlíně. Po odchodu z Ostravy pracoval jako inspicient.\n\nV československé lize hrál za 1. ČsŠK Bratislava a SK Slavia Praha. Se Slavií získal dvakrát ligový titul. V československé lize nastoupil v 18 utkáních a dal 3 góly.\n\n"}
{"id": "833975", "url": "https://cs.wikipedia.org/wiki?curid=833975", "title": "Argentina na Letních olympijských hrách 1960", "text": "Argentina na Letních olympijských hrách 1960\n\nArgentina se účastnila Letní olympiády 1960 v 14 sportech. Zastupovalo ji 91 sportovců (všichni muži).\n"}
{"id": "833981", "url": "https://cs.wikipedia.org/wiki?curid=833981", "title": "Argentina na Letních olympijských hrách 1956", "text": "Argentina na Letních olympijských hrách 1956\n\nArgentina se účastnila Letní olympiády 1956 v 8 sportech. Zastupovalo ji 28 sportovců (27 mužů a 1 žena).\n"}
{"id": "833982", "url": "https://cs.wikipedia.org/wiki?curid=833982", "title": "Drátosklo", "text": "Drátosklo\n\nDrátosklo nebo i drátěné sklo je válcované ploché sklo se zalisovanou drátěnou vložkou. Jde o speciální úpravu plochého skla, kdy je do válcovaného materiálu za tepla zalisována drátěná síťka, která zvyšuje jeho mechanickou pevnost, celistvost a stabilitu, zlepšuje i jeho tříštitelnost a zlepšuje i požární odolnost staveb. Jde o bezpečnostní sklo tzv. první generace. Drátosklo vynalezl Frank Shuman.\n\nPoužívá se například při zasklívání střešních oken, přístřešků u zastávek MHD, střech, zábradlí, dveří a výtahů.\n\nSklo může být vyrobeno buďto jako hladké nebo jednostranně či oboustranně vzorované. Drátoskla je možné brousit, leštit i vrtat.\n\nVzhledem k tomu, že při lisování drátěné vložky do roztaveného skla obvykle vzniká mnoho výrobních vad (zejména bublinek), které snižují jeho mechanickou odolnost, nové typy stavebních drátoskel mohou být slepena ze dvou a více vrstev (klasické vrstvené bezpečnostní sklo), do které je vložena drátěná vložka, která zde není zalisována, ale zalepena.\n\nMechanickou odolnost drátoskla lze také zvýšit, obdobně jako u plochého skla, přidáním bezpečnostní fólie.\n"}
{"id": "833984", "url": "https://cs.wikipedia.org/wiki?curid=833984", "title": "Kostel svatého Jana Nepomuckého (Kutná Hora)", "text": "Kostel svatého Jana Nepomuckého (Kutná Hora)\n\nKostel svatého Jana Nepomuckého je barokní kostel v Kutné Hoře. Jako kulturní památka České republiky je součástí městské památkové rezervace zapsané na Seznamu světového dědictví UNESCO.\n\nV souvislosti s oslavami svatořečení Jana Nepomuckého se v Kutné Hoře začalo uvažovat o stavbě kostela, který by byl zasvěcen tomuto novému zemskému patronovi.  Iniciátorem stavby byl pravděpodobně tehdejší kutnohorský arciděkan Václav Erythrei. Zřejmě na jeho popud se v roce 1731 kutnohorský měšťan a radní Josef Khun rozhodl, že městu věnuje pozemek ke stavbě kostela, na kterém stával jeho dům, který však v roce 1726 spolu s dalšími sousedními budovami vyhořel. Pro kutnohorské jezuity v té době pracoval významný představitel českého radikálního baroka architekt Kilián Ignác Dientzenhofer a František Maxmilián Kaňka. Ke stavbě kostela byl vybrán projekt F. M. Kaňky. Stavba byla zahájena o svátku sv. Jana Nepomuckého 16. května 1734. Mezi lety 1735 – 1739 musela být stavba z nedostatku peněz přerušena a bylo možné v ní pokračovat až po finanční výpůjčce ze zádušních fondů kutnohorských kostelů. Válečné události a přesuny pruských vojsk v roce 1745 stavbu opět přerušily, ale v následujícím roce byla již postavena sakristie.\n\nV roce 1951 byla liturgická činnost kostela náhle ukončena a farnost byla tehdy donucena kostel bezplatně pronajmout městu. Vybavení kostela bylo narychlo deponováno ve farním depozitáři nebo převezeno do jiných kostelů v okolí. Součásti vybavení, které tehdy nebylo možné přemístit, pak byly vandalsky ničeny a částečně rozkradeny.\n\nOd roku 1980 probíhala náročná rekonstrukce (statické zajištění kleneb a obvodových zdí), byla provedena rekonstrukce krovu a střechy, obnova hlavního průčelí včetně restaurátorských prací. Obnova fasád kostela byla ukončena v roce 1989.\n\nV roce 1994 byla uzavřena smlouva mezi farností jako majitelem kostela a Městem Kutná Hora o novém způsobu využití kostela (koncertní síň, kulturní akce komorního charakteru a také liturgické potřeby farnosti).\n\nV červnu 1994 byl kostel vyklizen a zpřístupněn veřejnosti ve svém poničeném stavu a v roce 1997 se na náklady Města Kutná Hora ve spolupráci s farností započalo s restaurátorskými pracemi. Obnova kostela byla ukončena v roce 2000.\n\nKamenné sochy sv. Vojtěcha a sv. Prokopa na průčelí kostela jsou dílem různých autorů. Socha sv. Vojtěcha je prací konzervativnějšího staršího mistra a socha sv. Prokopa je pravděpodobně od Františka Bernarda Katterbauera ml., který se v kostele ve stejné době uplatnil i jako řezbář. Katterbauer spolupracoval pravděpodobně s jiným kutnohorským řezbářem Karlem Eblerem. Mezi tyto dva řezbáře je možné rozdělit dřevěné polychromované plastiky českých zemských patronů (sv. Kosma a sv. Damián, sv. Ivan a sv. Norbert, sv. Vít a sv. Zikmund, sv. Václav, sv. Ludmila), které vznikaly postupně v závěru čtyřicátých let a okolo roku 1750. Tak bylo naplněno hlavní téma kostela věnované zobrazení Českého nebe.\n\nMalířská výzdoba klenby kostela je od  malíře F. X. Palka. Ústředním výjevem výmalby je apoteóza Jana Nepomuckého. Hlavní výjev doplňují po stranách medailony, které zobrazují sv. Jana Nepomuckého jako zpovědníka královny a poté na příkaz krále uvrženého do vězení a vystaveného útrpnému právu. V menším klenebním poli nad kněžištěm je zobrazen proces ohledání Janova jazyka ve Svatovítském chrámu poté, co byl otevřen hrob s Janovými ostatky, mezi kterými se bez porušení zachoval právě jazyk. Biskup s úžasem sleduje zachovalost jazyka, který pozdvihuje na zlatém tácku, s údivem přihlíží i zemský hodnostář nebo snad přímo lékařským posudkem pověřený doktor Löw v černém šatě. Mezi dalšími postavami jsou možná zastoupeni kutnohorští jezuité a sedlečtí cisterciáci. V zrcadle klenby nad kruchtou je zobrazeno předání buly o svatořečení Jana Nepomuckého.\n\nKostel byl vysvěcen 5. srpna 1753 kutnohorským arciděkanem a zároveň vyšehradským kanovníkem Václavem Jindřichem Erythreiem. Slavnostní mši celebroval u oltáře Bolestného Krista sedlecký opat Jakub Růžička. Teprve v květnu následujícího roku byl přivezen hlavní oltář, který vznikl v dílně pražského řezbáře Ondřeje Kryštofa Dobrodina. Původní oltářní obraz s vyobrazením sv. Jana Nepomuckého jako almužníka byl od F. X. Palka. Tento obraz byl v roce 1887 nahrazen obrazem se stejným motivem avšak od malíře Emanuela Dítěte ml.\nObrazy dvou dalších bočních oltářů pochází od pražského malíře Jana Petra Molitora. Jejich téma již nesouvisí se svatojanskou legendou, ale jsou zde vyobrazeni světici jako ochránci města. Jeden z oltářů byl zasvěcen zřejmě ve vzpomínce na požár, který předcházel stavbě kostela, ochránci proti ohni sv. Floriánovi. Druhý oltář sv. Gotthardovi, ochránci před bleskem. V pozadí za oběma světci se objevuje komponované panorama Kutné Hory, ve kterém je chrám sv. Barbory vyobrazen ještě se stanovými střechami, i když v době vzniku obrazu měl již střechu sedlovou. Blíže kněžišti byly umístěny dva další boční oltáře, které byly zasvěceny Bolestné Panně Marii a Bolestnému Kristu Ecce Homo. V mariánském oltáři byl patrně umístěn starší milostný mariánský obraz, který údajně pocházel z pol. 17. století (po zrušení kostela v roce 1951 byl ukraden). Obraz Bolestného Krista se zachoval pouze v novější verzi (rok 1886) patrně od Karla Javůrka. V roce 1895 byl vzhled kostela doplněn o nové vitraje do oken od mnichovské firmy Mayer, které financovala rodina Breuerů.\n\n"}
{"id": "833993", "url": "https://cs.wikipedia.org/wiki?curid=833993", "title": "Malá velká holka", "text": "Malá velká holka\n\nMalá velká holka (anglicky \"Little Big Girl\") je 12. díl 18. řady amerického animovaného seriálu \"Simpsonovi\". Premiéru v USA měl 11. února 2007. Scénář napsal Don Payne.\n\nLíza se snaží vymyslet referát o kořenech své rodiny, ale nedaří se jí najít nic zajímavého. Nakonec si vymyslí vlastní indiánský kmen Hitachiů. Své morální dilema překoná po \"rozhovoru\" se svým odrazem v okně. Školní kolo soutěže vyhraje a má vystoupit v kulturním domě.\n\nMezitím Cletus ve své stodole souhrou mnoha až bizarních náhod způsobí požár, který se rozšíří do města včetně základní školy. Ředitel Skinner přikáže školníkovi uhasit požár, ale všechny hasicí přístroje jsou pryč. Bart a Milhouse je ukradli a Bart je upevnil na vozík. Po odjištění se Bart prožene městem a celý požár uhasí. Jako odměnu dostane od starosty řidičský průkaz.\n\nLíza přednáší svůj referát před celým městem v kulturním domě. Homer dá Bartovi mobilní telefon, aby pro něj mohl dojet, když to bude potřebovat. Homer toho hodně využívá a Bart toho už má dost. Vydá se do Severního Haverbrooku. Tam se seznámí s Darsy a předstírá, že je mnohem starší. Výmluvou mu je, že má nemoc, kdy člověk vypadá jako stařec, dostal na to prášky a předávkoval se. Tráví spolu hodně času a Darsy Bartovi navrhne, ať se vezmou. Když vyplňují formulář, tak se Bart přizná, že mu je jen 10 let. Ona se mu přizná, že je těhotná. V tom Bart zmizí a snaží se ujet, ale auto nestartuje. Otcem je norský výměnný student. Úřednice jim prozradí, že mají jet do Utahu, protože tam se můžou i tak vzít.\n\nLíza znovu přednáší svůj referát, tentokrát na celostátní kmenové konferenci. Uprostřed projevu se přizná, že si to celé vymyslela, publikum jí to nakonec odpustí. Homer ji pak řekne, že jeho prapraprababička byla indiánka.\n\nMarge najde u Barta v pokoji dopis, popisující jeho situaci. Pak se u jejich dveří objeví i rodiče Darsy. Vydají se za nimi a přeruší svatbu. Darsyina matka prý také čeká dítě, takže můžou říkat, že měla dvojčata.\n"}
{"id": "833995", "url": "https://cs.wikipedia.org/wiki?curid=833995", "title": "Argentina na Letních olympijských hrách 1952", "text": "Argentina na Letních olympijských hrách 1952\n\nArgentina se účastnila Letní olympiády 1952 v 15 sportech. Zastupovalo ji 123 sportovců (115 mužů a 8 žen).\n"}
{"id": "834000", "url": "https://cs.wikipedia.org/wiki?curid=834000", "title": "Javi García", "text": "Javi García\n\nFrancisco Javier \"Javi\" García Fernández (nar. 8. února 1987 v Mule, Murcia) je španělský fotbalista, který v současné době hraje za ruský klub Zenit Petrohrad. Hraje na pozici defenzivního záložníka, může také nastupovat jako stoper.\n\nJavi García si odbyl svůj debut za Real Madrid již jako sedmnáctiletý, v zápase, ve kterém \"Bílý balet\" porazil Levante 5:0. Bylo to 28. listopadu 2004. Za první tým odehrál ještě dva další zápasy, poté figuroval až do konce sezóny 2005/06 v rezervě. V létě 2006 vyhrál se španělskou reprezentací do 19 let Mistrovství Evropy ve fotbale hráčů do 19 let, do prvního týmu mu to však nepomohlo.\n\nV srpnu 2007 se klub rozhodl jej prodat a přes zájem Liverpoolu, či španělských týmů Atlética Madrid a Deportiva La Coruña nakonec skončil v týmu Osasuny, za přibližně 2,5 miliónu eur. V prvních šesti zápasech, ve kterých nastoupil dokázal vstřelit dvě branky, konkrétně při výhrách nad Levante 4:1 a nad Villarealem 3:2.\n\nJelikož měl García ve smlouvě dodatek o zpětném odkoupení ve výši 4 miliónů eur a Real se rozhodl tuto klauzuli aktivovat, stěhoval se García zpět na Estadio Santiago Bernabéu. V sezóně 2008/09 však za madridský tým nastoupil pouze v 15 utkáních.\n\n21. června 2009 podepsal Javi García pětiletý kontrakt s Benficou, která za něj zaplatila přibližně 7 miliónů eur. Ve své první sezóně v klubu nastoupil mnohokrát v základní sestavě a vstřelil také tři branky. Benfica také v sezóně 2009/10 vyhrála po pěti letech portugalskou Primeira Ligu.\n\n31. srpna 2012 přestoupil Javi García z Benficy do Manchesteru City za částku kolem 16 miliónů liber.\n\nV srpnu 2014 přestoupil do ruského prvoligového klubu Zenit Petrohrad, kde podepsal pětiletou smlouvu.\n\n\n\n\n"}
{"id": "834001", "url": "https://cs.wikipedia.org/wiki?curid=834001", "title": "Rachel Shelley", "text": "Rachel Shelley\n\nRachel Shelley (* 25. srpna 1969, Swindon, Wiltshire, Anglie, Spojené království) je britská herečka a modelka.\n\nShelley se narodila ve Swindonu v Anglii. Vyrůstala v Londýně, kam se přestěhovala ze Swindonu, když jí byl jeden rok. Promovala na univerzitě ve městě Sheffield, kde získala bakalářský titul. Společně se čtyřmi přáteli z univerzity založila The Crowded Theatre v Sheffieldu, které fungovalo jeden rok.\n\nShelley je pravděpodobně nejvíce známa díky roli Heleny Peabody v seriálu stanice Showtime \"Láska je Láska\". Mimo jiných rolí ztvárnila také roli Elizabeth Russell v bollywoodském filmu nominovaném na Oscara \"Lagaan\" z roku 2001. V roce 1997 hrála ve filmu \"Photographing Fairies\". Momentálně působí v populárním lékařském seriálu stanice BBC \"Casualty\".\n\nMimo herectví se věnuje i psaní článků pro noviny The Guardian.\n\nShelley momentálně žije v Notting Hillu se svým partnerem scenáristou a režisérem Matthewem Parkhillem. Dne 8. září 2009 se jim narodila dcera Eden. \n\n"}
{"id": "834002", "url": "https://cs.wikipedia.org/wiki?curid=834002", "title": "Sennheiser", "text": "Sennheiser\n\nSoukromá německá firma Sennheiser patří k významným producentům kvalitní audiotechniky. Byla založena v roce 1945 a specializuje se na sluchátka, mikrofony, bezdrátové systémy, konferenční a informační systémy a audiologické pomůcky. \n\nFirma Sennheiser vznikla roku 1945 jako Laboratorium Wennebostel (Labor W.). Zakladatelem se stal dr. Fritz Sennheiser, který měl zkušenosti z práce v Laboratořích pro Institut vysokých frekvencí a elektroakustiky technické univerzity v Hannoveru. Zaměřila se na elektronkové měřící přístroje a v brzké době rozšířila svou základní výrobu . Díky spokojenosti a úspěchu u odběratelů byl tým Sennheiseru požádán o výrobu kvalitního mikrofonu. Začal se vyrábět mikrofon DM 1. Další dva roky se inovoval a do oběhu se dostaly vylepšené mikrofony DM 2,3 a 4. Během dalších let se portfolio firmy velmi rozšířilo a snažila se zmenšovat své výrobky. Základní principy mikrofonů z padesátých let se využívají i v současnosti. Po zakladateli převzal vedení firmy jeho syn Jörg. \n\n\n\nDynamická stereo sluchátka s pokročilými technologiemi. Zajistí přirozený poslech – přesný a věrný zvuk. \nPokročilá bezdrátová technologie zajišťuje skvělý kvalitní přenos. Během poslouchání hudby, nebo mluveného slova, se můžete volně pohybovat. Nemusíte zůstávat jenom ve stejné místnosti, máte umožněno odejít i několik desítek metrů od vysílače. Překážet nebudou zdi ani stropy.\nZahrnují druhy pro běžné a profesionální používání. Pasivně tlumí vnější zvuky a při stereo zvuku klade důraz na basy. Získáte nezkreslený a věrný zvuk.\nDJ a studiová sluchátka jsou určena pro komunikování a poslech ve velmi hlučném prostředí.\nŘada určená dívkám a ženám se dále dělí na sluchátka pro dívky, pro ženy, k mobilům, na sportování a k počítači. V této řadě je dbáno i na estetický dojem. Jedná se o různé barevné varianty. K výhodám patří vysoké pasivní tlumení okolního hluku.\nSluchátka vznikají ve spolupráci firmy Sennheiser a Adidas. Sluchátka jsou speciálně vyvinuta pro sportovní využití a větší zátěž během každého počasí. Obsahují jedinečný systém proti vlhkosti. Zvuk je tedy maximálně chráněn před deštěm, vodou a potem.\nSluchátka v zajímavých designech pro stereo poslouchání, vyráběná speciálně pro iPod, iPad a iPhone. Součástí jsou dálková ovládání a mikrofony.\nKlasická kabelová hi-fi sluchátka s optimální až vysokou zvukovou kvalitou. Dostatečně tlumí okolní zvuky a používají se především na MP3, ale také pro domácí hi-fi systémy a při poslechu z počítače nebo notebooku.\nZahrnuje bezdrátová sluchátka a headsety. Noise Gard je označením pro technologii, která se stará o snižování vnějšího hluku. Poslech tedy není ničím rušený.\nSluchátka pro používání v letectví. Jednotlivé druhy mají výraznou kvalitu přenosu zvuku, aby byla zajištěna čistá komunikace. Nechybí Peak-Level Protection, zajišťující ochranu sluchu proti akustickým špičkám ani audio vstupy pro externí zařízení. Řada obsahuje i druhy pro piloty turbovrtulových a vrtulových letadel i helikoptér.\n\nMikrofony od firmy Sennheiser se vyrábí v několika druzích. V současnosti se jedná o: , \nS firmou Sennheiser spolupracují mnohé celebrity – Djová legenda Bob Sinclar, Sugababes, The Living End, The Material, Nicole Atkins, HIM a mnozí jiní umělci.\n"}
{"id": "834003", "url": "https://cs.wikipedia.org/wiki?curid=834003", "title": "Vyrůstáme ve Springfieldu", "text": "Vyrůstáme ve Springfieldu\n\nVyrůstáme ve Springfieldu (anglicky \"Springfield Up\") je 13. díl 18. řady amerického animovaného seriálu \"Simpsonovi\". Premiéru v USA měl 18. února 2007. Scénář napsal Matt Warburton.\n\nDíl začíná představením Declana Desmonda a jeho dokumentem. Před 32 lety vyzpovídal skupinu školáků. Každých 8 let je znovu navštívil a vytvořil filmovou kroniku jejich života. Dokument nazval Vyrůstáme ve Springfieldu.\n\nHned na začátku se věnoval Lennymu, ale shledal ho nezajímavým a už na něj nikdy neplýtval materiálem. Poté ukázal život Clancyho Wigguma a příběh, jak se dostal na místo šerifa. Další je Homer. Představuje si, že bude velmi bohatý. To se mu nakonec po letech povedlo. Vymyslel totiž dochucovací propisku.\n\nDalšími postavami v dokumentu jsou Profesor Frink, který se stal předním springfieldským vědcem, a Eleanor, která vystudovala medicínu na Harvardu a právo na Yale. Pak vyšlo najevo, že je to kočičí dáma.\n\nPříběh se vrací k Simpsonovým – Marge. Když má Declan rozhovor s Marge, tak do domu vejde pan Burns. Vyjde najevo, že Simpsonovi nezbohatli, ale obsadili letní sídlo pana Burnse. O 90 minut později se vrátí Smithers se psy a vypustí je na Simpsonovi.\n\nDeclan pozve Homera k sobě do střižny. Prošel 100 tisíc hodin záběrů dvakrát a chce mu ukázat, jak mu hodně lidí ve městě závidí jeho život. Pak zazpívá svou píseň \"Čerte jsi má paní\".\n"}
{"id": "834006", "url": "https://cs.wikipedia.org/wiki?curid=834006", "title": "Gay-for-pay", "text": "Gay-for-pay\n\nAnglický termín gay-for-pay pochází z oblasti erotické filmové produkce a erotických služeb a popisuje obvykle muže, který se identifikuje jako heterosexuální nebo se to o něm veřejnost domnívá, při tom však za úplatu vystupuje jako homosexuál. Typicky jde o herce a fotomodely, hvězdy gay porna, sexuální pracovníky, prostituty.\n\nV anglofonním prostředí, kde má termín \"„gay“\" genderově neutrálnější obsah a užívá se pro označení nejen mužské, ale i ženské homosexuality, rovněž \"gay-for-pay\" zahrnuje heterosexuální ženy, které vystupují jako lesbické. V českém prostředí je však vnímán spíše jen v souvislosti s mužskou homosexualitou. Český ekvivalent termínu není ustálený. Doslovný překlad je \"„gay za úplatu“\", objevují se i alternativy jako \"„gay za prachy“\", \"„příležitostný gay“\", ale také se užívá anglický termín bez překladu.\n\nUžití termínu se též rozšiřuje do dalších oblastí jako např. kinematografie, hudby, showbyznysu. Stigma, které s sebou nese označení někoho za gaye, postupně oslabovalo s rozvojem LGBT hnutí v západních zemích od 70. let 20. století, v České republice pak od 90. let, současně s rostoucí tolerancí a společenskou akceptací sexuálních menšin. Pro některé mainstreamové filmové a televizní herce se tak stává ztvárnění homosexuální postavy přijatelnější, aniž by tím jejich profesní kariéra vážně utrpěla.\n\nPodle francouzského časopisu Têtu je většina francouzských herců v gay pornu homosexuálních či bisexuálních, ale žádní heterosexuální, zatímco v USA nebo v zemích východní Evropy je takových \"gays-for-pay\" hodně. Souvisí to nejspíše s poptávkou po „mužných“ hercích, která činí účinkování v gay pornografii finančně atraktivní navzdory vlastní sexuální orientaci. Dalšími faktory mohou být liberální legislativa či atmosféra sekulární společnosti. Michal Bočák uvádí, že schopnost heterosexuálního herce věrohodně ztvárnit homosexuální sex je vysoce ceněna a obzvláště od roku 2000 dochází k jevu, kdy se heterosexualita aktérů v gay pornu přestává skrývat za stylizovanou homosexuální identitu.\n\nVýkonný ředitel známého středoevropského studia Bel Ami Stuart Davis uvádí, že převážnou většinu jeho herců tvoří právě heterosexuálové: \"„Téměř všichni naši aktéři mají partnerky a někteří jsou již ženatí.“\" Studio se zároveň snaží chránit soukromí herců a jejich rodin jednak pomocí pseudonymů, pod kterými vystupují, a jednak tím, že filmy oficiálně nedistribuuje v zemích své působnosti, tj. v České republice, Slovensku a Maďarsku. V těchto zemích nejsou přístupné ani webové stránky studia. \n\nPřesto se zejména v bulvárních médiích objevují některé případy takových \"gays-for-pay\", často ve spojitosti s potížemi, které takové odhalení aktérům způsobuje. Známý je v ČR případ Filipa Trojovského, účastníka soutěže Big Brother z roku 2005, který pro značku Bel Ami fotil a natáčel pod pseudonymem Tommy Hansen. Po zjištění jeho angažmá se od Trojovského chtěl distancovat konzervativní výrobce jogurtů, pro kterého natočil reklamní spot.\nPředmětem další mediání kauzy se roku 2006 stal student a fotomodel Jakub Bandoch, který po zveřejnění informace odstoupil ze soutěže Muž roku. \nV USA se obdobně známým stal v roce 2008 případ Kurta Wilda, ženatého otce několika dětí, který točil sexuální scény s muži pro značky Corbin Fisher, Falcon či Lucas Entertainment.\nV roce 2010 maďarský policista Csaba Szigeti musel odejít od městské policie, protože v místním tisku vyšla najevo jeho gay erotická herecká a modelingová identita s pseudonymem Kris Evans. Magazín Têtu uvádí i příklad čerstvě ženatého Patrika Acose, který se svým angažmá pod pseudonymem Billy Cotton seznámil blízké okolí právě proto, aby se do budoucna vyvaroval podobných nepříjemností.\n\nVe výpovědích aktérů se objevují vyjádření, která zřetelně odlišují jejich výdělečnou práci od osobního života. Nepovažují ji za klasickou nevěru vůči svým životním partnerkám, neboť v jejich pojetí jde o tělesnost oproštěnou od emocionality. Někteří přímo uvádějí homosexuální povahu styku jako ospravedlnění, neboť se z hlediska jejich zaměření nejeví jako konkurenční vůči jejich partnerským vztahům, zatímco heterosexuální styk by vnímali problematičtěji. V britské mutaci magazínu Marie Claire např. vyšel příběh manželského páru jmenovaného jako Becki a Reece Jacobsovi. Manželka Becki uvádí, že sice neviděla žádný z manželových filmů, neboť jí není příjemné vidět jak se dotýká někoho cizího, zároveň však dodává: \"„Reece není gay a já jsem šťastná, že netočí s jinými ženami. (...) Připomínám si, že ani nezná jméno toho modela, neprobíhá tam žádná sexuální chemie, jen to hrají a jsem to já, ke komu se vrací domů.“\" Manžel Reece (v oboru známý jako Reese Rideout nebo Nicholas či Nick Dent) vypověděl: „Když jsem míval sex se ženami, cítil jsem se potom provinile. To kvůli Becki jsem přešel ke gay pornu. (...) Jsem teď lépe placený a oceňovaný.“ Další informace uvádí, že zatímco v heterosexuální pornografii se platí 300 dolarů za scénu, v gay pornu si Reece vydělá i pětkrát víc. Článek dále cituje manželku: „Právě byl nominovaný na pornohvězdu roku. Konečně, jsem na to pyšná.“\n\nV červnu 2014 byl na torontském festivalu dokumentárních filmů Doc Now uveden snímek \"Straight Guys\" režiséra Daniela Laurina, který prostřednictvím rozhovorů s pornografickými historiky, teoretiky, producenty i herci zkoumal otázku značné obliby žánru heterosexuálních mužů v gay pornografii.\n\nObliba „přiznaně“ heterosexuálních herců v gay pornografii podle Michala Bočáka vedla ke vzniku subžánru tzv. „zlomených“ heterosexuálů (\"broke straight boys\"), kteří jsou před kamerou přesvědčováni ke gay sexu. Někdy je přiznaná i jejich finanční motivace. Režiséři často s aktéry hovoří nejen o sexualitě, ale i jejich osobním životě. Někdy je přímo natáčí z ruky oscilující kamerou nebo se takto natáčejí i sami aktéři. Takové prvky pak vytvářejí dojem jakési reality show a příběh z fiktivní roviny převádí do podoby reálných osob. Jinými prvky podporujícími stereotypní představu heterosexuální maskulinity jsou třeba používané kostýmy a rekvizity hasičů, vojáků, sportovců. Anebo „přiznané“ soustředěné pohledy herců do jednoho místa za kamerou, doplněné zvukovou kulisou ženského vzdychání.\n\nPrávě z navozeného dojmu „gay panictví“ má podle Bočáka zřejmě pramenit jeden z požitků publika tohoto subžánru. Ústřední roli přitom hraje akt anální penetrace. Zatímco aktivní muž (\"„top“\") je v podobné, „normální“ pozici jako při heterosexuálním styku a zachovává si v symbolické rovině svou dominantní maskulinitu, pasivní muž (\"„bottom“\") je stavěn do role femininní, ocitá se v rozporu s mužskou heterosexuální identitou a podporuje gay identitu. Právě v pasivní roli tedy dochází k radikální změně, k rituální gay iniciaci a zbavení panictví v gay smyslu. Richard Dyer vnímá penetraci s její symbolickou silou jako středobod nejen jednotlivých scén (heterosexuální) gay pornografie, ale i celých kariér, které si někteří pornoherci staví na oddalování penetrace.\n\n\nOdvozením z gay-for-pay vznikl obdobný termín straight-for-pay, který popisuje gay muže mající za úplatu sex s ženami. Termín našel uplatnění v souvislosti s oceňovaným bisexuálním pornografickým filmem \"Shifting Gears: A Bisexual Transmission\" (Channel 1 Releasing, 2008, r. Chi Chi LaRue), který sklidil kontroverzní ohlasy, když prezentoval gay pornohvězdy Camerona Marshalla a Blakea Rileyho v heterosexuálních scénách. Podobně byl takto J. C. Adamsem označen např. pornoherec ze 70. a 80. let 20. století Jack Wrangler. Dalšími příklady mezi gay pornoherci jsou Steven Daigle a Arpad Miklos. Obecně však tento jev není příliš obvyklý, neboť mužští herci mívají v heterosexuální pornografii pozici spíše vedlejších rolí, jsou hůře placeni a mají menší šanci kariérních úspěchů, bývají zastíněni jejich ženskými kolegyněmi.\n\n"}
{"id": "834007", "url": "https://cs.wikipedia.org/wiki?curid=834007", "title": "Druhotná surovina", "text": "Druhotná surovina\n\nDruhotná surovina je na rozdíl od běžných přírodních surovin vždy produkt nějaké lidské činnosti.\n\nVzhledem k tomu, že sám pojem druhotná surovina není v českém právu nijak definován, lze jej chápat ve dvou odlišných kontextech:\n\nJinými slovy, je-li Surovina látka připravena k procesu využití, lze Druhotnou surovinu definovat jako surovinu, která vznikla z již jednou zpracované suroviny, a která opakovaně vstupuje do procesu využití.\n\nKlasickým příkladem budiž výroba koksu a svítiplynu u uhlí.\n\nPři sklizni obilí vzniká jakožto druhotná surovina sláma. Tu lze dále využít jakožto krmivo pro hospodářská zvířata, chlévskou podestýlku nebo pro výrobu topných pelet.\n\nPří výrobě řepného cukru z cukrové řepy v cukrovarech vznikají jakožto druhotná surovina řepné řízky, které lze dále použít:\n\nPři výrobě železa ve vysoké peci vzniká jako primární produkt výroby surové železo. Druhotnými surovinami jsou zde vysokopecní plyn (využívá se jako palivo) a vysokopecní struska, ta se zpracovává na vysokopecní cement, struskovou vlnu (vatu), dlažební kostky, struskový štěrk nebo struskový písek.\n\nPři výrobě skla ve sklárnách vzniká vždy další druhotná surovina, kterou je zde samotné sklo.\nVadné sklo se zde zpravidla ihned vrací do výroby, provádí se zde průmyslová přímá recyklace všech vadných skleněných výrobků.\n\n"}
{"id": "834008", "url": "https://cs.wikipedia.org/wiki?curid=834008", "title": "Audio-Technica", "text": "Audio-Technica\n\nAudio-Technica je firma zaměřená na navrhování a produkci audiotechnických výrobků; byla založena v Šindžuku (Tokio, Japonsko) roku 1962. Zakladatelem byl Hideo Matsushita. V současnosti náleží mezi špičky ve výrobě a designu mikrofonů, sluchátek a dalších produktů z oblasti technologie a zvuku.\n\nTakřka okamžitě po svém vzniku, v roce 1962, firma Audio-Technica získala věhlas díky kvalitním gramofonovým přenoskám. Audio-Technica se pustila do výroby prvních mikrofonů na konci sedmdesátých let 20. století. V roce 1986 se objevil první bezdrátový mikrofon od této firmy, což ji zařadilo mezi první výrobce.\n\nPozději se představila kvalitními mikrofony, mezi kterými byly i elektretové, dynamické, kondenzátorové, studiové páskové či dvojité nástrojové mikrofony. Audio-Technica se rovná vysokému SPL, což znamená vhodnou volbu pro snímání strunných a perkusních nástrojů. Hudebníci si značku oblíbili při živých vystoupeních – barový muzikant, hudební skupiny na koncertě, nahrávací studio, produkční společnost a jiní hudebníci.\n\nAudio-Technica je držitelem různých ocenění. Nechybí cena Readers´Choice Awards. Technika se využívá během důležitých akcí a přenosů. Jednalo se například o Letní Olympijské hry v Athénách, v Sydney a v Atlantě, Zimní Olympijské hry Salt Lake City, Super Bowl, Světový pohár ve fotbalu nebo Hry Commonwealthu.\n\nDnes patří do sortimentu firmy nejen kvalitní mikrofony, ale i měniče, různé elektronické a bezdrátové systémy a sluchátka.\n\n\nFirma nabízí sluchátka s čistým zvukem a maximálním pohodlí pro nošení. Vyrovnaný zvuk zajišťuje poslech detailů vokálů a hudby již během nízké hlasitosti. Uzavřená sluchátka obstarávají útlum okolních zvuků. Audio-Technica se zaměřuje na profesionální studiová, domácí a přenosná skládací sluchátka. Zahrnuje referenční studiová sluchátka, sluchátka s mikrofonem, hi-fi sluchátka, pro DJ i Active noise cancelling sluchátka.\n"}
{"id": "834011", "url": "https://cs.wikipedia.org/wiki?curid=834011", "title": "Palác Kokořovských", "text": "Palác Kokořovských\n\nPalác Kokořovských je pozdně barokní budova v ulici Řetězová č.p. 223, č.o. 5, v sousedství paláce pánů z Kunštátu a Poděbrad. Zadní část paláce ústí do ulice Karlova 223/26, kde je další vstup. Je chráněn jako kulturní památka České republiky.\n\nPalác stojí v místě dvou středověkých domů, ze kterých se dochovalo sklepení. Fasáda domu je vrcholně barokní, pocházející z úprav iniciovaných tehdejším majitelem hrabětem Ferdinandem Hroznatou z Kokořova. V roce 1889 byl palác svou vnitřní částí rozšířen až do Karlovy ulice.\n\nPortálem z Řetězové ulice byl upraven barokně, na něm je renesanční (či snad raně barokní) maskaron.\n\nV domě pobývali například německý pražský houslista, dirigent a pedagog Friedrich Wilhelm Pixis (1810–1842), kterého zde v srpnu 1829 navštívil Fryderyk Chopin či violoncellový virtuos Julius Klengel.\n\nV paláci v současné době sídlí divadelní fakulta (DAMU).\n\n\n"}
{"id": "834020", "url": "https://cs.wikipedia.org/wiki?curid=834020", "title": "K-pop", "text": "K-pop\n\nK-pop (, zkratka z „Korean pop“, \"kajo\") je hudební žánr, který vznikl v Jižní Koreji. Absorboval do sebe elementy taneční hudby, elektropopu, hip hopu a současného r'n'b.\n\nPodle reportéra amerického hudebního časopisu \"Rolling Stone je nejlepší K-popovou skupinou BLACKPINK a\" K-pop je „směs módní západní populární hudby a vysokoenergetického japonského popu“, „která loví hlavy posluchačů pomocí chytlavých opakovaných fragmentů, občas v anglickém jazyce“. K-pop „zahrnuje fúzi stylů jak se zpěvem tak i s rapem a klade zvláštní důraz na představení a silné vizuální efekty“.\n\nK-pop je nejen hudba, K-pop se stal subkulturou, která je populární mezi mladými lidmi na celém světě. Díky internetu a dostupnosti digitálního obsahu si K-pop získal neuvěřitelně široké publikum.\n\nKorejská společnost KBS pořádá světovou soutěž v korejském popu K-POP World Festival, soutěžícími se stávají finalisté z celého světa, včetně občanů České republiky, kteří na světovém finále v Changwonu získali 2. místo. V roce 2012 nás ve světě úspěšně reprezentovala česká k-popová dívčí skupina O.M.G., která získala 2. místo v kategorii masters: 2. místo v roce 2012 se Slovenská skupina Sugar umístila na třetím místě také v kategorii masters a v roce 2012 zvítězila Korejská skupina DPS.\n\nposlední šampionát 2012 (Top 12)\n\n\n\n\n\n"}
{"id": "834023", "url": "https://cs.wikipedia.org/wiki?curid=834023", "title": "Aleš Hodina", "text": "Aleš Hodina\n\nIng. Aleš Hodina (* 1972 Hradec Králové) je český podnikatel a občanský aktivista.\n\nPo ukončení studia na Vysoké škole ekonomické v Praze (promoce 1996) začal podnikat v oblasti investic. Zabývá se mimo jiné problematikou ochrany akcionářů před nekalými praktikami ve firmách. V roce 1999 se u soudu postavil proti snaze státu levně navýšit svůj podíl v Komerční bance na úkor ostatních akcionářů. Od roku 2009 se intenzivně věnuje dobrovolnické činnosti v oblasti porozvodové péče o děti. Má dva syny (* 2007, * 2014).\n\nAngažuje se ve prospěch péče obou rodičů o děti: provozuje webový portál Střídavka a některé další prorodinné weby, publikuje na téma porozvodové péče o děti. Je místopředsedou mezinárodního sdružení Striedavá starostlivosť o deti, slovensko-česká spoločnosť, a zakladatelem Mezinárodního institutu pro rodinu a dítě. Též provozuje web znamysoudce.cz, kde lidé hodnotí práci soudců.\n\nJe dlouholetým členem Mensy České republiky, byl členem dozorčí rady Mensa gymnázia, o.p.s.. V minulosti byl i jedním z členů Rady Mensy ČR a po několik volebních období předsedou kontrolní komise. Je členem Einsteinovy společnosti lidí s IQ vyšším než 150.\n\nV roce 2010 se jako nezávislý kandidát zúčastnil v Plzeňském kraji vnitrostranických voleb lídra kandidátky Věcí veřejných do Poslanecké sněmovny, v nichž zvítězil. Vedení strany však výsledek voleb anulovalo a do druhého kola dosadilo Jaroslava Škárku, který pak byl jako lídr plzeňské kandidátky zvolen poslancem.\n\nVe volbách do Evropského parlamentu v květnu 2014 kandidoval jako nestraník na druhém místě kandidátky konzervativní Strany zdravého rozumu. Strana obdržela 1,63 % hlasů, Hodina získal nejvíce preferenčních hlasů.\n\nJe autorem řady článků publikovaných zejména v elektronických médiích i na svém blogu a několika vlastních webových portálů, na nichž také uveřejňuje své články. Je editorem a spoluautorem brožury \"Rozvod – příběhy smutku a naděje\".\n\n"}
{"id": "834029", "url": "https://cs.wikipedia.org/wiki?curid=834029", "title": "Kamehameha III.", "text": "Kamehameha III.\n\nKamehameha III. (vlastním jménem Kauikeaouli; 11. srpen 1813 – 15. prosinec 1854) byl v letech 1824 až 1854 třetím havajským králem. Byl mladším synem krále Kamehamehy I. ze stejnojmenné dynastie. Jeho předchůdcem byl jeho starší bratr Liholiho (Kamehameha II.). Kamehameha III. vládl ze všech havajských králů nejdelší dobu, téměř 30 let, což představuje třetinu existence jednotného havajského království. Za jeho 30leté vlády se z domorodé absolutní monarchie Havajské ostrovy staly křesťanskou konstituční monarchií (díky ústavám z roku 1840 a 1852) podobnou monarchiím evropským.\n"}
{"id": "834040", "url": "https://cs.wikipedia.org/wiki?curid=834040", "title": "Daňové přiznání", "text": "Daňové přiznání\n\nDaňové přiznání je akt občana (fyzické osoby) či právnické osoby vůči státu, kdy občan přiznává příjmy podléhající dani vyměřené státem a kde vyčíslí daň a případně ji porovná se zaplacenými zálohami daně. Nedoplatek daně následně státu zastoupenému finančním úřadem odvede, přeplatek je mu vrácen nebo započten do dalšího období. Daňové přiznání se vztahuje vždy k určitému časovému období, nejčastěji ke kalendářnímu roku a k určité dani vyměřené státem, například dani z příjmů fyzických osob, dani z příjmů právnických osob, dani z přidané hodnoty, dani z nemovitých věcí a dalších. Každé daňové přiznání je třeba odevzdat v určeném termínu.\n\nV České republice je možné podat následující daňová přiznání:\n\nZ nepřímých daní se spotřební daň neuplatňuje pomocí daňového přiznání, ale plátci jsou registrováni k provozování tzv. daňového skladu.\n\nDaňové přiznání je možno podat v papírové podobě nebo elektronicky.<ref name=\"podnikatel.cz/clanky/prijimat-papirova-priznani-a-zaroven-odmitat-priznani-v-pdf-vitejte-v-cesku\"></ref> Elektronické podání je ale možné pouze ve formátu XML, finanční správa nepřijímá daňová přiznání ve formátu PDF.\n\nPřestože je možné podávat přiznání elektronicky, využívají tuto možnost převážně právnické osoby, pro které je tato možnost de facto povinná.<ref name=\"podnikatel.cz/clanky/osvc-elektronicka-podani-nevoni-vime-co-by-je-pomohlo-zatraktivnit\"></ref> V roce 2018 podalo přiznání elektronicky pouze 16 % fyzických osob, v roce 2017 to bylo 14 % fyzických osob. \n\nPřiznání k dani z příjmů fyzických osob se řídí zákonem č. 586/1992 Sb., o daních z příjmů, ve znění pozdějších předpisů a je vztaženo vždy ke kalendářnímu roku nebo jeho části.\n\nJisté severské státy všem daňová přiznání zveřejňují, což je v jiných zemích nemyslitelné.\n"}
{"id": "834042", "url": "https://cs.wikipedia.org/wiki?curid=834042", "title": "Dům Latinské Ameriky", "text": "Dům Latinské Ameriky\n\nDům Latinské Ameriky (francouzsky \"Maison de l'Amérique latine\") je kulturní centrum v Paříži, které nabízí informace o zemích Latinské Ameriky. Nachází se v 7. obvodu na adrese \"Boulevard Saint-Germain\" č. 217.\n\nDům byl založen v roce 1946 z iniciativy francouzského Ministerstva zahraničních věcí pro kulturní a diplomatickou výměnu mezi Francií a zeměmi Latinské Ameriky.\n\nDům Latinské Ameriky sídlí na \"Boulevardu Saint-Germain\" ve dvou městských palácích Hôtel de Varengeville a Hôtel Amelot de Gournay.\n\n"}
{"id": "834050", "url": "https://cs.wikipedia.org/wiki?curid=834050", "title": "Šupinatka", "text": "Šupinatka\n\nŠupinatka je české jméno pro jednotlivé rody čeledi šupinatkovití. Pro jednotlivé hlodavce této čeledi neexistuje jedinečný český název, a proto jsou společně označovány jako šupinatky (podobně jako např. pytlouše u čeledi pytloušovitých).\n\nŠupinatky jsou menší až středně velcí hlodavci, pro které jsou charakteristické dvě řady překrývajících se šupin u kořene ocasu, které jim pomáhají při pohybu po hladké kůře stromů a zřejmě působí i jako protiskluzová podložka při přistávání. Kromě šupinatky plchovité (\"Zenkerella insignis\") mají všechny ostatní druhy po bocích těla blánu, pomocí níž mohou plachtit ze stromu na strom.\n\nJde o převážně noční zvířata, která přes den přebývají v dutinách stromů. Živí se tropickým ovocem a další vegetací; u některých bylo zjištěno, že konzumují i listy, květy a kůru stromů nebo loví hmyz.\n\nŠupinatka plchovitá (\"Zenkerella insignis\") je mezi ostatními šupinatkami výjimkou v tom, že nemá po bocích těla blánu, a že žije denním životem.\n\n\n\n"}
{"id": "834051", "url": "https://cs.wikipedia.org/wiki?curid=834051", "title": "Kanton Châtenois", "text": "Kanton Châtenois\n\nKanton Châtenois (fr. \"Canton de Châtenois\") byl francouzský kanton v departementu Vosges v regionu Lotrinsko. Skládal se z 25 obcí. Zrušen byl po reformě kantonů 2014.\n\n"}
{"id": "834052", "url": "https://cs.wikipedia.org/wiki?curid=834052", "title": "Kanton Corcieux", "text": "Kanton Corcieux\n\nKanton Corcieux (fr. \"Canton de Corcieux\") byl francouzský kanton v departementu Vosges v regionu Lotrinsko. Skládal se ze 13 obcí. Zrušen byl po reformě kantonů 2014.\n\n"}
{"id": "834055", "url": "https://cs.wikipedia.org/wiki?curid=834055", "title": "Kanton Coussey", "text": "Kanton Coussey\n\nKanton Coussey (fr. \"Canton de Coussey\") byl francouzský kanton v departementu Vosges v regionu Lotrinsko. Skládal se z 21 obcí. Zrušen byl po reformě kantonů 2014.\n\n"}
{"id": "834056", "url": "https://cs.wikipedia.org/wiki?curid=834056", "title": "EURES", "text": "EURES\n\nEURES z anglického EURopean Employment Service, česky překládáno jako Evropský portál pracovní mobility nebo také jako Evropská služba zaměstnanosti, je evropský portál zabývající se poskytováním informací o pracovních a vzdělávacích příležitostech v zahraničí. Jeho součástí je i inzerce pracovních míst. EURES působí celkem ve 31 zemích Evropy, které zahrnují EHP a Švýcarsko.\nCílem portálu EURES je pomoci volnému pohybu pracovních sil v rámci spolupracujících zemí. Celou síť zaštiťuje a koordinuje Evropská komise, ale spolupracuje s dalšími partnerskými organizacemi ze všech zapojených států.\n\nVeškeré služby, které portál EURES poskytuje, jsou zdarma, a to pro zaměstnavatele i zájemce o práci či vzdělání.\n\n\nEURES je od 1.5.2004 součástí služeb Úřadu práce ČR.\n\n Belgie\n\n"}
{"id": "834060", "url": "https://cs.wikipedia.org/wiki?curid=834060", "title": "Argentina na Letních olympijských hrách 1948", "text": "Argentina na Letních olympijských hrách 1948\n\nArgentina se účastnila Letní olympiády 1948 v 16 sportech. Zastupovalo ji 199 sportovců (188 mužů a 11 žen).\n"}
{"id": "834061", "url": "https://cs.wikipedia.org/wiki?curid=834061", "title": "Jozef Klein", "text": "Jozef Klein\n\nJozef Klein (* 17. března 1943) je slovenský politik, po sametové revoluci československý poslanec Sněmovny národů Federálního shromáždění v klubu Sociálnědemokratické strany na Slovensku, v 90. letech poslanec Národní rady SR za Hnutie poľnohospodárov Slovenskej republiky, Novou agrární stranu, později za HZDS.\n\nVe volbách roku 1992 byl zvolen do slovenské části Sněmovny národů. Zasedal v poslaneckém klubu Sociálnědemokratické strany na Slovensku. Ve Federálním shromáždění setrval do zániku Československa v prosinci 1992. Uvádí se bytem Kežmarok.\n\nByl předsedou malé politické formace Hnutie poľnohospodárov Slovenskej republiky. To před parlamentními volbami na Slovensku roku 1994 utvořilo s dalšími levicovými stranami koalici Spoločná voľba, která se dostala do parlamentu a Jozef Klein se stal poslancem Národní rady Slovenské republiky. Již v průběhu funkčního období se začal odklánět od politiky opozičního klubu Spoločná voľba. V roce 1996 hlasoval s vládou (vedenou HZDS) proti vyslovení nedůvěry ministru zemědělství Petrovi Bacovi. V roce 1997 se Hnutie poľnohospodárov Slovenskej republiky sloučilo s další agrární formací Rolnická strana Slovenska do Nové agrární strany. Ta ale ještě před koncem funkčního období parlamentu fúzovala s HZDS. V parlamentních volbách roku 1998 Klein neúspěšně kandidoval za HZDS (byl na 83. místě kandidátní listiny). V roce 1998 mu byl udělen Řád Andreje Hlinky.\n\nV komunálních volbách roku 2002 byl kandidátem HZDS na primátora Kežmarku. V krajských volbách v roce 2005 byl kandidátem HZDS a dalších národoveckých a levicových stran. V roce 2003 i 2008 se uvádí jako předseda okresní organizace HZDS v Kežmarku.\n\n"}
{"id": "834063", "url": "https://cs.wikipedia.org/wiki?curid=834063", "title": "Dálnice A21 (Německo)", "text": "Dálnice A21 (Německo)\n\nDálnice A21, německy Bundesautobahn 21 (zkratka BAB 21), zkráceně Autobahn 21 (zkratka A21), je dálnice na severu Německa. Měří 41 km.\n\nDálnice začíná na křižovatce s A1 u města Bargteheide. To je zhruba na půlce cesty mezi Bad Segebergem a Kielem. Prodloužení dálnice na sever od Kielu a prodloužení na jih k dálnici A250 je v plánu. A21 se v budoucnu bude křížit s prodlouženou A20 nedaleko Bad Segebergu.\n\n"}
{"id": "834067", "url": "https://cs.wikipedia.org/wiki?curid=834067", "title": "Jan Kocourek", "text": "Jan Kocourek\n\nJan Kocourek (* 10. ledna 1926 Prostějov) je český biochemik, vysokoškolský pedagog a politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nKoncem 50. let 20. století se uvádí jako odborný asistent na Katedře biochemie Matematicko-fyzikální fakulty Univerzity Karlovy. Na této funkci působil od roku 1954. Působil jako vysokoškolský pedagog, výzkumný pracovník a biochemik. Publikoval četné odborné práce.\n\nPo sametové revoluci se zapojil i do veřejného a politického života. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992.\n\n"}
{"id": "834070", "url": "https://cs.wikipedia.org/wiki?curid=834070", "title": "Argentina na Letních olympijských hrách 1936", "text": "Argentina na Letních olympijských hrách 1936\n\nArgentina se účastnila Letní olympiády 1936 v 8 sportech. Zastupovalo ji 51 sportovců (50 mužů a 1 žena).\n"}
{"id": "834073", "url": "https://cs.wikipedia.org/wiki?curid=834073", "title": "Egon Vůch", "text": "Egon Vůch\n\nEgon Vůch (* 1. února 1991, Plzeň) je český fotbalový záložník, od roku 2019 hráč českého prvoligového klubu 1.FK Příbram. Jeho fotbalovým vzorem je portugalský fotbalista Cristiano Ronaldo.\n\nEgon Vůch působil v menších klubech v Plzni (FK Košutka, 1. FC Plzeň a SK ZČE Plzeň), poté jej italský trenér Morales přivedl do Příbrami, nicméně v prvním týmu nenastoupil. Následně zamířil do Bohemians 1905. V celku nastupoval v dorostu a připsal si start za rezervu v Divizi. Byl rovněž na testech ve Feyenoordu Rotterdam. Následně měl chuť skončit s fotbalem, ale trenér Jindřich Trpišovský jej doporučil do třetiligového klubu SK Hlavice.\n\nPřed jarní částí ročníku 2010/11 měl nabídky z Česka i ze zahraničí, ale Vůch zamířil na zkoušku do mužstva FK Teplice. Do Teplic následně přestoupil a v mužstvu se dočkal premiéry na prvoligových trávnících.\n\nPrvní gól v dresu Teplic vstřelil 27. listopadu 2011 proti Bohemians 1905, ve 30. minutě otvíral skóre zápasu, který skončil výhrou domácích Teplic 2:0. Druhý gól přidal 6. května 2012 v domácím utkání proti Dukle Praha, v 63. minutě stanovil konečné skóre 4:0. \n\nPotřetí (a poprvé v sezóně 2012/13) se střelecky prosadil 7. října 2012 v utkání proti Vysočině Jihlava, v 10. minutě otevíral skóre zápasu, který Teplice vyhrály doma 3:1.\n\nV září 2013 byl vyslýchán policií v rámci vyšetřování možné manipulace fotbalových zápasů ve prospěch asijských sázkařských gangů. Vůch ale údajně zmanipulovat zápas odmítl. Celkem v dresu Teplic odehrál 75 ligových zápasů, ve kterých dal sedm branek.\n\n6. prosince 2014 bylo oficiálně oznámeno, že přestupuje do týmu FC Viktoria Plzeň. V novém klubu podepsal smlouvu na 3,5 roku.\n\nPo vyřazení ve 3. předkole Ligy mistrů UEFA s izraelským klubem Maccabi Tel Aviv FC nastoupil za Plzeň ve 4. předkole Evropské ligy UEFA, kde tým narazil na mužstvo ze Srbska FK Vojvodina Novi Sad. Po výhrách 3-0 (v tomto zápase Vůch nenastoupil) a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). Západočeši získali ve skupině 4 body, skončili na třetím místě a do jarní vyřazovací části nepostoupili. Ve skupinové fázi Evropské ligy za tým odehrál pouze jedno utkání, když nastoupil v prvním střetnutí proti Villarrealu. V listopadu 2015 byl z disciplinárních důvodů přeřazen z A-mužstva do juniorského týmu.\n\nV ročníku 2015/16 se částečně podílel na zisku mistrovského titulu Viktorie, klub dokázal ligové prvenství poprvé v historii obhájit.\n\nPro jarní část sezóny 2014/15 zůstal na hostování v Teplicích. Po půl roce mu v klubu skončilo hostování a vrátil se do Plzně. Za klub nastoupil k 13 střetnutím v lize, ve kterých se jednou střelecky prosadil.\n\nV lednu 2016 odešel na půlroční hostování s opcí na trvalý přestup do FC Slovan Liberec. Zájem měl také polský klub Zagłębie Lubin. V létě 2016 se vrátil do Plzně, ale následně odešel zpět na roční hostování s opcí do Slovanu Liberec. V prvním utkání 3. předkola Evropské ligy UEFA 2016/17 28. července 2016 zařídil dvěma brankami vítězství 2:1 na hřišti rakouského FC Admira Wacker Mödling.\n\nV létě 2017 opustil Českou republiku a zamířil za svým prvním zahraničním angažmá do Kazachstánu, kde posílil klub Tobol Kostanaj.\n\nAktuální k 5. říjnu 2016\nEgon Vůch je mládežnickým reprezentantem České republiky, nastupoval za českou reprezentaci do 21 let.\n\nDne 25. dubna 2012 si v přátelském zápase v Senci proti domácímu Slovensku odbyl debut za reprezentaci U21, utkání skončilo vítězstvím českého celku 2:1.\n\n10. září 2012 nastoupil proti Walesu v posledním utkání českého celku v kvalifikační skupině 3. Zápas skončil jasným vítězstvím České republiky 5:0, ta postoupila z prvního místa do baráže o Mistrovství Evropy ve fotbale hráčů do 21 let 2013.\n\n"}
{"id": "834074", "url": "https://cs.wikipedia.org/wiki?curid=834074", "title": "Argentina na Letních olympijských hrách 1932", "text": "Argentina na Letních olympijských hrách 1932\n\nArgentina se účastnila Letní olympiády 1932 v 6 sportech. Zastupovalo ji 32 sportovců.\n"}
{"id": "834075", "url": "https://cs.wikipedia.org/wiki?curid=834075", "title": "Kanton Darney", "text": "Kanton Darney\n\nKanton Darney (fr. \"Canton de Darney\") je francouzský kanton v departementu Vosges v regionu Lotrinsko. Skládá se z 82 obcí. Před reformou kantonů 2014 ho tvořilo 21 obcí.\n\nod roku 2015:\n\n\n\npřed rokem 2015:\n\n"}
{"id": "834078", "url": "https://cs.wikipedia.org/wiki?curid=834078", "title": "Kanton Dompaire", "text": "Kanton Dompaire\n\nKanton Dompaire (fr. \"Canton de Dompaire\") byl francouzský kanton v departementu Vosges v regionu Lotrinsko. Skládal se ze 30 obcí. Zrušen byl po reformě kantonů 2014.\n\n"}
{"id": "834079", "url": "https://cs.wikipedia.org/wiki?curid=834079", "title": "Under Feet Like Ours", "text": "Under Feet Like Ours\n\nUnder Feet Like Ours je nezávisle vydané studiové album kanadských zpěvaček-skladatelek Tegan and Sara, které vyšlo ještě před dosažením většího úspěchu. Původně vyšlo pod názvem skupiny Sara and Tegan v pouze limitované edici, ale později byl vydáno znovu, již pod názvem skupiny Tegan and Sara. K tomu došlo v roce 2001, kdy vyšlo s bonusovou skladbou \"Frozen\" z alba \"This Business of Art\". V roce 2006 bylo znovu k dostání v e-shopu Maple Music. Příležitostně je také k dostání na koncertech dua.\n\nNa obalu desky je fotka Sary v červeném topu a Tegan ve fialovém.\n\nV roce 2009 bylo balení a obal přepracováno umělkyní EE Storey. Nyní je pouze z kartonu bez použití jakéhokoliv plastu.\n\n\n"}
{"id": "834080", "url": "https://cs.wikipedia.org/wiki?curid=834080", "title": "Suplentka", "text": "Suplentka\n\nSuplentka (v americkém originále The Substitute) je sedmá epizoda druhé sezóny amerického televizního seriálu \"Glee\" a v celkovém pořadí dvacátá devátá epizoda. Scénář k ní napsal Ian Brennan, režíroval ji Ryan Murphy a poprvé se vysílala na americkém televizním kanálu Fox dne 16. listopadu 2010. V této epizodě se poprvé objevuje hostující hvězda, herečka Gwyneth Paltrow jako Holly Holliday, suplující učitelka, která nahradí místo vedoucího sboru Willa Schuestera (Matthew Morrison), zatímco je nemocný. Trenérka roztleskávaček Sue Sylvester (Jane Lynch) se stane ředitelkou střední školy Williama McKinleyho a členové sboru Mercedes Jones (Amber Riley) a Kurt Hummel (Chris Colfer) zažijí napětí v jejich přátelství.\n\nEpizoda obsahuje cover verze šesti písní, které získaly smíšené recenze od kritiků. Zatímco cover verze písně „Forget You“ od CeeLo Greena a mashup písní „Singin' in the Rain“ a „Umbrella“ od Rihanny získaly obdiv od kritiků a obě se (i mezinárodně) objevily v žebříčku Billboard Hot 100, tak vystoupení založená na tanci byla kritizována za choreografii a přísné dodržování původních verzí. Epizodu v den vysílání sledovalo 11,70 milionů amerických diváků. Hostující role Paltrow získala pozitivní komentáře, ale zápletky v epizodě byly hodnocené o něco méně nadšeněji. Aly Semigran z \"MTV\", Robert Canning z \"IGN\" a Tim Stack z \"Entertainment Weekly\" označili epizodu jako jednu z nejlepších z celé série. James Poniewozik z magazínu \"Time\" cítil, že to byla poněkud umírněná a průměrná epizoda a Todd VanDerWerff z \"The A.V. Club\" ji shledal jako zlepšení od předchozích dvou epizod, ale ne jako vysloveně dobrou. Národní aliance mentálních onemocnění (The National Alliance on Mental Illness) kritizovala epizodu za její zobrazení bipolární poruchy. Paltrow za svůj výkon získala v roce 2011 cenu Emmy v kategorii nejlepší hostující herečka v komediálním seriálu.\n\nTrenérka roztleskávaček Sue Sylvester (Jane Lynch) je jmenována zastupující ředitelkou střední školy Willama McKinleyho poté, co se ředitel Figgins (Iqbal Theba) nakazí chřipkou. Vedoucí sboru Will Schuester (Matthew Morrison) je také infikován a musí si vzít volno, aby se zotavil. Stará se o něj jeho bývalá manželka Terri (Jessalyn Gilsig), což vede k tomu, že spolu spí.\n\nHlavní zpěvačka sboru Rachel Berry (Lea Michele) se pokouší sbor převzít po Willovi, ale ve výsledku se z toho vytvoří jen chaos. Na žádost Kurta Hummela (Chris Colfer) má na starosti sbor prozatím suplující učitelka Holly Holliday (Gwyneth Paltrow), mezi jejíž velmi netradiční metody vyučování patří například diskutování o léčení Lindsay Lohan ve španělštině, zpívání „Conjunction Junction“ své třídě o hodinách angličtiny a nebo hraní role bipolární Mary Todd Lincoln v hodinách dějepisu. Když Holly poprvé přijde na zkoušku, ohromí sbor svým pojetím písně „Forget You“ od CeeLo Greena. Rachel je naštvaná a obává se, že Holly nebude schopná sbor připravit na nadcházející soutěž. Holly si nakonec ale Rachel získá tím, že si s ní zazpívá duet „Nowadays“ / „Hot Honey Rag“ z muzikálu \"Chicago\".\n\nKurt zanedbává svou nejlepší kamarádku Mercedes Jones (Amber Riley), aby se mohl věnovat svému novému kamarádovi Blainovi Andersonovi (Darren Criss). Mercedes se urazí, když se jí Kurt pokusí domluvit schůzku s fotbalistou na základě, že jsou oba černoši a připadá si přebytečně a hloupě, když doprovází Kurta a Blaina na večeři, kde v konverzaci dominují gayské problémy a ikony. Když Sue začne s iniciativou pro zdravou stravu a vyřadí z jídelny její oblíbené jídlo (bramborové křupky), tak Mercedes zorganizuje studentský protest a ucpe výfuk od Suina auta křupkami a způsobí celkovou škodu 17 000 dolarů.\n\nSueina iniciativa se stane mezi rodiči velice populární a její jmenování ředitelkou je uděláno natrvalo. Vyhazuje Willa, kterého později navštíví Holly hledající radu. Holly se cítí jako špatná učitelka, protože dovolila Mercedes se tak chovat. Přiznala, že původně brala svou práci vážně, dokud ji jeden ze studentů (Lindsay Sims-Lewis) nepraštil do obličeje a to způsobilo, že začala s bezstarostným přístupem. Terri během jejich rozhovoru přichází a je rozhněvaná Hollyinou přítomností. Will žádá Terri aby odešla, že jejich návrat k sobě byla chyba a uzavírá tak jejich vztah navždy.\n\nNa naléhání členů sboru, Sue znovu jmenuje Willa vedoucím sboru. Navrhuje jako skupinové vystoupení píseň „Singin' in the Rain“, ale požádá Holly, aby mu pomohla s modernizací písně, takže ve výsledku vznikne mashup s Rihanninou písní „Umbrella“.\n\n"}
{"id": "834082", "url": "https://cs.wikipedia.org/wiki?curid=834082", "title": "Jan Korger", "text": "Jan Korger\n\nJan Korger (3. listopadu 1937 - 13. května 2016) byl český lékař a politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl zvolen do městského zastupitelstva v Šumperku za ODS. Mandát se neúspěšně snažil obhájit v komunálních volbách roku 1998, nyní již za Unii svobody. V roce 1998 kandidoval neúspěšně na post prezidenta České lékařské komory. Uvádí se tehdy jako jednatel a primář chirurgického oddělení nemocnice v Šumperku. V roce 2004 se rozhodl z rodinných důvodů prodat svůj podíl v šumperské nemocnici.\n\n"}
{"id": "834083", "url": "https://cs.wikipedia.org/wiki?curid=834083", "title": "Lepidosauria", "text": "Lepidosauria\n\nLepidosauria je nadřád plazů, kteří jsou pokrytí šupinami. Zahrnuje řády šupinatí (squamata), dnes nejpočetnější skupinu plazů a haterie (Sphenodonta). Šupinatí zahrnují podřády ještěři (Sauria), hadi (Serpentes) a dvouplazi (Amphisbaenia). Prastarý řád Sphenodonta zahrnuje dnes pouze dva druhy haterií, žijících na ostrůvcích poblíž Nového Zélandu. Celkem obsahuje nadřád Lepidosauria přibližně 9000 druhů z celkem 9500 druhů plazů.\n\n"}
{"id": "834085", "url": "https://cs.wikipedia.org/wiki?curid=834085", "title": "Argentina na Letních olympijských hrách 1928", "text": "Argentina na Letních olympijských hrách 1928\n\nArgentina se účastnila Letní olympiády 1928 v 12 sportech. Zastupovalo ji 81 sportovců.\n \n"}
{"id": "834086", "url": "https://cs.wikipedia.org/wiki?curid=834086", "title": "Sungská ekonomika", "text": "Sungská ekonomika\n\nEkonomika čínské říše Sung existující v letech 960–1279 byla charakterizována expanzí obchodu, finanční prosperitou, růstem mezinárodního obchodu a výrazným nárůstem produktivity v zemědělství. V čínské říši Sung rostly soukromé finanční majetky a stimulovaly rozvoj celostátní tržní sítě, která spojovala pobřežní regiony s vnitrozemím. Sungská ekonomika a zejména rozmach zemědělství v 10. a 11. století umožnil razantní nárůst počtu obyvatel Číny, který se zdvojnásobil na více než 100 milionů lidí.\n\nV sungském období pozoruhodně vzrostly obchodní kontakty s vnějším světem, kupci zapojení do mezinárodního obchodu se plavili až do východní Afriky. Obyvatelé sungského státu byli také svědky vzniku prvních papírových peněz na světě – tištěných vládou, proto státovek. Nazývaly se ťiao-c’, později chuej-c’. V kombinaci s jednotným daňovým systémem a bezpečnými obchodními trasami pozemními i říčními, to přineslo rozvoj skutečně celostátního trhu v Číně. Ačkoli velký díl státních příjmů spotřebovala armáda, daně vybrané od bohaté obchodnické třídy dostačovaly k naplnění vládních pokladnic. Produkci vybraného zboží si sungská vláda vyhradila pro sebe ve snaze o zvýšení příjmů a zabezpečení zdrojů životně důležitých pro bezpečnost říše, příkladem byly komponenty používané pro výrobu střelného prachu.\n\nBěhem sungské éry masivně vrostla plocha obdělávané půdy. Vláda povzbuzovala obyvatelstvo k obsazování a obdělávání pustých oblastí státu. Každý, kdo zúrodnil novou půdu a platil daně, měl garantovánu její trvalou držbu. Výsledkem této politiky byl nárůst rozlohy polí na 720 miliónů \"mu\", rozlohu nepřekonanou ani v mingském a čchingském období.\n\nPodporováno a rozšiřováno bylo i zavlažování orné půdy. Prominentní státník a ekonom Wang An-š’ vydal roku 1069 zákon o zavlažování, který povzbudil rozšíření zavlažovacích systémů v Číně. Do roku 1076 bylo dokončeno kolem 10 800 zavlažovacích projektů, které přinesly vodu více než 36 miliónu \"mu\" veřejné a soukromé půdy. Hlavní zavlažovací projekty zahrnovaly prohloubení Žluté řeky v severní Číně a zúrodnění bažinatých pozemků u jezera Tchaj. V důsledku této politiky se výnos sklizně v Číně ztrojnásobil. Zemědělské výnosy byly v sungské době zhruba 2 \"tany\" obilí na \"mu\", významně více ve srovnání s 1 \"tanem\" v říši Raná Chan a 1,5 \"tanu\" v závěru existence říše Tchang.\n\nHospodářský rozvoj Číny za dynastie Sung byl umožněn i zlepšením hospodářských nástrojů, osiva a hnojiv. Sungská vláda zdědila zakřivený železný pluh vynalezený za dynastie Tchang (618-907), jak podrobně popsal Lu Kuej-meng ve svém díle \"Lej-s’ ťing\" (, \"Kniha o pluhu\"). Sungští zemědělci zlepšili zakřivený železný pluh používaný v tchangském období a vynalezli ocelový pluh určený speciálně pro rekultivaci pustin. Tento pluh nebyl ze železa, ale ze silnější oceli, čepel byla kratší, ale silnější, byl zvláště účinný při orbě skrz rákosí a kořeny v mokřadech podél řeky Chuaj. V sungské době byl také vynalezen nástroj určený k usnadnění sázení nazvaný „sázecí kůň“, vyráběn byl z dřeva jujuby a paulovnie. Sungští rolníci používali bambusová vodní kola která využívala energie toku řek k čerpání vody do zavlažovacích kanálů. Vodní kola měla průměr asi 30 \"čch’\" (zhruba 9 metrů), s deseti bambusovými nálevkami připevněných na obvodu. Někteří zemědělci dokonce používali tři kola v sérii k čerpání vody do výšky přes 30 \"čch’\".\n\nPěstování vysoce výnosných odrůd rýže z Čampy, korejské žluté neloupané rýže, indického zeleného hrachu a vodních melounů ze Středního východu zavedené v Číně v sungské éře, významně zvýšilo množství zemědělských produktů. Sungští zemědělci zdůrazňovali důležitost lidských výkalů jako hnojiva. Chápali, že používáním hnojiv mohou transformovat neplodnou pustinu na úrodnou půdu. Čchen Pchu roku 1149 napsal ve své \"Knize o zemědělství\" (\"Nung-šu\"): „běžné tvrzení, že zemědělská půda se vyčerpá po třech výsevech v pěti letech, není správné; pokud často doplňujete novou půdu a přidáváte lidské výkaly, země se stává úrodnější“.\n\nBavlna byla rozšířena z ostrova Chaj-nan do centrální Číny. Bavlněná látka byla zvaná \"ťi-pej\". Na Chaj-nanu ji tamní výrobci produkovali v mnoha variantách, často obarvenou zářivými barvami. Rozsáhle pěstováno bylo také konopí, též využívané k výrobě látek. V okolí hory Tung-tching u Su-čou vzkvétaly sady morušovníků. Pěstitelé morušovníků žili z chovu hedvábníků a prodeje z nich získaného hedvábí.\n\nCukrová třtina se poprvé objevila v Číně v období válčících států. V říši Sung byla pěstováním cukrové třtiny známá především oblast kolem jezera Tchaj. Sungský spisovatel Wang Čuo velmi podrobně popsal metody pěstování cukrové třtiny a způsob výroby třtinového cukru z ní v monografii \"Kniha o cukru\" z roku 1154, první dochované čínské knize o technologii výroby cukru.\n\nRozloha čajových plantáží byla v sungské říši třikrát větší, než v tchangské. Podle průzkumu z roku 1162 se čajové plantáže nalézaly v 244 okresech 66 krajů a prefektur. Ve Fu-ťienu se rozkládaly císařské čajové plantáže Pej-jüan („Severní park“). Pro císařský dvůr zde rolníci pěstovali více než čtyřicet odrůd čaje. Sbírali jen nejlepší vybrané čajové listy a zpracovávali je do cihel sušeného čaje s vyraženým vzorem draka, čaj byl proto znám jako „dračí čaj“.\n\nS růstem měst rostl i význam a hodnota zeleninových zahrad na předměstích. Zahrady byly vysoce produktivní, v jižní Číně připadal v průměru jeden \"mu\" rýžového pole na jednoho muže, zatímco na severu asi trojnásobek, zatímco jeden \"mu\" zeleniny živil tři muže.\n\nVzkvétalo i pěstování květin. Mezi bohatými a mocnými byla oblíbená zejména pivoňka, pěstováno jí bylo až devadesát druhů. Rozšířené byly i jasmín a jabloně původem z Persie.\n\nV sungské říši se třída obchodníků stala početnější, respektovanější a organizovanější než v dřívějších dobách Číny. Jejich nahromaděné bohatství často soupeřilo s majetkem džentry, spravující stát. K jejich organizačním schopnostem moderní historici Ebreyová, Walthallová a Palais konstatovali, že:\n\nAčkoli v sungském období dominovaly městským trhům v Číně velké vládou řízené provozy a velké soukromé podniky, v rozsáhlých předměstích a na venkově existovalo nepřeberné množství malých soukromých podniků a podnikatelů, kterým se v obdobích hospodářském rozmachu sungského období dařilo. V sungské Číně dokonce fungoval velký černý trh, který se významně rozšířil, jakmile si Džürčeni podmanili severní Čínu. Například kolem roku 1160 bylo na černém trhu prodáváno zhruba 70-80 tisíc kusů dobytka ročně. Existovaly zástupy úspěšných malých pecí a obchodů s keramikou ve vlastnictví místních rodin, které leckdy vlastnili i olejové lisy, obchody s vínem, malé místní papírny, apod. Zůstal i prostor pro hospodářský úspěch „hostinců, věštkyň, prodejců léků, obchodníků s látkami“ a mnoha dalších.\nVenkovští hospodáři, kteří prodávali velké zemědělské přebytky na trhu si nejenom mohli dovolit koupit další dřevěné uhlí, čaj, olej a víno, ale také hromadit dostatek prostředků na zřízení sekundární výroby, z níž získávali ještě více bohatství. Kromě nezbytných potravin, statkáři často produkovali víno​​, dřevěné uhlí, papír, textil a další zboží, které prodávali prostřednictvím makléřů. Zemědělci v Su-čou se často specializovali na chov bource morušového a výrobu hedvábných látek, zatímco ve Fu-ťienu, S’-čchuanu a Kuang-tungu rozsáhle pěstovali cukrovou třtinu. Prosperitu venkovských oblastí podporovalo využití projektů veřejných prací a zlepšování zemědělských postupů. Zavlažovací systémy byly vybaveny masově vyráběnými standardizovanými vodními koly a čerpadly, schopnými zvednout vodu z nižších úrovní na vyšší a používanými k zavlažování výše položených ploch.\n\nPříslušníci elit a boháči se oblékali do hedvábí, zatímco konopí a ramie byly materiály šatů chudých; koncem sungské éry se začala používat i bavlna. Přepravu všech těchto materiálů a zboží v 10. století ulehčilo zdokonalení plavebních komor; sungský vědec a státník Šen Kua (1031-1095) napsal, že vybudování zdymadla na Čen-čou (pravděpodobně Kchuo-čou na Jang-c’-ťiang) během dvacátých a třicátých let 11. století vzalo práci pěti stům dělníků a obchodníci uspořili až 1 250 000 šňůr měďáků ročně. Uvedl, že stará metoda vytahování lodí s velikostí nákladu omezenou na 300 \"tanů\" (cca 17 tun) rýže na plavidlo, ale po vybudování zdymadla mohly být užívány lodě přepravující 400 \"tanů\" (zhruba 22 tun). Šen napsal, že v jeho době (kolem roku 1080) vládní lodě mohly nést náklad o hmotnosti až 700 \"tanů\" (39 tun), zatímco soukromé lodě mohly uvést až 800 pytlů, z nichž každý vážil 2 \"tany\" (tj. celkem 88 tun).\n\nVysoká čínská poptávka po zahraničním luxusním zboží a koření z východní Indie podnítila růst čínského námořního obchodu. S říší Sung udržovalo námořní kontakty asi padesát zemí. Námořní zahraniční obchod dosahující do jihovýchodního Asie, hinduistického světa, islámských zemí a východoafrického pobřeží přinesl obchodníkům velká jmění. Perly, slonová kost, rohy nosorožců, kadidlo, agarové dřevo, korály, achát, želví krunýře, gardénie a růže byly dováženy od Arabů a ze Samboje, rostlinné léky z Jávy, zázvor z Malajského poloostrova, bavlněné tkaniny a příze z Mait, a ženšen, stříbro, měď a rtuť z Koreje. Ačkoli ohromný objem domácího obchodu podél Velkého kanálu, řeky Jang-c’-ťiang, jejích přítoků a jezer, a dalších kanálů a řek překonal výnosy z mezinárodního obchodu, existovalo v říši Sung mnoho velkých námořních přístavů, které přispívaly k růstu ekonomiky, zejména Čchüan-čou, Fu-čou, Kuang-čou, a Sia-men. Tyto přístavy, nyní pevně propojené s vnitrozemím prostřednictvím rozšířené sítě říční dopravy, fungovaly jako řetěz velkých obchodních center pro prodej tržních plodin produkovaných ve vnitrozemí.\n\nSungská vláda zahraniční obchod aktivně podporovala, proto, a také ve snaze o maximalizaci zisků státu z kontroly toků zboží, roku 971 vláda zřídila dozorčí úřad nad námořním obchodem v Kuang-čou, roku 999 další v Chang-čou, třetí vznikl v Ming-čou (dnešní Ning-po), následovaly úřady v Čchüan-čou roku 1079, roku 1113 v Chua-tchingu (nyní část Šanghaje) a roku 1145 v Ťiang-jinu. Úřady byly původně podřízeny dopravnímu úřadu nebo správcům prefektur, později byly osamostatněny. Jejich úkoly zahrnovaly:\n\n\n\nVedle hornictví i loďařský průmysl Fu-ťienu zvýšil v sungské éře svoji výrobu exponenciálně; současně dramaticky vzrostl počet obyvatel regionu. Metropoli jižních Sungů v Chang-čou spojovala jižní část Velkého kanálu přímo s přístavem v Ming-čou (dnešní Ning-po), přes který bylo dováženo množství zahraničního zboží a dodáváno do zbytku země. I přes vybudování požárních stanic a velké protipožární oddíly, požáry nadále ohrožovaly město Chang-čou a různé podniky v něm. K zabezpečení uloženého zboží, jak vlastního, tak svěřeného k uskladnění obchodníky, si bohaté rodiny z Chang-čou, palácoví eunuchové a císařovny postavili velké sklady u severovýchodních hradeb; tyto sklady byly obklopeny vodními kanály ze všech stran a ostře střežené najatými ozbrojenci.\n\nStavitelé lodí zaměstnávali mnoho zručných řemeslníků, zatímco námořníci nacházeli mnoho příležitostí k zaměstnání, když stále více rodin disponovalo dostatkem kapitálu na nákup lodí a investici do obchodování se zahraničím. Čínskou ekonomiku ovlivňovali jak domácí obchodníci, tak i cizinci přijíždějící za obchodem. Například, mnoho muslimů v sungské Číně nejen obchodovalo, ale ovládali dovozní a vývozní průmysl a v některých případech se stali úředníky dozírajícími na své bývalé kolegy. Pro čínské obchodníky bylo nicméně riziko spojené s dlouhými zámořskými cestami do tak vzdálených zemi jako byl Egypt nemalé, aby se pojistili před ztrátou kapitálu:\n\nČu Jü napsal roku 1119 knihu \"Pching-čou kche-tchan\" (; \"Povídání z Pching-čou\") o organizaci, námořních postupech, a vládních normách pro oceánská plavidla, jejich posádky a obchodníky se na nich plavící. V knize uvádí:\n\nZahraniční cestovatelé do Číny často připomínali hospodářskou sílu země. Pozdější marocký cestovatel ibn Batútta (1304-1377) mnoho psal o svých zážitcích z putování po euroasijském kontinentu, včetně Číny na jeho vzdáleném východě. Poté, co popsal bohaté čínské lodě s palácovým kajutami a salóny i život čínských posádek a kapitánů, napsal:\n\nBohatí statkáři byli stále ještě typicky ti, kdo byli schopni dát svým synům to nejlepší vzdělání. Proto malé skupiny prominentních rodin v tom kterém místním okresu mohly na sebe upozornit, když jejich synové cestovali do vzdálené metropole za vzděláním a posty ve vládě. Nicméně dělení dědictví mezi syny zesnulého způsobovalo relativně rychlý pokles jejich majetku. Uvažujíce, jak by zvýšil rodinné bohatství, Jüan Cchaj (1140-1190) koncem 12. století napsal, že ti, kteří získají úřad se slušným platem, by si neměli přebytek uložit ve zlatě a stříbru, ale investovat:\n\nŠen Kua (1031-1095), ředitel finančního vládního výboru, byl stejného názoru; svůj názor na význam oběhu peněz uvedl v roce 1077 takto:\n\nZnačný zájem historiků vyvolává zkoumání životní úrovně obyvatel říše Sung. V nedávné studii ekonomický historik Čcheng Min-šeng odhadl průměrné příjmy pracovníků nižší třídy v říši Sung na 100 \"wenů\" (měďáků) za den, což byl pětinásobek odhadovaného životního minima (20 \"wenů\" na den) a pro předprůmyslovou ekonomiku velmi vysoká úroveň. Spotřebu obilí a hedvábí na hlavu Čcheng odhadl na kolem 8 \"ťinů\" (\"ťin\" měl asi 400 g) denně, resp. 2 štůčky ročně.\n\nRozšíření tisku papírových peněz doprovázelo počátky toho, co by se dalo nazvat „raná čínská průmyslová revoluce“. Například historik Robert Hartwell odhaduje, že produkce železa na jednoho obyvatele vzrostla mezi léty 806 a 1078 šestinásobně, takže roku 1078 výroba železa v říši Sung dosáhla 125 000 tun. Nicméně, historik Donald Wagner zpochybnil Hartwellovu metodu použitou k odhadu výše produkce (totiž použití sungských daňových a účetních záznamů).\n\nK výrobě takového množství železa bylo potřeba obrovské množství dřevěného uhlí, což vede k rozsáhlému kácení lesů v severní Číně. Koncem 11. století Číňané začali využívat uhlí a při výrobě železa a oceli i koks, čímž ušetřili množství severočínských lesů. Železo a ocel používali k masové produkci pluhů, různých nástrojů, řetězů u visutých mostů, buddhistických soch a jiných běžných předmětů pro domácí trh. Mnoho nově postavených kanálů spojilo hlavní centra výroby železa a oceli s trhy hlavního města, největšími v zemi. Obchod se železem a výrobky z něho se rozšířil i zahraniční trhy, jako jeden z důsledků rozmachu námořního obchodu v sungské éře.\n\nPřes mnoho zachovaných zpráv zaslaných centrální vládě z regionů, historikové jen obtížně odhadují rozsah sungské výroby železa. Známý úředník Pao Čching-tchien (999-1062) psal o železářství v Chan-čchengu v prefektuře Tchung-čou u Žluté řeky (dnes na východě provincie Šen-si), kde mimo jiné dozíral na domácností tavící rudu na železo. Uvedl, že v hutích pracovalo 700 domácností, ze kterých 200 mělo adekvátní státní podporu, jako například dodávky dřevěného uhlí a kvalifikovaných řemeslníků (domácnosti hutníků si jinak samostatně najímaly místní nekvalifikované dělníky). Pao si stěžoval vládě, že zákony proti soukromé výrobě železa brání rozvoji oboru; nakonec vláda vyslyšena jeho prosby a roku 1055 zrušila zákaz soukromé tavby železné rudy v Šen-si. Výsledkem bylo zvýšení zisku a výroby (ale i nižší ceny) železa. V Šen-si bylo ve 40. letech 11. století vyrobeno ročně 100 000 \"ťinů\" (60 tun) železa, ve druhém desetiletí 12. století, po vzestupu od roku 1112, už 600 000 \"ťinů\" (360 tun) ročně. Ačkoli vysoké pece v Šen-si byly řízeny a zásobovány vládou, existovalo i mnoho nezávislých hutí provozovaných a vlastněných bohatými rodinami. Slavný sungský básník a státník Su Š’ (1037-1101) napsal roku 1078 v době, kdy úřadoval jako guvernér Su-čou, že ve výrobní prefektuře Li-kuo, která pod něj spadala, bylo 36 hutí řízených různými místními rodinami, z nichž každá zaměstnávala několik set lidí v rudných dolech, při výrobě dřevěného uhlí a vlastní výrobě železa.\n\nV říši Sung se nemalá část úředníků a dělníků podílela na těžbě surovin v různých oblastech Číny. Síra byla extrahována z pyritu a používala se pro farmaceutické účely, stejně jako pro výrobu střelného prachu. \"Dějiny Sungů\" (\"Sung-š’\") sestavené roku 1345 uvádějí, že hlavním centrem výroby síry v tchangském a sungském státě byla oblast Ťin-Čou (dnešní Lin-fen na jihu provincie Šan-si). Úředníci jmenovaní do regionu řídili průmyslové zpracování a prodej síry, celkem jí zde bylo v letech 996 a 997 vyrobeno 405 000 \"ťinů\" (zhruba 200 tun). Podle záznamů z roku 1076 sungské úřady přísně vymáhaly státní monopol na výrobu síry, a pokud domácnosti výrobců nebo vládní dílny prodávaly své výrobky soukromým prodejcům na černém trhu, stihl je trest. Ještě před tím, roku 1067, sungská vláda vydala edikt, kterým lidem žijícím v Šan-si a Che-peji zakázala prodávat cizincům jakékoliv výrobky obsahující salnytr a síru. Zákaz vývozu surovin používaných k výrobě střelného prachu byl výrazem obav sungské vlády z jejích nepřátel, zejména říší Si Sia a Liao.\n\nVzhledem k tomu, že oblast Ťin-Čou ležela v těsné blízkosti sungské metropole Pien-ťiangu, stala se v období Severní Sung největším výrobcem střelného prachu. Díky kvalitě síry vyrobené z pyritu, vyšší než u přírodní síry (a spolu s kvalitnějším dusičnanem draselným), byli Číňané schopni používat střelný prach nejen jako zápalnou látku, ale i jako výbušninu určenou pro první střelné zbraně. Vznikly velké výrobní závody vyrábějící „ohnivé zbraně“ využívající střelný prach, jako bylo „ohnivé kopí“ a „ohnivé šípy“. Li Ceng-po, úředník zapojený do války s Mongoly, roku 1259 napsal ve své práci \"Kche-čaj Ca-kao, Sü-kao-chou\", že v Čching-čou tamní podniky vyráběly jeden nebo dva tisíce silných bomb se železnými plášti měsíčně a odesílaly do Siang-jangu a Jing-čou deset až dvacet tisíc takových bomb naráz. Jedna z hlavních zbrojnic a arzenálů určených pro skladování střelného prachu a zbraní se nacházela ve Wej-jangu; roku 1280 v ní náhodný požár způsobil obrovský výbuch.\n\nSungské uspořádání umožňovalo konkurenceschopným odvětvím vzkvétat v některých regionech při přísné vládní regulaci a monopolu výroby a obchodu v ostatních; toto uspořádání vláda nezavedla pouze pro výrobu železa, ale i v jiných oborech. Tak v počátcích říše Sung vláda podpořila konkurenceschopnost výrobců hedvábní a brokátu ve východních provinciích, a v hlavním městě. Nicméně, ve stejné době přísně zakázala obchod se soukromě vyrobeným hedvábím v S’-čchuanu. Zákaz byl ranou pro s’čchuanské hospodářství a vyvolal malou vzpouru (brzy potlačenou), i tak byl sungský S’-čchuan známý nezávislými producenty dřeva a pěstiteli pomerančů.\n\nReformy kancléře Wang An-š’a (1021-1086) rozpoutaly vzrušené debaty mezi ministry, když znárodnil pěstování, zpracování a distribuci čaje, soli a vína. Státní monopol na s’čchuanský čaj byl hlavním zdrojem příjmů vlády pro nákup koní (určených pro armádu) od obyvatel dnešní provincie Čching-chaj, tehdy na Číně nezávislých. Opatření proti soukromé výrobě a prodeji soli byla dokonce kritizována ve slavné básně Su Š’a, a když protireformní opozice získala převahu ve vládě a Wang An-š’ ztratil přízeň císaře, jeho reformy byly postupně opouštěny. Přes politické hádky zůstaly státní monopoly a nepřímé daně hlavním zdrojem příjmů sungského státu. Pokud jde o soukromé podnikání, velké zisky dosahovali obchodníci s luxusním zbožím a specializovanými regionálními produkty. Například výrobci hedvábí z okresu Žao-jang v prefektuře Šen-čou (na jihu Che-peje) byli obzvláště proslulí šitím hedvábných pokrývek hlavy pro císaře a vysoké úředníky v hlavním městě.\n\nPrvní kroky k zavedení papírových peněz (vydávaných státem, tedy státovek) lze vysledovat v tchangském období (618–907), kdy tehdejší vláda zakázala používání štůčků hedvábí v roli měny, což zvýšilo používání měděných mincí. Do roku 1085 byl odléváno 6 miliard měděných mincí ročně oproti 5,86 miliardám v roce 1080 (vysoké číslo ve srovnání s pouze 327 milióny mincí vyráběných ročně v éře Tchien-pao (742-755), kdy říše Tchang zažívala období prosperity, a pouhými 220 milióny mincí odlévaných každoročně mezi léty 118 př. n. l. a 5 n. l. v říši Chan. Expanze sungské ekonomiky byla bezprecedentní: za rok 997 (tj. v raném období říše Sung) bylo odlito pouhých 800 milionů mincí. Jen za rok 1120 sungská vláda vybrala 510 000 kg stříbra na daních.\nMnoho tchangských obchodníků devátého století se vyhýbalo obtěžující potřebě disponovat množstvím měděných mincí a náhradou používali potvrzení z úložišť, kde uskladnili zboží, případně uložili peníze. Obchodníci mohli uložit měďáky u místních bohatých rodin a významných velkoobchodníků, jejichž potvrzení o vkladu byla přijímána v řadě okolních měst. Od 10. století sungská vláda začala vydávat své vlastní doklady o vkladu, ale omezovala je především na vypořádání při státem kontrolovaném obchodu se solí. První oficiální regionální papírové peníze v Číně jsou doloženy roku 1024, v S’-čchuanu. Robert Temple napsal, že s’čchuanské státovky lze vysledovat do roku 1023; před tímto rokem, šestnáct soukromých podniků nebo „bank“ vydávalo vlastní finanční poukázky, ale v tomto roce sungská vláda převzala toto podnikání do své režie.\n\nPřestože výroba měďáků před rokem 1085 značně vzrostla, bylo v letech 1078–1085 uzavřeno asi padesát měděných dolů. Zatímco v období Severní Sung bylo otevíráno více měděných dolů než předtím v říši Tchang, v období Jižní Sung se situace ostře změnila – po roce 1165 výnos vyčerpaných měděných dolů prudce klesl. I když měďáků bylo koncem 11. století dosti, reformy Wang An-š’a, zejména daňové odvody náhradou za povinné práce pro stát a také vládní převzetí zemědělských úvěrů, způsobily, že lidé potřebovali další peníze, což přineslo růst ceny měďáků, které se staly vzácnými. A aby toho nebylo málo, velké množství měděných mincí odplynulo ze země prostřednictvím mezinárodního obchodu, přičemž říše Liao a Si Sia aktivně usilovaly o výměnu jejich železných mincí za sungské měděné. Jak vyplývá z dekretu z roku 1103, sungská vláda se obávala odlivu železných mincí do říše Liao, nařídila totiž, že jejich železo má být legované cínem, čímž by říše Liao přišla o možnost roztavit mince na železné zbraně.\n\nSungská vláda se pokusila zakázat používání měděných mincí v příhraničních regionech a námořních přístavech, ale přesto se sungské měďáky staly běžným platidlem říších Liao, Si Sia, Japonsku a jihovýchodní Asii. Ve snaze o zmírnění poptávky po měďácích se sungská vláda obrátila k jiným materiálům, vydávala železné mince a papírové státovky. Roku 976 procento tvořily měděné mince 65 % emitovaných peněz; po roce 1135 jejich podíl výrazně poklesl, na 54%, jako výsledek vládního pokusu o omezení role měďáků.\n\nÚstřední vláda si brzy uvědomila ekonomické výhody tisku papírových peněz a udělila monopolní právo na jejich tisk několika velkoobchodníkům. Počátkem 12. století množství státovek vydaných v jednom roce odpovídalo 26 miliónům šňůr měďáků. Ve dvacátých letech 12. století vláda oficiálně začala tisknout státní papírové peníze (pomocí tisku z dřevěných desek). Ještě předtím, vláda nahromadila velké množství papíru získaného jako daň. Podle záznamů před rokem 1101 každoročně poplatníci prefektury Si-nan (dnešní Si-sien v An-chueji) odvedli výběrčím daní 1,5 miliónu listů papíru sedmi různých druhů, zaslány byly do hlavního města. V roce 1101, císař Chuej-cung snížil množství odváděného papíru, aby ulevil daňovým poplatníkům. Nicméně vláda stále potřebovala papír pro směnné certifikáty i nové papírové peníze. Pro tisk papírových peněz sungská vláda založila několik státních podniků ve městech Chuej-čou, Čcheng-tu, Chang-čou a An-čchi. V těchto továrnách bylo zaměstnáno velké množství dělníků, roku 1175 provoz v Chang-čou zaměstnával více než tisíc lidí. Nicméně, státem vydávané papírové peníze dosud nefungovaly na celostátní úrovni; emise státovek byla omezena na některé regiony a platily pouze tři roky. Geografická omezení byla zrušena mezi roky 1265 a 1274, kdy pozdní sungské vlády nakonec zavedly celostátně platné papírové peníze kryté zlatem a stříbrem. Státovky byly zřejmě tištěny v hodnotách od jedné šňůry (tj. tisíce) měďáků do sta a více šňůr. Jako ochranu proti padělání tiskla od roku 1107 vláda peníze nejméně šestibarevné, s poznámkami se složitými vzory a někdy dokonce používala i papírovinu obsahující unikátní vlákna.\n\nPozdější říše Jüan, Ming a Čching následovaly sungský příklad a tiskly své vlastní papírové státovky. Dokonce i jihosungský současník, říše Ťin na severu, vydala vlastní papírové peníze. Archeologové při vykopávkách v Džeholu našli tiskařské desky, které datovali do roku 1214. Desky byly určeny k tisku státovek o velikosti 10 × 19 cm a hodnotě sta šňůr po 80 mincích. Tyto ťinské státovky nesly výrobní číslo, číslo série, a také oznámení, že padělatelé budou připraveni o hlavu, zatímco oznamovatel jejich zločinu dostane tři sta šňůr mincí.\n\nVe městech si lidé hledali obživu v široké škále povolání a pracovních míst, pokud ovšem nezdědili povolání po otci. Sinologové mají to štěstí, že disponují širokou škálou písemných pramenů detailně popisujících města sungské Číny. Například, při popisu atmosféry uliček a tříd kolem východní brány chrámu Siang-kuo v Pien-ťingu, historik Stephen H. West cituje jeden zdroj:\n\nPodobně, při popisu „Čtvrti radovánek“ v blízkosti zoroastriánského chrámu v Pien-ťingu, West cituje stejný zdroj, Tung-ťing meng chua lu:\n\nWest poukazuje na to, že pienťingští obchodníci jen zřídka měli čas se najíst doma, proto jedli mimo svůj dům v restauracích, chrámech a stáncích s občerstvením. Podnikatelé v restauračních a pohostinských službách tím získali novou klientelu a dařilo se jim, zatímco další skupina restaurací nabízela regionální kuchyni zacílenou na obchodníky a úředníky přišlé z různých oblastí Číny, kde byl jídelníček a chutě výrazně odlišné od zvyklostí metropole. Čtvrtě radovánek, kde bylo možno se v hospůdkách a zábavních podnicích pobavit hraním nejrůznějších her, kousky akrobatů, divadelními a pěveckými představeními, a posílit ve stáncích s občerstvením, fungovaly prakticky celou noc. West považuje úspěchy divadelního průmyslu a restauračních služeb ve městech za přímo spojené vzájemnou závislostí. Ze zhruba padesáti divadel hrajících v zábavních čtvrtích Pien-ťingu, čtyři z nich disponovaly hledištěm pro několik tisíc diváků, shromažďujíce tak obrovské davy, které pro podnikatele v okolí představovaly množství potenciálních zákazníků. Kromě potravin, obchodníci na trzích nabízeli orly a jestřáby, drahé obrazy, stejně jako štůčky hedvábí a jiných látek, šperky z perel, nefritu, rohy nosorožců, zlato a stříbro, ozdoby do vlasů, hřebeny, čepice a klobouky, šály a aromatická kadidla.\n\n\n\n"}
{"id": "834087", "url": "https://cs.wikipedia.org/wiki?curid=834087", "title": "EE Storey", "text": "EE Storey\n\nEmily \"Emy\" Storey (narozena 31. března 1981) je americká ilustrátorka a grafická designérka působící v kanadském Montréalu. Narodila sa ve městě Kinderhook, New York. V Montréale studovala design a umění na Concordia University a umělecký titul získala v roce 2003.\n\nStorey založila společnost s názvem Storey Elementary, která vytváří grafický a interaktivní design, loga, reklamy a obaly hudebních nosičů pro klienty jako např. Showtime, Atlantic Records, Warner Music Group, Sanctuary Records, Vapor Records, Maverick Records a Superclose Music. Storey je také umělecká ředitelka kanadské hudební skupiny Tegan and Sara, se kterou spolupracuje od roku 2003\n\nStorey také navrhla limitovanou edici bot pro firmy DC Shoes a Macbeth Footwear.\n\nStorey pracovala v několika neziskových organizacích jako organizátorka a grafická designérka. Je zakladatelkou LGBT organizace Revel and Riot.\n\n\n\n"}
{"id": "834088", "url": "https://cs.wikipedia.org/wiki?curid=834088", "title": "Jaroslav Koutský", "text": "Jaroslav Koutský\n\nJaroslav Koutský (* 5. února 1953) je český advokát, bývalý politik za KDU-ČSL, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl zvolen za KDU-ČSL do české části Sněmovny národů (volební obvod Severočeský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1990 byl za KDU zvolen do zastupitelstva města Most. Stal se i členem rady města, ale v roce 1992 zastupitelstvo opustil. V komunálních volbách roku 1994 kandidoval neúspěšně za KDU-ČSL do mosteckého zastupitelstva a opakovaně se bez úspěchu pokoušel na listině KDU-ČSL o zvolení i v komunálních volbách roku 1998, komunálních volbách roku 2002 a komunálních volbách roku 2006. V komunálních volbách roku 2010 se neúspěšně o zvolení snažil na kandidátní listině TOP 09 . Profesně se uvádí jako advokát.\n\nDo roku 2011 se uváděl jako člen Českého tenisového svazu z klubu TJ Sokol Třebenice. Zároveň eviduje Česká asociace stolního tenisu jistého Jaroslava Koutského narozeného roku 1953, z oddílu TJ Sokol Třebívlice.\n\n\"Poznámka: Jistý advokát JUDr. Jaroslav Koutský se uvádí mezi signatáři Charty 77.\"\n"}
{"id": "834091", "url": "https://cs.wikipedia.org/wiki?curid=834091", "title": "Orlando (román)", "text": "Orlando (román)\n\nOrlando (v originále \"Orlando. A Biography\") je román britské spisovatelky Virginie Woolfové, poprvé vydaný roku 1928. Česky vyšel poprvé hned o rok později v překladu Staši Jílovské. Aktuální český překlad pochází od Kateřiny Hilské.\n\nDěj začíná za vlády královny Alžběty I., kdy je hlavní postava knihy, Orlando, ještě mladý. Pochází ze šlechtické rodiny blízké královně.\n\nAlžbětin následník Jakub I. pořádal v zimě za Velkého mrazu večírky na zamrzlé Temži. Orlando se jich účastnil a potkal zde mladou Rusku Sašu. Orlando se do ní zamiloval a plánoval s ní útěk. Z něj sešlo, protože Saša nepřišla na smluvenou schůzku. Orlando se uzavřel do sebe a začal se plně věnovat poezii. Na své sídlo pozval básníka Nicolase Greenea, který u něj po nějakou dobu poté bydlel a kterému Orlando ukázal své básně. Nakonec Greene prohlásil, že takový život není pro něj a z Orlandova sídla odjel. Následně napsal pamflet, v němž Orlanda pomluvil. Orlando pak zničil všechny své básně vyjma básně \"Dub\".\n\nDo Orlanda se zamilovala vévodkyně Harrietta. Před její láskou Orlando utekl do Turecka, kde si zařídil místo na ambasádě. V Turecku se oženil s cikánkou Rosinou Pepitou. Krátce na to upadl to transu a proměnil se v ženu. Jako žena odešla z Istanbulu se skupinou cikánů. Brzo je opustila, protože její a jejich vidění světa se značně lišilo (cikány zejména štvalo, že Orlando neustále píše báseň \"Dub\").\n\nOdjela zpět do Británie. Začal běžet spor, zda je Orlando mužem či ženou; tento spor trval dalších sto let. Orlando mezitím pořádala dýchánky, na něž zvala velikány své doby, např. Jonathana Swifta. Dýchánky se jí posléze omrzely a začala vyhledávat společnost žen z nižších vrstev.\n\nS příchodem 19. století se Orlando změnila. Jako všechny ženy v té době se toužila vdát. Vzala si prvního muže, který ji po tomto rozhodnutí oslovil, s nímž později měla syna. Potkala také svého starého známého Nicolase Greenea, který byl v této době váženým profesorem. Ukázala mu svou báseň \"Dub\". Ta Greenea nadchla a doporučil ji jednomu nakladateli. Kniha končí roku 1928, kdy Orlando vydala svou báseň (během jednoho roku došlo hned k několika vydáním a báseň byla velmi dobře přijata kritikou).\n"}
{"id": "834092", "url": "https://cs.wikipedia.org/wiki?curid=834092", "title": "Železniční trať Skovice – Vrdy-Bučice", "text": "Železniční trať Skovice – Vrdy-Bučice\n\nŽelezniční trať Skovice – Vrdy-Bučice byla 3 kilometry dlouhá místní dráha vybudovaná Rakouskou společností místních drah (ÖLEG), provoz byl zahájen 6. ledna 1881, společně s úsekem Čáslav–Žleby tratě Čáslav–Třemošnice Pravidelná přeprava osob byla ukončena v roce 1955, v současné době trať slouží jako vlečka pro přepravu železobetonových dílů z místní pobočky německého koncernu Goldbeck a bioethanolu z lihovaru patřícího do skupiny Agrofert podnikatele a politika Andreje Babiše.\n"}
{"id": "834093", "url": "https://cs.wikipedia.org/wiki?curid=834093", "title": "Rabble Manifesto", "text": "Rabble Manifesto\n\nRabble Manifesto je třetí album české deathmetalové kapely Hypnos.\n\n\n\n\n"}
{"id": "834096", "url": "https://cs.wikipedia.org/wiki?curid=834096", "title": "Kostel Nejsvětější Trojice (Liesing)", "text": "Kostel Nejsvětější Trojice (Liesing)\n\nŘímskokatolický kostel Nejsvětější Trojice na jihozápadním okraji Vídně na předměstí Liesing je vybudován z betonových bloků. Nazývá se také Wotrubův kostel po rakouském sochaři a architektovi 20. století Fritzi Wotrubovi, který stavbu navrhl.\n\nKostel se nachází na hoře sv. Jiří ve zdi ve čtvrti Mauer a spadá pod 23. okrsek města Vídně - Liesing. Díky své poloze na vrcholu hory je zde velice dobrý výhled na středozápadní část města Vídeň. Na západ od kostela se rozkládá oblíbené rekreační místo Vídeňanů, Vídeňský les.\nZa 2. světové války na místě pozdější stavby stály německé kasárny Wehrmachtu. Před počátkem výstavby se nechal její architekt Wotruba inspirovat proslulou katedrálou Notre-Dame ve Francii, kterou bral jako měřítko své práce a domníval se, že ztělesňuje samotný základ Evropy. Výstavba probíhala v době od srpna 1974 do listopadu 1976 ve spolupráci s Fritzem Gerhardem Mayrem, který stavbu po Wotrubově smrti v srpnu 1975 dokončil.\n\nCelá budova se skládá ze 152 asymetrických betonových kvádrů o velikosti 0,84 m³ až 64 m³, vážících od 2 do 141 tun. Nejdelší blok měří 13 metrů. Celý kostel je 13 metrů dlouhý, 22 metrů široký a 15 metrů vysoký. Interiér kostela je zajímavý převážně svým oltářem z mramoru a lustry vyrobenými z bronzu. Ve stěně za oltářem visí kříž zhotovený z bronzu. Je to odlitek kříže, který Fritz Wotruba vytvořil pro kostel Hofkirche v německém městě Bruchsal.\n\nWotrubakirche je ve všedních dnech obvykle uzavřen, protože se v okolí nenacházejí další turistické zajímavosti a samotný kostel tolik neláká. Proto je nutné si návštěvu interiéru domluvit dopředu. Více informací naleznete na oficiálních webových stránkách.\n\n"}
{"id": "834097", "url": "https://cs.wikipedia.org/wiki?curid=834097", "title": "Dub velkokvětý", "text": "Dub velkokvětý\n\nDub velkokvětý (\"Quercus macranthera\") je opadavý strom dorůstající výšky až 30 metrů. Pochází z kavkazské oblasti a v Česku je občas pěstován jako okrasná dřevina.\n\nDub velkokvětý je opadavý strom dorůstající výšky 25 až 30 metrů. Koruna je rozložitá, široce kuželovitá a hluboce zavětvená. Letorosty jsou silné, žlutošedě plstnaté, až ve druhém roce pozvolna olysávající. Koncové zimní pupeny jsou šedavě plstnaté, asi 2 cm dlouhé. Listy jsou obvejčité, poněkud kožovité. Čepel listů je 6 až 20 cm dlouhá a 3 až 13 cm široká, na bázi zúžená, uťatá až téměř srdčitá, na vrcholku zakulacená až tupá. Na každé straně čepele je 7 až 12 laloků, největší laloky jsou uprostřed délky čepele. Listy jsou svrchu tmavě zelené a chlupaté pouze na žilkách, na rubu šedě nebo žlutošedě plstnaté. Řapíky jsou 1 až 2 cm dlouhé. Na podzim se listy zbarvují do hnědočervených odstínů. Palisty jsou až 15 mm dlouhé. Samčí květenství je 10 až 15 cm dlouhé, s až 1,5 mm velkými prašníky. Žaludy jsou přisedlé, po 1 až 5, vejcovitě elipsoidní, 16 až 25 mm dlouhé, až do poloviny kryté číškou s čárkovitými šupinami.\n\nDub velkokvětý je rozšířen na Kavkaze, v severním Íránu a Arménii. Roste v horských lesích, kde dosahuje i horní hranice lesa. Na půdu je nevybíravý, preferuje však sušší stanoviště.\n\nDub velkokvětý je v Česku pěstován jako poměrně rychle rostoucí okrasná dřevina zejména v zámeckých arboretech. Je vysazen v Průhonickém parku, Dendrologické zahradě v Průhonicích, v zámeckém parku Sychrov, Líšno, Konopiště, Orlík, Zruč nad Sázavou a Klášterec n. Ohří a v Botanické zahradě a arboretu MU v Brně.\n\n"}
{"id": "834100", "url": "https://cs.wikipedia.org/wiki?curid=834100", "title": "Wolfgang Späte", "text": "Wolfgang Späte\n\nWolfgang Späte (8. září 1911 – 30. dubna 1997 ve městě Edewecht) byl pilot Luftwaffe v době 2. světové války a od roku 1956 do 1967, kdy odešel v hodnosti plukovníka ve výslužbě. Jako místo narození je udáváno město Drážďany, některé zdroje uvádějí jako místo narození Podbořany. Před válkou se věnoval bezmotorovému létání a v roce 1938 získal vítězství v soutěži kluzáků Rhön-Segelflug-wettbewerb ve Wasserkuppe. Druhou světovou válku ukončil s 99 ověřenými sestřely na svém kontě. Napsal několik knih, které se věnující letectví.\n\nNa začátku války působil u průzkumné letky. Absolvoval přeškolení na stíhacího pilota a poté nastupuje do JG 54, kde je až do roku 1942. Bylo mu svěřeno velení Erprobungskomanda 16, která testovala záchytný raketový stíhací letoun Messerschmitt Me 163. V závěru války se stal velitelem III/JG 7, vyzbrojené Me 262. Během služby v Luftwaffe za 2. světové války sestřelil 90 nepřátelských letounů na východní frontě a 9 nepřátel na západní. Z toho 5 sestřelů bylo vybojováno na Me 262.\n\nPo propuštění ze zajetí pracoval ve Frankfurtu nad Mohanem jako ředitel fotografické firmy. Od roku 1956 nastoupil v hodnosti plukovníka zpět ke službě u Luftwaffe, kde pracoval až do roku 1967, kdy odešel s hodností plukovníka ve výslužbě. Po službě u letectva testoval ekranoplán X-113A Alexandra Lippische.\n\n\n"}
{"id": "834103", "url": "https://cs.wikipedia.org/wiki?curid=834103", "title": "Akvamanželka", "text": "Akvamanželka\n\nAkvamanželka (anglicky \"The Wife Aquatic\") je 10. díl 18. řady amerického animovaného seriálu \"Simpsonovi\". Premiéru v USA měl 7. ledna 2007. Scénář napsal Kevin Curran.\n\nCelé město je v letním kině. Je promítaný němý film. Jimbo a jeho parta začnou házet na diváky ředkvičky. Jedna spadne do promítačky a film shoří. Patty a Selma využijí situace a promítnou svůj film. V něm jsou ony dvě a Marge v Barnacle Bay, když byly ještě malé. Marge má na tu dobu šťastné vzpomínky a tak Homer film vypálí na DVD. Pak ho chce dát do jejího iPodu, ale to se mu nepovede, a tak Marge vezme na dovolenou do Barnacle Bay.\n\nOstrov se ale změnil. Všude jsou jen bezdomovci a všechny obchody jsou uzavřené. Jeden z námořníků jim vysvětlí proč už ostrov neprosperuje – ryby mňamňamky, které dříve lovili, byly vyloveny. Homer přemluví několik místních obchodníků, aby mu pomohli opravit oblíbený kolotoč Marge. Po projížďce Homer pouští ohňostroj, ale jedna jiskra zapálí molo, které celé i s kolotočem shoří.\n\nHomer musí pracovat na lodi, protože doufají, že tam bude do konce života, ve vodách totiž nejsou žádné ryby. Na lodi má za úkol uvařit večeři, ale splete se. Na háčky dá krevety, které měly být k večeři a námořníkům servíruje návnadu. Myslel totiž, že je den opaků. V tom se začne loď nahýbat. Mňamňamky se vrátily a rybáři je začnou chtat. Blíží se však bouře, ale oni stále chytají ryby. V bouři se loď převrhne.\n\nKoná se pohřeb všech námořníků, Homera i Barta, který byl také na lodi. Uprostřed obřadu se tam ale všichni objeví. Vypráví, jak je zachránila japonská rybářská loď, která je vzala domů. Všichni obyvatelé se chtějí vydat lovit mňamňamky, ale Líza je varuje. Začnou kvůli ní tedy kácet všechny stromy na ostrově.\n"}
{"id": "834104", "url": "https://cs.wikipedia.org/wiki?curid=834104", "title": "Juraj Kováčik", "text": "Juraj Kováčik\n\nJuraj Kováčik (* 18. prosince 1956) byl slovenský politik za SDĽ, po sametové revoluci československý poslanec Sněmovny národů Federálního shromáždění.\n\nByl reprezentantem Československa v házené. Ve volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\n"}
{"id": "834105", "url": "https://cs.wikipedia.org/wiki?curid=834105", "title": "Ábel Kráľ", "text": "Ábel Kráľ\n\nÁbel Kráľ (* 17. srpna 1932 Nová Baňa) je slovenský jazykovědec, vysokoškolský pedagog a bývalý politik, po sametové revoluci československý poslanec Sněmovny národů Federálního shromáždění za HZDS, v 90. letech velvyslanec SR ve Švýcarsku.\n\nAbsolvoval obor slovenský a ruský jazyk na Filozofické fakultě Univerzity Komenského v Bratislavě. Pak na této škole působil v Kabinetu fonetiky do roku 1989, přičemž od roku 1971 jako ředitel tohoto ústavu. Po roce 1989 byl pracovníkem Ústavu kybernetiky Slovenské akademie věd, kde byl jediným vědeckým pracovníkem s humanitním vzděláním a zabýval se syntézou a analýzou řeči.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\nV letech 1993–1998 byl slovenským velvyslancem ve Švýcarsku. Pak se vrátil k lingvistice a od roku 1998 byl vedoucím Katedry slovenského jazyka na Filozofické fakultě Univerzity Komenského v Bratislavě. Je členem ortoepické komise Jazykovědného ústavu Ľudovíta Štúra SAV. Publikoval četné odborné studie a monografie.\n\n"}
{"id": "834108", "url": "https://cs.wikipedia.org/wiki?curid=834108", "title": "If It Was You", "text": "If It Was You\n\nIf It Was You je název studiového alba hudebního dua Tegan and Sara, které bylo vydáno 20. srpna 2002. V pořadí druhé studiové album vydané ve spolupráci se společností Vapor Records (album \"Under Feet Like Ours\" vydaly nezávisle v roce 1999).\n\n\"If It Was You\" bylo nahráno ve studiích Galiano Island a The Factory Studio, až na skladbu \"And Darling (This Thing That Breaks My Heart)\", které se nahrávalo u Tegan doma.\n\n3. června 2003 vyšla rozšířená verze alba \"If It Was You\". Tato verze navíc zahrnuje bonusovou skladbu (\"Come On Kids\"), dva hudební videoklipy (\"Monday Monday Monday\" and \"I Hear Noises\") a dvě videa obsahující záběry z turné (\"Born in the Eighties Tour\" a \"The Never-Ending Tour\").\n\nSingly tohoto alba jsou písně \"Time Running\", \"Living Room\", \"I Hear Noises\", a \"Monday Monday Monday\". Videoklip k písni \"Living Room\" byl režírován režisérem Kaare Andrewsem.\n\n\n\n"}
{"id": "834109", "url": "https://cs.wikipedia.org/wiki?curid=834109", "title": "Festival of Lights", "text": "Festival of Lights\n\nFestival of Lights (v češtině \"Festival světel\") je festival, který se koná vždy v říjnu v Berlíně. Během tohoto festivalu jsou nasvícené různé domy a ulice Berlína, například Braniborská brána nebo Televizní věž. Festival se konal poprvé v roce 2005. V roce 2011 se festival konal od 12. října do 23. října a navštívilo ho okolo 1,5 milionů lidí. V roce 2012 se festival konal až do 24. října a v roce 2013 tomu taky bylo tak. V roce 2014 to bude trvat daleko déle a bude daleko velkolepější než předchozí ročníky.\n\n"}
{"id": "834112", "url": "https://cs.wikipedia.org/wiki?curid=834112", "title": "Josef Krejsa (politik)", "text": "Josef Krejsa (politik)\n\nJosef Krejsa (* 30. srpna 1946) byl český a československý politik, po sametové revoluci poslanec Sněmovny národů Federálního shromáždění a Poslanecké sněmovny ČR za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992. Ve volbách v roce 1996 byl zvolen do Poslanecké sněmovny Parlamentu České republiky za SPR-RSČ a setrval zde do roku 1998.\n\nPatřil mezi hlavní politiky SPR-RSČ. Působil jako redaktor stranického listu \"Republika\". V roce 1997 byl dvakrát po sobě zbaven poslanecké imunity. V únoru pro výtržnost na česko-německém pietním aktu v Terezíně z roku 1994, kdy skupina republikánů (též další poslanec Rudolf Šmucr) rozkopávala věnce položené v jejím průběhu, a v červenci 1997 za články s protiněmeckou tematikou. Stíhání v prvním z těchto případů zastavila v únoru 2008 amnestie prezidenta republiky, za kontroverzní články byl v listopadu 1998 potrestán soudním příkazem.\nPo neúspěchu ve volbách v roce 1998, kdy se republikáni nedostali do dolní komory českého parlamentu, došlo ve straně k rozkolu, v jehož důsledku ji opustila velká část jejích funkcionářů včetně Josefa Krejsy, který pak přešel do formace Republikánská unie. V senátních volbách roku 1998 kandidoval za Republikánskou unii do horní komory českého parlamentu za senátní obvod č. 34 - Liberec. Získal ale jen půl procenta hlasů a nebyl zvolen.\n\n"}
{"id": "834115", "url": "https://cs.wikipedia.org/wiki?curid=834115", "title": "Josef Krejsa", "text": "Josef Krejsa\n\nJméno a příjmení Josef Krejsa má více nositelů:\n\n"}
{"id": "834117", "url": "https://cs.wikipedia.org/wiki?curid=834117", "title": "Kill Gil – první a druhý díl", "text": "Kill Gil – první a druhý díl\n\nKill Gil – první a druhý díl (anglicky \"Kill Gil, Volumes I & II\") je 9. díl 18. řady amerického animovaného seriálu \"Simpsonovi\". Premiéru v USA měl 17. prosince 2006. Scénář napsal Jeff Westbrook.\n\nCelá rodina je na představení \"Krustyho Vánoce na ledě\". Vstupné pro dospělé je $40, pro děti pouze $39. Vystupují zde mažoretky. Pak vystoupí klaun, který na ledě neustále padá, a uvede kanadského krasobruslaře Elvise Stojka. Následně mají Krusty a Mel krasobruslařské číslo, ale bruslí za ně někdo jiný. Poté co vypukne bitva mezi basketbalisty a účinkujícími v Krustyho show, chce Marge odejít, ale Homer už se pere.\n\nV obchodním domě si Líza povídá se Santa Clausem. Za Santu je převlečený Gil. Líza si přeje panenku Malibu Stacey na pláži s poníkem a se třpytivým pískem, všude je ale vyprodaná. Gil ji dá jednu, kterou viděl vzadu v obchodě. Po zaplacení se tam objeví majitel obchodu a vyhodí ho, protože tato panenka byla pro jeho dceru. Marge vezme Gila k nim domů a oslaví spolu Vánoce. Když ráno na Boží hod rodina vstane, najdou Gila se všemi jeho věcmi u nich doma. Marge ho ale nedokáže vyhodit, tak může zůstat až do konce svátků. Na Nový rok chce Marge Gila znovu vyhodit, ale ten ji skočí do řeči s tím, že čeká na telefon od bývalého šéfa, který mu má nabídnout místo. Takto to pokračuje i přes den sv. Valentýna, den sv. Patrika a tak dále až do 24. listopadu, den po dni Díkůvzdání. Marge je zrovna na zahradě, když ji osloví Ned s tím, že děkuje na vánoční blahopřání, které rozeslal Gil. To Marge tak naštve, že už řekne Gilovi NE. Ale Gil je pryč, dostal práci ve Scottsdale v Arizoně. Marge ale musí říct Gilovi své ne a tak se vydají do Scottsdale. Gil tam prodává nemovitosti a tím, že mu Marge před jeho studenty řekne ne, způsobí, že ho jeho šéf znovu vyhodí.\n"}
{"id": "834120", "url": "https://cs.wikipedia.org/wiki?curid=834120", "title": "Božena Kremláčková", "text": "Božena Kremláčková\n\nBožena Kremláčková (* 19. srpna 1955 Jihlava) je česká veterinářka a politička za Levý blok, později za Stranu demokratické levice a Stranu demokratického socialismu, po sametové revoluci československá poslankyně Sněmovny národů Federálního shromáždění.\n\nVystudovala vysokou školu. Působí jako veterinářka - inspektorka.\nVe volbách roku 1992 byla za koalici Levý blok zvolena do české části Sněmovny národů (volební obvod Jihomoravský kraj). Ve Federálním shromáždění setrvala do zániku Československa v prosinci 1992.\n\nDlouhodobě je aktivní v komunální politice. V komunálních volbách roku 1994, komunálních volbách roku 1998, komunálních volbách roku 2006 a komunálních volbách roku 2010 byla zvolena do zastupitelstva Jihlavy. V roce 1994 za Stranu demokratické levice, v následujících volbách za Stranu demokratického socialismu. V zastupitelstvu ovšem zasedá v klubu KSČM. Profesně se uvádí jako veterinářka. Ve volbách do Evropského parlamentu v roce 2004 neúspěšně kandidovala do EP za Stranu demokratického socialismu. Uvádí se tehdy jako členka strany, bytem Jihlava, profesí veterinářka.\n\n"}
{"id": "834121", "url": "https://cs.wikipedia.org/wiki?curid=834121", "title": "Witikobund", "text": "Witikobund\n\nWitikobund (česky \"Svaz Vítků\" či \"Vítkův spolek\") je organizace založená v roce 1948 sudetoněmeckými nacisty. Nacionálně šovinistická , početně nejmenší, avšak nejradikálnější součást Sudetoněmeckého landsmanšaftu. Od roku 2001 je německou tajnou službou BfV považována za extremistickou. \n\nNázev Witikobund, odvozuje organizace od románu Adalberta Stiftera „Witiko“, jehož stejnojmenný hlavní hrdina je vylíčen jako bájný německý zakladatel českého rodu Vítkovců přibyvší do Čech z bavorského Pasova.\n\nMezi zakládající členy Witikobundu patří:\n\nKromě zakládajících členů i mají i další „Witikové“ nacistickou minulost, která se neomezovala na pouhé členství v NSDAP.\n\n\nVe své zprávě o situaci v oblasti veřejného pořádku a vnitřní bezpečnosti na území České republiky v roce 2004 uvádí Ministerstvo vnitra o Witikobundu následující\n\nPřímo v České republice působí Witikobund nenápadně a to pod krytím Centra Adalberta Stiftera v rodišti autora románu „Witiko“ v Horní Plané. Nezisková organizace sídlí v domě vlastněném společností Bohemia Komunikation s.r.o., jejímiž nejvýznamnějšími společníky\n\nV roce 2002 proběhla českými médii zpráva, že Witikobund stojí za rozšiřováním letáků „Sudety byly a opět budou německé“. Tyto letáky rozšiřovali čeští skinheadi, avšak jejich tvorbu údajně hradil právě Witikobund. Witikobund nařčení popřel. \n\nHans Mirtes, tehdejší předseda Witikobundu, podal v roce 2004 spolu s devadesátkou dalších krajanů vlastnickou žalobu na Česko u Evropského soudu pro lidská práva. Poté, co ji po roce soud odmítl, Hans Mirtes prohlásil: „Obrátíme se na OSN“. \n\n"}
{"id": "834124", "url": "https://cs.wikipedia.org/wiki?curid=834124", "title": "Česká fotbalová liga 2005/06", "text": "Česká fotbalová liga 2005/06\n\nČeská fotbalová liga 2005/06\n\nPoznámky:\n"}
{"id": "834125", "url": "https://cs.wikipedia.org/wiki?curid=834125", "title": "Plchovití", "text": "Plchovití\n\nPlchovití (Gliridae nebo Myoxidae) je čeleď drobných hlodavců z podřádu veverkočelistných. Obsahuje 28 druhů v 10 rodech. Prakticky všichni obývají Palearktickou oblast od Evropy po Japonsko; pouze jeden žije v Africe jižně od Sahary. V Česku se vyskytují čtyři druhy.\n\nJsou to malí dobře šplhající hlodavci, kteří jsou výborně přizpůsobeni k životu na stromech a keřích. Živí se převážně rostlinnou potravou (ovoce, oříšky a jiné plody), ale někteří loví ve větší míře i hmyz nebo drobné obratlovce. Jsou aktivní převážně v noci. Severněji žijící druhy – včetně těch z Česka – upadají do zimního spánku.\n\nPlši připomínají veverky, ale jsou menší. Jejich tělo měří 60–109 mm, ocas 40–165 mm.\nSrst mají jemnou. Ocas bývá obvykle kratší nebo stejně dlouhý jako tělo a je – kromě rodu \"Myomimus\" – ochlupený. Váží od 14 do 180 g. Nohy i jejich prsty jsou krátké, zahnuté drápky jsou přizpůsobeny k šplhání. Na předních nohách mají čtyři prsty a na zadních pět. Samice mají 6–12 bradavek.\n\nMají nápadné oči a kulaté uši. Celkem 20 zubů je uspořádáno podle zubního vzorce\nZajímavostí je, že jim jako jediným hlodavcům chybí slepé střevo. Dokládá to, že se živí potravou s malým obsahem celulózy, často z větší části živočišnou.\n\nŽijí v zalesněných oblastech, zahradách (zde s oblibou v živých plotech) i ve skalách.\n\nJsou to převážně noční dobře šplhající zvířata. Hnízda si staví v dutinách stromů, ve skalních puklinách, v podkroví budov nebo v opuštěných norách jiných zvířat. Často si je vystýlají mechem nebo podobným rostlinným materiálem.\n\nKonzumují ovoce, oříšky a ve větší míře i hmyz, vejce i malé obratlovce. Severněji žijící plši včetně těch z Česka ke konci léta a na podzim nabírají na váze a pak – obvykle od října do dubna – přezimují stočeni do klubíčka. Někteří z nich se čas od času vzbudí a konzumují nashromážděnou potravu.\n\nPo březosti trvající 21–30 dnů rodí 2–10 mláďat. Za rok mívají obvykle jeden nebo dva vrhy.\n\nVe volné přírodě se mohou dožít až 5,5 roku.\n\nNa českém území se vyskytují čtyři druhy plchů:\n\nVětšina druhů této čeledi není celosvětově ohrožena a v červeném seznamu druhů jsou vyhodnoceny jako málo dotčený druh. V Česku jsou však chráněné všechny čtyři tam žijící druhy. Pouze tři druhy plchovitých hlodavců jsou zařazeny mezi ohrožené nebo téměř ohrožené druhy:\n\nTéměř ohrožený druh:\nZranitelné druhy:\n\n"}
{"id": "834126", "url": "https://cs.wikipedia.org/wiki?curid=834126", "title": "Marie Kristková", "text": "Marie Kristková\n\nMarie Kristková (* 26. listopadu 1936 Branišovice) byla česká agronomka, politička Zemědělské strany, poslankyně Sněmovny národů Federálního shromáždění po sametové revoluci a neúspěšná kandidátka na prezidenta ČSFR v roce 1992.\n\nZ rodných Branišovic v okrese Znojmo se musela s rodiči po roce 1938 a záboru této oblasti Německem vystěhovat. Její otec, ing. Ladislav Prucek, byl zemědělským inženýrem. V 50. letech byl politicky pronásledován a vězněn. Marie Kristková absolvovala střední zemědělsko-technickou školu Rožnov pod Radhoštěm a pak provozně ekonomickou fakultu Vysoké školy zemědělské v Praze. Pracovala pak přes deset let v JZD Velké Bílovice ve vedoucí funkci v živočišné výrobě. Vzhledem ke svým postojům během pražského jara v roce 1968 byla v následném období vyloučena z KSČ a donucena opustit své pracoviště. Počátkem 70. let přijala s manželem nabídku zaměstnání v JZD Slušovice, kde působila v řídících funkcích až do sametové revoluce. Po roce 1989 se stala poradkyní pro zemědělskou výrobu DAK Start, jedné z nástupnických firem JZD Slušovice. V srpnu 1991 se stala ředitelkou DAK Start Trenčín.\n\nPo sametové revoluci se politicky angažovala v Zemědělské straně. Ve volbách roku 1992 byla zvolena do české části Sněmovny národů (volební obvod Jihomoravský kraj), kam kandidovala za formaci Liberálně sociální unie, do níž Zemědělská strana přistoupila. Díky preferenčním hlasům byla nejsilnějším kandidátem LSU v Jihomoravském kraji. Ve Federálním shromáždění setrvala do zániku Československa v prosinci 1992.\n\nV červenci 1992 ji poslanci LSU navrhli do volby prezidenta ČSFR na post prezidentky Československa. Šlo o jednu z opakovaných neúspěšných voleb poté, co z volby odstoupil Václav Havel. Volba se odehrála 30. července 1992 a Marie Kristková nezískala potřebný počet hlasů.\n\nV komunálních volbách roku 1994 neúspěšně kandidovala do zastupitelstva města Zlín za Zemědělskou stranu. Je vdaná, má jednoho syna.\n"}
{"id": "834127", "url": "https://cs.wikipedia.org/wiki?curid=834127", "title": "US Open 2012 – dvouhra juniorů", "text": "US Open 2012 – dvouhra juniorů\n\nObhájcem titulu soutěže juniorské dvouhry byl Oliver Golding, který již nemohl do turnaje zasáhnout z věkových důvodů.\nVítězem se stal druhý naazený Kanaďan Filip Peliwo, který ve finále zdolal Brita Liama Broadyho poměrem setů 6–2, 2–6 a 7–5. Připsal si tak druhou juniorskou grandslamovou výhru v řadě, když triumfoval na předchozím Wimbledonu.\n\n\n"}
{"id": "834129", "url": "https://cs.wikipedia.org/wiki?curid=834129", "title": "Česká fotbalová liga 2006/07", "text": "Česká fotbalová liga 2006/07\n\nČeská fotbalová liga 2006/07\n\nPoznámky:\n"}
{"id": "834130", "url": "https://cs.wikipedia.org/wiki?curid=834130", "title": "Temná Hvězda", "text": "Temná Hvězda\n\nTemná Hvězda (anglicky \"Dark Star\") je americký sci-fi film s prvky satiry a černého humoru z roku 1974. Režii, scénář, hudbu a produkci obstaral John Carpenter, na scénáři se podílel i Dan O'Bannon, který ve filmu hrál jednu z hlavních rolí (seržanta Pinbacka).\n\nDěj se odehrává na palubě průzkumné kosmické lodi \"Temná Hvězda\", jejíž posádka má za úkol ničit ve vesmíru nestabilní planety. Jednotliví členové se svérázným způsobem vypořádávají s problémy (někteří např. izolací, jiní jejich ignorováním), komunikují s inteligentním příslušenstvím lodi (palubní počítač, bomby) a v kritických chvílích oslabují vzájemné již dost apatické vztahy.\n\n\"Temná Hvězda\" je parodií na film \"\" (1968).\n\n\nVe 22. století technologická úroveň lidské civilizace umožňuje kolonizaci vzdálených koutů vesmíru. Posádka průzkumné lodi \"Temná Hvězda\" již 20 let plní svou misi - ničit nestabilní planety, které by mohly ohrozit budoucí kolonizaci.\n\nČlenové posádky jsou poručík Doolittle, seržant Pinback, Boiler a Talby. Velitelem na lodi býval Powell, toho zabil zkrat v panelu zadního sedadla. Powell byl uveden do stavu hlubokého zmrazení. Na lodi panuje nuda a lhostejnost a jednotliví členové se snaží občas narušit únavný stereotyp. Doolittle, dříve vášnivý surfař, si sestrojil z lahví hudební nástroj, Boiler mimo kouření cigaret trénuje střelbu z laserové pušky. Talby se straní ostatních a většinu času tráví v prosklené kupoli, kde pozoruje okolní vesmír. Pinback rád dělá vtípky na účet ostatních a do videodeníku si stěžuje na dusnou atmosféru na lodi a na nepochopení ostatních. Také uvádí, že je ve skutečnosti palivovým specialistou Billem Fruggem, jenž se dostal na místo Pinbacka poté, co ten spáchal sebevraždu.\n\nPinback také na loď přivedl „maskota“, mimozemšťana ve tvaru nafukovacího míče, kterého chodí krmit. Jednou mu škodolibý mimozemšťan uteče z kotce a když se jej Pinback snaží chytit, brání se a dělá mu naschvály (odstraní např. žebřík z výtahové šachty, Pinback má pak dost práce dostat se ven).\n\nPalubní počítač se sladkým ženským hlasem posádce oznámí, že se blíží pole asteroidů vázané magnetickou bouří. Při průletu se poškodí zařízení pro odpalování inteligentních bomb, následkem čehož se bomba #20 vysune z pumovnice. Počítač jí oznámí, že se jedná o poruchu a přikáže jí vrátit se zpět do lodi. Bomba s nevolí poslechne. Na lodi se začíná projevovat více poruch a posádka nejeví snahu s tím něco udělat. Jediným aktivním mužem je Talby, který později komunikační poruchu identifikuje a vydá se ji odstranit. \n\nBoiler najde nestabilní planetu v Závojové mlhovině a Doolittle mění kurs. Pak si zajde popovídat do kupole za Talbym a sdělí mu nový cíl. Talby poznamená, že v Závojové mlhovině by mohli narazit na „fénixovy asteroidy“ - skupinu zářících asteroidů obíhajících vesmírem jednou za 12 300 000 000 000 000 000 let (12,3 trilionu). \n\nKdyž se Pinbackovi konečně podaří zneškodnit uprchlého mimozemšťana, vypráví to ostatním, ale ti neprojevují valný zájem. Jsou raději, když je zticha. Nereagují ani na varovná hlášení počítače upozorňující na různé poruchy. Talby se dostane do zadní sekce lodi a pokouší se opravit komunikační laser, přičemž je oslepen. \"Temná Hvězda\" již dorazila k cílové planetě a chystá se odpálit bombu #20. Ta se však neoddělila od držáku a hrozí, že vybuchne i s lodí. Doolittle jí přikazuje, aby se deaktivovala a vrátila se zpět do pumovnice, což bomba tvrdošíjně odmítá. Nevěří, že došlo k selhání systému a nehodlá přerušit detonační odpočet. Doolittle se vydává do kryogenní sekce, aby se poradil se zesnulým velitelem Powellem (tato část se podobá příběhu v románu Philipa K. Dicka \"Ubik\"), ten mu doporučí, aby šel na bombu s fenomenologií. Dolittle se pak vydá ve skafandru do kosmického prostoru a filozofuje s bombou o důkazech existence ve snaze přimět ji k deaktivaci. Záměr vyjde, bomba #20 se deaktivuje a vrátí se do pumovnice, aby mohla v klidu přemítat o své existenci. Zdá se, že nebezpečí je zažehnáno. Doolittle se chce vrátit na palubu jinou přechodovou komorou, tou, ve které se nachází Talby. Ten je po jejím otevření vymrštěn do kosmického prostoru a bezmocně se vzdaluje od lodi. Doolittle informuje Pinbacka, že letí Talbyho zachránit.\n\nPinback sděluje bombě #20, aby se připravila na nový rozkaz. Ta to po předchozí konverzaci odmítá s vysvětlením, že nebude reagovat na nesprávná data. Pasuje se do role boha a se slovy „\"budiž světlo\"“ exploduje. \"Temná Hvězda\" je rozmetána, Pinback a Boiler jsou okamžitě mrtvi. Doolittle a Talby spolu ještě chvíli komunikují, i když šance na jejich záchranu neexistuje. Talby letí přímo do tolik obdivovaných „fénixových asteroidů“, zatímco Doolittle se řítí směrem k planetě, kterou měla posádka původně zničit. Zachytí rovnou část trosky z lodi a „surfuje“ na ní do atmosféry planety, kde vzplane jako pochodeň.\n\n\n"}
{"id": "834131", "url": "https://cs.wikipedia.org/wiki?curid=834131", "title": "Česká fotbalová liga 2008/09", "text": "Česká fotbalová liga 2008/09\n\nČeská fotbalová liga 2008/09\n\nPoznámky:\n"}
{"id": "834132", "url": "https://cs.wikipedia.org/wiki?curid=834132", "title": "Vikářská", "text": "Vikářská\n\nVikářská je ulice na Pražském hradě. Vede z náměstí U Svatého Jiří severně podél katedrály před její západní (hlavní) průčelí.\n\nOd románského období až do výstavby katedrály ve střední části Vikářské stála budova svatovítské kapituly, označovaná jako „klášter kostela pražského“.\nPříslušníci a služebníci kapituly zde sídlili i později, ale (snad v 1. pol. 16. století) kapitula o zdejší domy přišla. Znovu je získala po polovině 18. století, v té době ulice také získala podle vikářů své jméno.\n\n\n"}
{"id": "834133", "url": "https://cs.wikipedia.org/wiki?curid=834133", "title": "Zputnik", "text": "Zputnik\n\nZputnik (dříve Sputnik) je pražská punková skupina. Prosazuje heslo „Kopírování podporuje hudbu“, není registrována v OSA a svou hudbu šíří zdarma.\n\nKromě typických punkových nástrojů používá skupina ve své tvorbě i samply.\n\n\nPrvní album s názvem „Průjezd hlavou“ vydala skupina ještě pod jménem Sputnik u hudebního vydavatelství EMI. Zbytek alb začala vydávat už jako Zputnik nezávisle a zveřejňovat je na svém webu volně ke stažení.\n\nAlbum z roku 2011, „Bohyně pomsty“, má za své ústřední téma příběh vražedkyně Olgy Hepnarové.\n\n\n"}
{"id": "834135", "url": "https://cs.wikipedia.org/wiki?curid=834135", "title": "Chimerní antigenní receptor", "text": "Chimerní antigenní receptor\n\nArtificiální T buněčné receptory (známé také jako chimerní T buněčné receptory, dimerní T receptory, chimerní antigenní receptory - CARs) jsou receptory, které jsou navrženy tak, aby přenesly libovolnou antigenní specifičnost na imunní efektorovou buňku. Tyto receptory jsou užity k přenosu specificity monoklonální protilátky na T buňku, s přenosem jeho kódovací sekvence napomáhá retrovirový vektor. Tímto způsobem můžeme vytvořit velký počet nádorově specifických T buněk. Již během první fáze klinických studií CARs se ukázala účinnost těchto přístupů.\n\nNejčastější formou těchto molekul jsou splynuté jednoduché řetězce variabilních fragmentů (scFV), odvozených od monoklonálních protilátek, připojené k CD3-zeta transmembránové části a endodoméně. Tyto molekuly přenášejí signál zeta, jako odpověď na rozpoznání cílové molekuly pomocí scFV. Příkladem takového konstruktu je 14g2a-Zeta, kde jsou připojeny scFV odvozené od hybridomu 14g2a (který rozpoznává disialogangliosid GD2). Když T buňky exprimují tuto molekulu (obvykle v důsledku transdukce onkoretrovirovým vektorem) rozpoznává a zabijí cílovou buňku, která exprimuje GD2 (např. neuroblastomové buňky). K zacílení maligních B buněk je využíváno CAR-modifikovaných T buněk, které rozpoznávají specifické molekuly pro B buněčné linie, např. CD 19.\n\nVariabilní části na těžkém a lehkém řetězci imunologlobinu jsou spojeny pomocí flexibilního linkeru do formy scFV. scFV má k sobě připojen signální peptid k řízení vznikajícího peptidu do endoplazmatického retikula a jeho následné expresi (je štěpen). Flexibilní spacer umožňuje scFV orientovat se v různých směrech, což umožňuje vazbu k antigenu. Transmembránová doména je typicky hydrofobní alfa-helix struktura, odvozena z původní molekuly signální endodomény, která vyčnívá do buňky a přenáší požadovaný signál.\nSkutečnost, že tyto molekuly skutečně fungují, je na první pohled překvapující. Na druhý pohled si uvědomíme, že bílkovina typu I jsou de facto dvě bílkovinné domény spojeny transmembránovým alfa-helixem. Lipidovou dvouvrstvou prochází transmembránová doména, která od sebe izoluje vnější část (ektodoména, z ang.: ectodomain) od vnější části (endodoména, z ang.: endodomain). Není tedy už překvapením, že propojením ektodomény z jednoho proteinu k endodoméně druhého proteinu vznikne molekula, která je schopna rozpoznat svůj cíl a následně přenést signál do buňky.\n\nPro lepší pochopení dané problematiky, budou jednotlivé složky tohoto systému probrány jednotlivě:\n\nSignální peptid řídí vznikající protein v endoplasmatickém retikulu. Je to důležité, jestliže má být receptor glykosilovaný a ukotvený v buněčné membráně. Eukaryotické signální peptidy obvykle dobře fungují. Obecně platí, že ve většině případů je signální peptid přirozeně připojen k NH2 konci (např. u scFV se orientuje: lehký řetězec – linker – těžký řetězec).\n\nJako antigen rozpoznávající doména slouží obvykle scFV, ale existuje však mnoho alternativ. Například u nativního TCR alfa a beta řetězce byla antigen rozpoznávací doména popsána jako jednoduchá ektodoména (např. CD 4 ektodoména k rozpoznání buňky nakažené HIV), ale bylo též popsáno mnoho dalších, více exotických rozpoznávajících komponentů, jako je např. navázaný cytokin (které rozpoznávají buňky, které nesou receptor pro daný cytokin). Jako antigen rozponávající region můžeme použít cokoli, co váže cílovou molekulu s dostatečnou afinitou.\n\nSpacer váže antigen-vázající doménu k transmembránové doméně. Měla by být dostatečně flexibilní, aby zaručila, že se antigen-vazebná doména může orientovat v různých směrech a tím usnadnit rozpoznání antigenu. Nejjednodušší formou je tzv. hinge region z IgG1. Alternativou je CHCH region z imunoglobulinu, nebo části z molekuly CD3. Pro většinu scFV konstruktů je tzv. hinge region z molekuly IgG1 dostatečný. Nicméně nejlepší spacer musí být stanoven empiricky.\n\njedná se o hydrofobní alfa-helix, který prochází buněčnou membránou. Obecně se používají transmembránové domény z nejproximálnějších membránových částí endodomén. Zajímavé je, že užití CD3-zeta transmembránové domény má za následek inkorporaci artificiálního TCR do nativního TCR, faktoru, který je dependentní na přítomnosti nabitého zbytku kyseliny aspartamové transmembránového nativního CD3-zeta. Rozdílné transmembránové domény mají za následek rozdílnou receptorovou stabilitu. CD28 transmembránová doména má za následek jasnou expresi a stabilní receptor.\n\nJedná se o koncovou část. Po rozpoznání antigenu se receptory shlukují a přenášejí signál do vnitra buňky. Nejčastěji používanou endodoménou je CD3-zeta, která obsahuje tři molekuly ITAM. Slouží jako přenašeč signálu T buňkám po navázání antigenu. CD3-zeta však nemusí vždy poskytovat zcela dostačující signál k aktivaci, a je nutné přidat ještě další kostimulační signály. Například je možné použít chimerní CD28 nebo OX40 společně s CD3-zeta k přenosu signálu k proliferaci, či k přežití buňky. V některých případech lze kombinovat všechny tři molekuly dohromady.\n\nPrvní generace CARů zpravidla měla intracelulární doménu z CD3ξ řetězce, který sloužil jako primární vysílač signálů z endogenních TCR. U Druhé generace CARů byly přidány do cytoplazmatických částí CARů intracelulární signální domény z různých kostimulačních receptorů (např. CD28, 41BB, ICOS), které poskytovali další signály T buňkám. V případě Druhé generace CARů, předklinické studie poukázaly na to, že dochází u T buněk k posílení protinádorové imunity. Novější Třetí generace CARů již kombinuje různé signalizační domény, jako je CD3-zeta – CD28 – 41BB nebo CD3-zeta – CD28 – OX40.\n\nTato metoda je založena na reprogramování T buněk vektorem (např. virovým). Buňky následně exprimují chimerické antigenní receptory, které jsou cíleny proti nádorovým buňkám a jejím rozeznáním umožňují jejich následné zničení. Díky tomuto poznatku, se CARs-modifikované T buňky staly středem zájmu vědců z celého světa, kteří se v pre-klinické fázi zajímají o jejich optimalizaci v oblasti struktury a signalizace. V současné době již probíhají klinické studie, které naznačují jisté budoucí využití této metody v léčbě maligních stavů. \n\nPrvní generace CARs-modifikovaných T buněk zaznamenala úspěch během preklinických testů a následně vstoupila do první fáze klinických studií. CARs-modifikované T buňky byly cíleny na ovariální karcinom, neuroblastom a různé typy leukemií a lymfomů (viz tab.). Klinické studie neprokázaly významný klinický přínos a upozornily na nedostatečnou anti-nádorovou aktivitu, poruchu aktivace, nedostatečnou perzistenci a homing do místa nádoru. Jen v několika případech u pacientů s B-lymfomem (léčených αCD20-CD3ζ CAR-modifikovanými T-buňkami) a neuroblastomem (léčených ScFv-CD3ζ CAR-modifikovanými T buňkami), byla pozorována částečná odpověď - stabilizace stavu, nebo došlo k remisi onemocnění.\nDruhá a třetí generace CARs-modifikovaných T buněk vedla ke zlepšení aktivačního signálu, zvýšení proliferace, zvýšení produkce cytokinů a celkovému zlepšení efektorových funkcí CAR-modifikovaných T buněk v pre-klinických modelech. Obě dvě tyto generace CARs-modifikovaných T buněk vstoupily do klinických testů. Již první klinické testy naznačují velmi slibné výsledky. Ve studii s αCD19.4-1BB-CD3ζ T buněk u pacientů s chronickou lymfatickou leukemií došlo ke kompletní remisi a u jednoho pacienta k dílčí reakci, která probíhala 10 měsíců po léčbě. Navíc bylo nalezeno zvýšení CAR-modifikovaných buněk o tři řády, které infiltrovali a lyzovali nádorovou tkáň. Zajímavostí je, že některé CARs-modifikované T buňky vykazovaly fenotyp paměťových buněk, což může sloužit jako prevence relapsů onemocnění. Ačkoli tyto modifikované T buňky vykazovaly výrazný terapeutický efekt, jejich cytotoxická činnost vedla k nebezpečnému syndromu z lýzy nádoru, který se vyvinul 3 týdny po podání první infuze CARs-modifikovaných T buněk.\n\nNedávno zveřejněné vedlejší účinky poukazují na fakt, jak je důležité dbát na opatrnost, při použití CARs-modifikovaných T buněk druhé a třetí generace. Pacient zemřel 5 dnů po cyklofosfamidové chemoterapii, která zahrnovala infuzi modifikovaných T buněk, obsahující část z CD28. Toxicita vedla k nárůstu prozánětlivých cytokinů, plicní toxicitu, multiorgánové selhání a eventuální smrt pacienta.\nDalším problémem je tzv. off target cytotoxicita, která vede k autoimunním reakcím, kvůli tomu, že většina tumor-asociovaných antigenů se vyskytuje i na normální tkáni.\n\nVelkým slibem do budoucna je imunoterapie rakoviny, bez toxicity konvenční léčby. Podle \npre-klinický a klinických studií CAR-modifikované buňky dávají naději. Léčba touto metodou má několik výhod: rozpoznání cíle nezávislé na HLA antigenech, použitelnost pro většinu pacientů a rychlé dodání buněk. Pro úspěšnou aplikaci těchto buněk bude však nutné identifikovat cílové antigeny vyjádřené na nádorových buňkách, čímž se značně sníží riziko cytotoxicity., \n\nAktuální seznam tumorových antigenů a CARs uplatněných v in-vitro a in-vivo trudiích , :\n\nAdoptivní přenos buněk, které exprimují chimerní antigenní receptory, jsou považovány za slibné protirakovinné terapeutikum. CAR-modifikované buňky mohou být navrženy tak, aby byly cíleny proti některým tumor-asociovaných antigenům a díky tomu mohou být specificky cíleny individuálně pro každého pacienta. Díky tomu se jedná se o slibnou terapeutickou metodu léčby rakoviny.\nPoté co jsou pacientovi odebrány T-buňky, jsou geneticky upraveny k expresi CARů, konkrétně zaměřených proti pacientovým nádorovým antigenům. Následně jsou připraveny k infúzi zpět do těla pacienta.\nAčkoli adoptivní přenos CAR-modifikovaných buněk je jedinečným a perspektivním léčebným prostředkem rakoviny, existují významné obavy o bezpečnost této metody.\nKlinické studie této terapie ukázaly potenciální toxické účinky CARů, když zdravé tkáně exprimují stejné cílové antigeny jako jsou obsaženy v nádorových buňkách, což vede ke stavům podobným graft-versus-host disease(GvHD). Potenciálním řešením tohoto problému je sestrojení sebevražedného genu, který by byl vložen do modifikovaných T-buněk. Touto cestou by došlo ke spuštění sebevražedných genů v aktivovaných CAR-modifikovaných T-buněk. Tato metoda byla již bezpečně a efektivně při transplantaci hematopoetických kmenových buněk (HSCT). V současné době jsou sebevražedné geny podrobeny klinickým testum, pro svůj potenciál zmírnění těchto vedlejších účinků při současném zvýšení protinádorových účinků.\n\n"}
{"id": "834137", "url": "https://cs.wikipedia.org/wiki?curid=834137", "title": "Seznam kulturních památek v Borovanech", "text": "Seznam kulturních památek v Borovanech\n\n"}
{"id": "834138", "url": "https://cs.wikipedia.org/wiki?curid=834138", "title": "Seznam kulturních památek v Hluboké nad Vltavou", "text": "Seznam kulturních památek v Hluboké nad Vltavou\n\n"}
{"id": "834143", "url": "https://cs.wikipedia.org/wiki?curid=834143", "title": "Seznam kulturních památek v Trhových Svinech", "text": "Seznam kulturních památek v Trhových Svinech\n\n"}
{"id": "834144", "url": "https://cs.wikipedia.org/wiki?curid=834144", "title": "Seznam kulturních památek v Kašperských Horách", "text": "Seznam kulturních památek v Kašperských Horách\n\nCentrum Kašperských Hor je městskou památkovou zónou.\n\n"}
{"id": "834165", "url": "https://cs.wikipedia.org/wiki?curid=834165", "title": "Karel Havlíček (fotbalista)", "text": "Karel Havlíček (fotbalista)\n\nKarel Havlíček (* 19. července 1969) je český fotbalový trenér a bývalý obránce. Po 27. kole prvoligového ročníku 2016/17 se stal hlavním trenérem FC Hradec Králové.\n\nV československé a české lize hrál za Hradec Králové a FK Jablonec, v nejvyšší soutěži nastoupil ve 127 utkáních a dal 2 góly. Dále hrál za FK Náchod-Deštné a Železárny Třinec.\n\nPo skončení hráčské kariéry působil jako trenér v nižších soutěžích. Po 27. kole prvoligového ročníku 2016/17 se stal hlavním trenérem FC Hradec Králové.\n\n\n"}
{"id": "834168", "url": "https://cs.wikipedia.org/wiki?curid=834168", "title": "Peter Krivda", "text": "Peter Krivda\n\nPeter Krivda (* 17. října 1953) byl slovenský politik za Slovenskou národní stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\n"}
{"id": "834171", "url": "https://cs.wikipedia.org/wiki?curid=834171", "title": "Městská autobusová doprava ve Znojmě", "text": "Městská autobusová doprava ve Znojmě\n\nMěstská autobusová doprava ve Znojmě je tvořena pěti autobusovými linkami označených čísly 801 až 805 a dvěma nočními linkami 808 a 809, které jsou všechny začleněny do Integrovaného dopravního systému Jihomoravského kraje (IDS JMK).\n\nMHD ve městě Znojmo vznikla pravděpodobně někdy v 50. až 60. letech. V 80. letech se připravovalo zavedení trolejbusů, ale po změnách v roce 1989 byl tento záměr opuštěn. V roce 1995 se na provozování MHD podílela i firma Karel Psota Autoexpres (pozdější Znojemská dopravní společnost - PSOTA, s. r. o.), z této doby pochází i linka 6. Ačkoliv v roce 2003 ČAS-service a. s. přišel o provozování regionálních linek v oblasti, městská doprava mu zůstala až do roku 2009. \n\nDo konce roku 2009 provozoval MHD dopravce ČAS-service a. s., přímý následník dřívějšího závodu ČSAD. MHD tvořily linky 1–7 a 11, licenční čísla 835001 až 835011. Na speciální polookružní lince 11, označené názvem Centrum bus, která byla zavedena v lednu 2008, jezdí plynový autobus TEDOM C 12. Jinak byla hromadná doprava z centra města vytlačena začátkem 90. let. Jednotlivé spoje na linkách 2 a 6 zajíždějí i do obcí mimo Znojmo. \n\nZdejší raritou byl od roku 2004 jediný český elektrobus, s karosérií nízkopodlažního trolejbusu Škoda 21Tr, nyní je však dlouhodobě odstaven. Ministerstvo průmyslu a obchodu přispělo na vývoj 10 miliony Kč, firma ČAS-Service do vývoje investovala 11,5 milionů Kč. Podle článku Josefa Vegra ve čtvrtletníku Pro-Energy bylo Znojmo prvním evropským městem, v němž na pravidelné lince jezdil elektrobus (mimo Evropu jezdí ještě v Santa Barbaře v Kalifornii). Podle původního plánu chtěla ČAS-Service už v roce 2004 prodat tři až čtyři elektrobusy vlastní výroby (zájem jevily například Karlovy Vary a Mariánské Lázně), ale dotační politika Ministerstva dopravy tento plán zhatila. \n\nSezonně (od května do října) jezdí jako linka 8 turistický silniční vláček ČAS-service a. s., provádějící okružní jízdu přes centrum města. Jízdné je několikanásobně vyšší než v autobusech. \n\nOd ledna 2010, po uplynutí platnosti smlouvy s předchozím dopravcem, přešlo provozování MHD na soukromou společnost Znojemská dopravní společnost - PSOTA, s. r. o. Stížnost na průběh prvního kola výběrového řízení Úřad pro ochranu hospodářské soutěže zamítl. Nový dopravce vyjádřil ochotu zaměstnat zájemce z řad řidičů předchozího dopravce. Odbavovací systém, výše jízdného i linkové vedení byly zachovány, byl posílen a zpravidelněn provoz na lince 4.\n\nOd 1. ledna 2010 bylo zavedeno nové linkové vedení: 5 denních linek s čísly 801 až 805 a dvě noční linky s čísly 808 až 809, přičemž toto číslování již počítalo se začleněním MHD do Integrovaného dopravního systému Jihomoravského kraje od 1. července 2010. Linky 802 až 805 měla provozovat především Znojemská dopravní společnost – Psota šesti novými plynovými autobusy TEDOM, linku 801 společnost BDS-BUS dvěma novými autobusy Irisbus Citelis (z toho jedním plynovým), přičemž pro oba dopravce platí shodný tarif a vzájemně si uznávají jízdenky i čipové karty. Podle jízdního řádu s platností od 12. prosince 2010 zajišťovala dopravu na linkách 802 (licenční číslo 835802), 808 (l. č. 835808) a 809 (l. č. 835809) výhradně ZDS – Psota, linky 803, 804 a 805 (l. č. 835803 až 835805) obsluhovala především ZDS – Psota, přičemž několik jednotlivých spojů vykonávala firma BDS-BUS (l. č. 728803, 729804 a 729805) a dopravu na lince 801 (l. č. 729801) zajišťoval především dopravce BDS-BUS, jednotlivé spoje obsluhovala ZDS – Psota (l. č. 835801).\n\nDne 1. července 2010 byla znojemská MHD začleněná do Integrovaného dopravního systému Jihomoravského kraje v rámci tarifní zóny 800. \n\nV roce 2012 jezdily autobusové linky znojemské MHD po těchto trasách:\n\nPro účely MHD lze ve Znojmě ještě využívat znojemských úseků meziměstských linek 810–822 a vlakové linky S82 Znojmo – Šatov v úseku Znojmo – Nový Šaldorf.\n\nCena i platnost jízdenek se řídí tarifem IDS JMK. V roce 2012 stála základní nepřestupní úseková jízdenka v zóně 800 (město Znojmo) s čipovou kartou 10 Kč (12 Kč při platbě v hotovosti u řidiče), přestupní na 45 minut platila ve dvou zónách a stála 20 Kč.\n\nK 1. září 2019 provozovala ZDS Psota v rámci MHD zejména následující autobusy: 3× Karosa B 932, 2× Renault Citybus 12M, 4× Irisbus Citelis 12M, 2× Mercedes-Benz Citaro, 3× Solaris Urbino 12, 6× TEDOM C12 a 7× SOR BN.\n\n\n"}
{"id": "834172", "url": "https://cs.wikipedia.org/wiki?curid=834172", "title": "Selva morale e spirituale", "text": "Selva morale e spirituale\n\nSelva morale e spirituale (Mravní a duchovní les, SV 252-288) je obvylý název sbírky duchovních skladeb Claudia Monteverdiho, publikované v Benátkách v letech 1640-1641. \n\nShrnuje Monteverdiho skladatelské dílo z doby, kdy působil jako kapelník v bazilice sv. Marka v Benátkách (tedy od roku 1610) a tvoří do jisté míry Monteverdiho závěť v oblasti duchovní hudby (spojení vzniklo v době, kdy bylo Monteverdimu 74 let). Sbírku Monteverdi věnoval císařovně Eleonoře Gonzagové.\n\nNejde tedy o jednotný celek, ale o spojení mnoha skladeb s latinskými i italskými texty, obsahuje nábožensky laděné madrigaly (na texty Francesca Petrarcy a Monteverdiho přítele, benediktina Angela Grilla) i celou čtyřhlasou mši, několik žalmů a zhudebnění mariánských hymnů Magnificat (dvakrát) a Salve Regina (třikrát). \n\nA\nB\nMotetti A Voce Sola\n"}
{"id": "834175", "url": "https://cs.wikipedia.org/wiki?curid=834175", "title": "Ludvík Koubek", "text": "Ludvík Koubek\n\nLudvík Koubek (* 11. května 1911) byl český fotbalista. Začínal jako útočník, hrál i jako záložník a končil jako levý obránce.\n\nV československé lize hrál za AC Sparta Praha, SK Kladno, SK Náchod, SK Moravská Slavia Brno a SK Židenice. V československé lize nastoupil ve 119 utkáních a dal 31 gól. V roce 1933 hrál za Spartu ve 2 utkáních Středoevropského poháru proti Interu Milán.\n\n"}
{"id": "834179", "url": "https://cs.wikipedia.org/wiki?curid=834179", "title": "Miloslav Kučera (občanský demokrat)", "text": "Miloslav Kučera (občanský demokrat)\n\nMiloslav Kučera (* 4. října 1956) je český soukromý zemědělec a politik za Občanskou demokratickou stranu, po sametové revoluci československý poslanec Sněmovny národů Federálního shromáždění, na přelomu století poslanec Poslanecké sněmovny.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992.\n\nVe volbách v roce 1998 byl zvolen do Poslanecké sněmovny Parlamentu České republiky za ODS. Mandát obhájil ve volbách v roce 2002 a ve sněmovně setrval do roku 2006. Pocházel z Jičína. Neúspěšně kandidoval za ODS i ve volbách v roce 2006. Profiloval se jako zemědělský odborník občanských demokratů, zaměřoval se na otázky transformace zemědělských družstev a byl stínovým ministrem zemědělství ODS. Později se uvádí jako poradce ministra zemědělství Petra Gandaloviče.\n\nProfesí je soukromě hospodařícím zemědělcem. Angažoval se rovněž v komunální politice. V komunálních volbách roku 1994 byl zvolen za ODS do zastupitelstva obce Lužany a opakovaně se do tamního zastupitelstva dostal i v komunálních volbách roku 1998 a komunálních volbách roku 2002. Kandidoval i v komunálních volbách roku 2006, ale nebyl zvolen.\n\n"}
{"id": "834184", "url": "https://cs.wikipedia.org/wiki?curid=834184", "title": "Radnice (vojenský újezd Hradiště)", "text": "Radnice (vojenský újezd Hradiště)\n\nRadnice () je zaniklá obec, která stávala na břehu Donínského potoka (též \"Radnický\", \"Brodecký\" či \"Litoltovský potok\") v nadmořské výšce 505 m, v části Doupovských hor zvané Litoltovské vrchy, asi 6,5 km na jihozápad od Kadaně, ve vojenském újezdu Hradiště. Katastr zabíral území o rozloze 3,61 km².\n\nNázev vesnice je odvozen z osobního jména \"Raden\" ve významu ves lidí Radnových. V historických pramenech se objevuje ve tvarech: Rednitz (1295), Radnycz (1352), Rednicz (1384), Bednycz (1385), Radnicz (1460), Radnicze (1593), Redenitz (1654, 1787 a 1846).\n\nPrvní písemná zmínka o obci pochází z roku 1295, kdy je zmiňován jistý \"Peregrinud de Rednicz.\" Z tohoto predikátu se dá usuzovat, že v obci stálo panské sídlo, jehož podoba a poloha však nejsou známy. Od 14. století tvořila součást panství hradu Egerberk. Pravděpodobně někdy mezi lety 1261–1384 byl vystavěn místní kostel, kam vrchnost dosazoval kněze. Fara se pak nacházela v Okounově. Po Bílé hoře přešlo panství z rukou pánů ze Štampachu do vlastnictví Thunů, resp. hraběte Kryštofa Šimona z Thunu a ten jej připojil ke Kláštereckému panství. Za třicetileté války byla vesnice značně poškozena a v berní rule k roku 1654 jsou zde uváděni 4 sedláci, 8 chalupníků a 5 poddaných. Brzy po válce však obec dočkala obnovy. Roku 1758 byl obci přidělen vlastní farář a v letech 1766–1767 proběhla přestavba kostela v duchu rokoka.\n\nV roce 1787 uvádí Jaroslav Schaller ve své topografii v obci 35 domů, v roce 1846 pak Johann Gottfried Sommer 38 domů v nichž žilo 205 obyvatel. Dále zde také zmiňuje mlýn a hospodu. Roku 1850 se Radnice odtrhla z kláštereckého panství a stala se samostatnou obcí, k níž byly roku 1868 připojeny osady Hůrka, Jindřichov a Ostré. Už na počátku 19. století se dočkala vlastní školy, kterou navštěvovaly také děti z Donína, Hůrky, Jindřichova, Malé Lesné, Ostrého a Pastvin. Nejbližší železniční zastávky se nacházely v Želině a Klášterci nad Ohří.\n\nPodle údajů z roku 1914 zde žilo v 54 domech 291 obyvatel. Stálo zde sedm usedlostí, mlýn, sýrárna, dva hostince, dva obchody, trafika, banka, pošta, četnická stanice. Dne 1. ledna 1920 byla do obce zavedena elektřina. Do roku 1930 poklesl počet obyvatel na 264, přičemž pouze osm jich bylo české národnosti.\n\nPo roce 1945 se ani Radnici nevyhnul nucený odchod Němců a následně obec nebyla dosídlena. K roku 1947 se zde uvádí 115 obyvatel. V této době také vyhořel kostel, který se ještě v padesátých letech 20. století dočkal zastřešení. K 15. květnu 1954 bylo rozhodnuto o zřízení vojenského újezdu Hradiště a tím spojeného vystěhování a následného zboření obce. Kostel svatého Jakuba stál až do šedesátých let dvacátého století, kdy byl rovněž zbořen.\n\nPři sčítání lidu v roce 1921 zde žilo 283 obyvatel (z toho 143 mužů), z nichž byli dva Čechoslováci, 278 Němců a tři cizinci. Kromě tří evangelíků patřili k římskokatolické církvi. Podle sčítání lidu z roku 1930 měla vesnice 264 obyvatel: osm Čechoslováků, 254 Němců, jednoho příslušníka jiné národnosti a jednoho cizince. Kromě jednoho evangelíka a jednoho člena sčítáním nezjišťované církve se hlásili k římskokatolické církvi.\n\n\n\n\n"}
{"id": "834188", "url": "https://cs.wikipedia.org/wiki?curid=834188", "title": "Městská autobusová doprava v Hodoníně", "text": "Městská autobusová doprava v Hodoníně\n\nMěstská autobusová doprava v Hodoníně je tvořena čtyřmi autobusovými linkami označených čísly 901 až 904, které jsou začleněny do Integrovaného dopravního systému Jihomoravského kraje (IDS JMK).\n\nMHD v Hodoníně zajišťoval nejprve dopravní podnik 616 Hodonín krajského národního a později státního podniku ČSAD Brno. Po privatizaci v roce 1993 se přejmenoval na ČSAD Hodonín. Do 13. prosince 2008 provozoval linky 1–4, licenční čísla 755001 až 755004, dopravce ČSAD Hodonín a. s.\n\nOd 14. prosince 2008 byla MHD Hodonín začleněna do IDS JMK v rámci tarifní zóny 900 a linky přečíslovány na 901–904.\n\nV roce 2012 jezdily autobusové linky hodonínské MHD po těchto trasách:\n\nPro účely MHD lze v Hodoníně ještě využívat meziměstských linek 910-913 v tarifní zóně 900. \n\nCena i platnost jízdenek se řídí tarifem IDS JMK. V roce 2012 stála základní nepřestupní úseková jízdenka v zóně 900 (město Hodonín) 10 Kč, přestupní na 45 minut platila ve dvou zónách a stála 20 Kč. \n\n\n"}
{"id": "834190", "url": "https://cs.wikipedia.org/wiki?curid=834190", "title": "So Jealous", "text": "So Jealous\n\nSo Jealous je studiové album kanadské hudební skupiny Tegan and Sara, které vyšlo 14. září 2004. Je to v pořadí třetí album vydané pod hlavičkou společnosti Vapor Records, čtvrté celkově. Skladba \"Walking with a Ghost\" byla později nazpívaná kapelou The White Stripes a stala se jejich titulní písní na EP \"Walking with a Ghost\". Obal alba byl vytvořen designérkou EE Storey.\n\nRecenzentka magazínu \"Rolling Stone\", Meredith Ochs, chválila album pro jeho \"záblesky brilance\" a napsala, že je toto album důležitým mezníkem a pravděpodobně začátkem úspěšné kariéry skupiny. Všimla si přeměny z předchozího spíše \"indie-folkového\" alba na nynější \"živě punk-popové\" album inspirované osmdesátými léty. Skladby \"Where Does the Good Go\" a \"Speak Slow\" označila za nejlepší.\n\nRecenze Stephena Thomase Erlewina z Allmusic ohodnotila album 4 hvězdami z 5. Popsal album jako ambiciózní a plné života a určil toto album jako zatím \"nejuspokojivější\". Zaznamenal posun zvuku od předchozích nahrávek, tím, co popsal jako \"velkou dávkou nové vlny citlivosti (anglicky a heavy dose of new wave sensibility)\". Skladba \"So Jealous\" je podle něj nejvíce přístupná široké veřejnosti. Michael Endelman z \"Entertainment Weekly\" udělil albu známku B+ a zaznamenal nový vývoj zvuku a vliv rock´n´rollu.\n\nMarc Hogan z Pitchfork Media napsal negativní recenzi na toto album, ve které ohodnotil album 3,4 body z 10.\n\n\n\n\n\n"}
{"id": "834192", "url": "https://cs.wikipedia.org/wiki?curid=834192", "title": "Následování Krista", "text": "Následování Krista\n\nNásledování Krista (latinsky \"De Imitatione Christi\") je latinský spis nizozemského augustiniána Tomáše Kempenského, vzniklý asi ve 20. letech 15. století. Jde o příručku křesťanské askeze a duchovního života, vyjadřující ideály hnutí devotio moderna.\n\nSpis se dělí na čtyři knihy. První z nich, „Užitečné rady k duchovnímu životu“, začíná úvahou o pasáži z Janova evangelia: „\"Kdo mě následuje, nebude chodit v temnotě\".“ () a radí k rozjímání o učení i o způsobu života Ježíše Krista. Převážná většina první knihy se pak zabývá odmítáním falešných hodnot: rozkošnictví, nadřízeného postavení, povrchního přátelství, ale i vyhledávání vědomostí, pokud nejsou spojeny s praktickou ctností. Učí zaměřovat celý život výhradně na Boha, který je jediným dobrem, a pokušení pojímat jako příležitost k osvědčení ctnosti. Člověk má vést život v samotě, pokoře a uvědomování si své slabosti. Významnou úlohu v takovém životě hraje vědomí pomíjivosti a rozjímání o smrti.\n\nDruhá kniha, nadepsaná „Pokyny pro vnitřní život“, pokračuje v námětu první knihy – život oproštěný od světského je třeba naplnit Kristem, který je jediným dobrem a jediným cílem lidského života. Jedinou radostí člověka má být láska k Bohu, pro kterou se člověk vzdává sebe sama a „nese svůj kříž“ (srov. ). Pro Boha má člověk trpělivě a radostně snášet všechno utrpení. Nemá však očekávat, že ho Bůh na tomto světě bude odměňovat nějakou zvláštní milostí, protože tento svět je určen k práci, ne k odměně.\n\nTřetí, nejdelší kniha, rekapituluje a rozvíjí témata prvních dvou ve formě dialogu mezi Kristem a „věrnou duší“. Obsahuje celou řadu modliteb a konkrétních rad pro duchovní život. Čtvrtá kniha obdobnou formou pojednává o eucharistii – ústředním tématem je to, že nehodnost člověka přijmout eucharistii by ho od ní neměla odrazovat, pokud přijímá pokorně a s kajícností. Proti obvyklé středověké tendenci propaguje co nejčastější přijímání.\n\nJde o jednu z nejrozšířenějších a nejpřekládanějších křesťanských knih - ze středověku se dochovalo asi 750 rukopisů, tiskem kniha vyšla poprvé v roce 1471 či 1472 v Augsburgu a ještě před rokem 1500 více než stokrát, česky poprvé v roce 1498 a od té doby nesčíslněkrát, naposledy v roce 2001 v nakl. Cesta, českou kuriozitou je veršovaná parafráze mons. Vladimíra Šťastného z roku 1902.\n\nNásledování Krista mělo velký vliv na křesťanskou zbožnost, velmi si jej cenili např. sv. Ignác z Loyoly, sv. Terezie z Lisieux, Thomas Merton, ale i hinduistický filosof Svámí Vivékánanda, který knihu přeložil do bengálštiny a nacházel paralely mezi ní a Bhagavadgítou.\n\n"}
{"id": "834195", "url": "https://cs.wikipedia.org/wiki?curid=834195", "title": "Ingot", "text": "Ingot\n\nIngot je kovový hutní polotovar určený na další zpracování. Obvykle má tvar hranolu nebo komolého jehlanu, (komolého kužele) případně komplikovanější s kruhovým, čtvercovým nebo obdélníkovým průřezem. Délka ingotu závisí buďto na způsobu jeho výroby nebo na požadavcích, které se vztahují k jeho následnému hutnímu zpracování resp. na následné hutní výrobě.\n\nOcelové ingoty představují konečný produkt oceláren. Mohou být vyráběny třemi způsoby, což ovlivňuje jejich tvar a vlastnosti.\nIngoty z kokil mohou mít hranolovitý nebo jehlanovitý tvar, případně mají jinak vytvarován jeden z konců, pro soustředění sraženiny na toto místo. Ingoty z kontinuálního lití mají průřez po celé své délce stejný.\n\nBezprostředně po vyrobení ingotu se kokila stáhne (vytáhne jeřábem nahoru a vyklopí) a ingot se vkládá do hlubinné pece tak, aby došlo rovnoměrnému prohřátí celého těla ingotu na teplotu potřebnou pro další zpracování. Ingoty se dále zpracovávají v kovárně nebo ve válcovně. V nich se za tepla tváří buďto na hotové hutní výrobky (například kolejnice, dráty, tyče, traverzy apod.) nebo na další hutní polotovary.\nDrahé kovy se obvykle obchodují v odlévaných ingotech různé velikosti od desítek gramů po stovky kg. Ingot má tvar obdélné cihly se zaoblenými rohy, která se směrem dolů zužuje. V bankovnictví a jako investice mají obvykle ryzost 999/1000, která je na svrchní ploše vyražena spolu s evidenčním číslem a označením původu. Pro mincovní a šperkařské použití se ingoty nejprve legují, taví s přísadami na požadovanou ryzost.\n"}
{"id": "834198", "url": "https://cs.wikipedia.org/wiki?curid=834198", "title": "Argentina na Letních olympijských hrách 1924", "text": "Argentina na Letních olympijských hrách 1924\n\nArgentina se účastnila Letní olympiády 1924 v 11 sportech. Zastupovalo ji 77 sportovců.\n"}
{"id": "834199", "url": "https://cs.wikipedia.org/wiki?curid=834199", "title": "Igor Lenský", "text": "Igor Lenský\n\nIgor Lenský (28. října 1955 Bratislava - 4. února 2004) byl slovenský odborový předák a politik za SDĽ, po sametové revoluci československý poslanec Sněmovny národů Federálního shromáždění.\n\nVystudoval Filozofickou fakultu Univerzity Komenského v Bratislavě. Před rokem 1989 byl po tři roky členem Komunistické strany Slovenska a působil jako městský prokurátor. V této funkci vyšetřoval některé pozdější polistopadové politické kolegy (například Ján Budaj). Po listopadu 1989 se stal členem stávkového výboru na Městské prokuratuře v Bratislavě.\n\nPočátkem 90. let působil jako předseda Slovenského výboru odborového svazu a jako 1. místopředseda Federálního výboru odborového svazu. Na odborářském sjezdu 3. března 1990 byl zvolen za člena prezídia Československé konfederace odborových svazů. V roce 1995 se stal předsedou Slovenského odborového svazu veřejné správy SLOVES a byl viceprezidentem Konfederace odborových svazů Slovenské republiky.\n\nJeho spolužákem ze střední školy byl politik Milan Ftáčnik, s nímž později působil v SDĽ. Ve volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV roce 2002 kandidoval za SDĽ na post slovenského ombudsmana.\n"}
{"id": "834202", "url": "https://cs.wikipedia.org/wiki?curid=834202", "title": "Dalibor Malíř", "text": "Dalibor Malíř\n\nDalibor Malíř (* 25. července 1963) byl český politik, po sametové revoluci československý poslanec Sněmovny národů Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992. V parlamentu se stal účastníkem aféry, kdy se skupina poslanců (v čele s Františkem Kondelíkem) opila v parlamentním bufetu, hajlovala a ohrožovala novináře nožem.\n\n"}
{"id": "834205", "url": "https://cs.wikipedia.org/wiki?curid=834205", "title": "Pavol Mattoš", "text": "Pavol Mattoš\n\nPavol Mattoš (* 16. června 1944) byl slovenský politik, po sametové revoluci československý poslanec Sněmovny národů Federálního shromáždění za HZDS.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Brezová pod Bradlom.\n\n"}
{"id": "834208", "url": "https://cs.wikipedia.org/wiki?curid=834208", "title": "Kgalema Motlanthe", "text": "Kgalema Motlanthe\n\nKgalema Petrus Motlanthe (* 19. července 1949) je jihoafrický politik, v letech 2008–2009 byl prezident Jihoafrické republiky, třetí v postapartheidovské éře. Nebyl zvolen v přímé volbě, ale byl jmenován parlamentem po rezignaci Thabo Mbekiho jako v podstatě \"úřednický prezident\". Do prezidentské funkce nastupoval z pozice ministra bez portfeje v Mbekiho vládě, kterým byl jmenován krátce předtím roku 2008. Po přímých prezidentských volbách v roce 2009 ho nahradil Jacob Zuma. Byl prvním jihoafrickým prezidentem hovořícím jazykem tswana. Byl považován za levicově orientovaného intelektuála. V mládí působil v militantní protiapartheidovské organizaci Umkhonto we Sizwe. Angažoval se rovněž v jihoafrických odborech. Je představitelem strany Africký národní kongres, jejímž generálním tajemníkem byl v letech 1997–2007.\n\n"}
{"id": "834209", "url": "https://cs.wikipedia.org/wiki?curid=834209", "title": "Ocelárna", "text": "Ocelárna\n\nOcelárna je specializovaný hutnický provoz pro výrobu oceli. Ocel se zde může vyrábět několika způsoby, napříklat kyslíkovým pochodem v tandemových pecích. Může se jednat o elektroocelárnu, kde se ocel vyrábí pomocí elektrických obloukových pecí.\n\nHlavním produktem oceláren bývají ocelové ingoty případně jiné hutní polotovary jako jsou sochory, bramy a bramky. Ty se pak dále v zpracovávají v kovárnách nebo ve válcovnách.\n\n"}
{"id": "834210", "url": "https://cs.wikipedia.org/wiki?curid=834210", "title": "Sochor", "text": "Sochor\n\nSochor může být:\n\n"}
{"id": "834216", "url": "https://cs.wikipedia.org/wiki?curid=834216", "title": "Pieter Willem Botha", "text": "Pieter Willem Botha\n\nPieter Willem Botha (12. ledna 1916 – 31. října 2006) byl jihoafrický politik.\n\nByl premiérem Jihoafrické republiky v letech 1978–1984, tedy v době, kdy funkce premiéra byla nejvyšší exekutivní funkcí v zemi, a státním prezidentem v letech 1984–1989, kdy naopak byla po změně ústavy nejvyšší exekutivní funkcí právě funkce prezidenta. Byl tedy prvním jihoafrickým prezidentem předsedajícím vládě. V letech 1958–1961 byl ministrem vnitra, v letech 1966–1980 ministrem obrany, z kteréžto funkce inicioval řadu intervencí JAR ve vojenských konfliktech v Africe (Angola, Namibie). Byl rovněž ministrem veřejných prací, obchodního rozvoje a ministrem pro komunity a černošské záležitosti. Byl jedním z důsledných prosazovatelů politiky apartheidu, kterou neuvolnil ani pod mohutným mezinárodním tlakem. Byl představitelem jihoafrické Národní strany, jejímž lídrem byl v letech 1978–1989. Měl přezdívku \"Die Groot Krokodil\" (Velký krokodýl).\n\n"}
{"id": "834217", "url": "https://cs.wikipedia.org/wiki?curid=834217", "title": "Peter Mercell", "text": "Peter Mercell\n\nPeter Mercell (* 9. května 1964) byl slovenský politik, po sametové revoluci československý poslanec Sněmovny národů Federálního shromáždění za HZDS.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Zvolen. Byl mu udělen Řád Andreje Hlinky.\n\n"}
{"id": "834218", "url": "https://cs.wikipedia.org/wiki?curid=834218", "title": "Sulfasalazin", "text": "Sulfasalazin\n\nSulfasalazin (SSZ) (obchodní názvy: USA: Azulfidine; Evropa : Salazopyrin EN, Sulfasalazin K, Sulazine) je léčivá látka, která má protizánětlivý účinek, který se využívá v léčbě onemocnění jako jsou:\n\nSulfasalazin byl vyvinut před cca 70 lety v rámci vývoje léčiv určených pro léčbu revmatoidní artritidy jako antibiotikum, protože ve 30. a 40. letech stále platila hypotéza o bakteriální etiologii revmatoidní artritidy (dnes je revmatoidní artritidu řazena mezi tzv. autoimunitní onemocnění).\n\nChemicky je sulfasalazin sulfonamidem, který je azosloučeninou antibiotické látky sulfapyridin spolu s kyselinou 5-aminosalicylovou. Důležitým chemickým metabolitem sulfasalazinu je právě kyselina 5-aminosalicylová (5-ASA) známá též pod názvem mesalazin, který je vlastní účinnou protizánětlivou látkou. Mesalazin je dostupný v podobě samostatného léčiva (obchodní značky: Apriso, Asacol, Asacolon, Canasa, Ipocal, Lialda, Mesacol, Mesacron, Mezavant XL, Pentasa, Rowasa ), které je určené pro stejné indikace zánětů v oblasti tlustého střeva (nebo oblasti jeho spojení s tenkým střevem) jako sulfasalazin, ale na rozdíl od něho se vyznačuje lepší snášenlivostí díky chybějícímu metabolitu sulfapyridinu - viz níže.\n\nSulfasalazin patří mezi léčiva zařazená do skupiny DMARDs tj. Disease-modifying antirheumatic drugs, tedy léčiv, mající antirevmatické účinky. Uplatňuje se proto v léčbě artritid na zánětlivém podkladu (mj. kromě revmatoidní artritidy se hodí i pro léčbu psoriatické artritidy).\n\nMezi jeho další základní indikace patří již zmiňované střevní záněty s preferovanou lokalizací v tlustém střevě nebo v jeho rozhraní s tenkým střevem. Patří sem Crohnova nemoc, proktokolitida, ulcerózní kolitida aj.\n\nZajímavou potenciální indikaci odhalili britští výzkumníci, kteří v nedávných studiích prováděných na myších a nověji rovněž na pacientech, léčených z onemocnění spojených s chronickým alkoholismem, zjistili schopnost sulfasalazinu obnovit zjizvenou jaterní tkáň u jaterní cirhózy. Sulfasalazin snad hraje roli inhibitoru vylučování specifické bílkoviny z myofibroblastu, která posiluje procesy fibrotizace (zjizvení) tkáně jater. Předpokládaný mechanismus spočívá v tom, že sulfasalazin se dokáže podílet na inhibici κB kinázy, která aktivuje produkci tzv. itóových buněk- ty se podílejí na patologické fibrotizaci (zjizvení) jaterní tkáně. K příspěvku sulfasalazinu v léčbě jaterní cirhózy se vyjadřuje studie Univerzity v Newcastlu (viz zdroj)\n\nDalší užitečnou indikací sulfasalazinu je kopřivka, která nereaguje na antihistaminika - idiopatická urtikárie (idiopatický = bez poznané příčiny).\n\nSulfasalazin v indikaci jemu příslušejících střevních zánětů má spíše klesající trend, protože jeho metabolit sulfapyridin má nežádoucí účinky jako jsou agranulocytóza a pokles počtu spermií. Nicméně, jeho druhý metabolit kyselina 5-aminosalicylová (5-ASA) neboli již zmiňovaný mesalazin je díky své lepší snášenlivosti standardnějším léčivem pro příslušné indikace.\n\nZákladní farmakokinetickou vlastností předurčující uplatnění sulfasalazinu resp. jeho metabolitu mesalazinu k léčbě jemu příslušejících střevních zánětu, je skutečnost malé absorpce lečiva a jeho vyšší přirozená koncentrace v tlustém střevě.\n\nU Crohnovy choroby, ulcerózní kolitidy, proktokolitidy je podstatný přímý kontakt léčiva se zanícenou střevní tkání, kde dochází po styku s léčivem k redukci syntéz různých mediátorů zánětu mezi které patří např. eikosanoidy a zánětlivé cytokiny. Sulfasalazin stejně jako glukokortikoidy (jiná skupina léčiv využívaná u střevních zánětů) nemá imunosupresivní účinky (nepotlačuje imunitu).\n\nPřesný způsob účinkování sulfasalazinu v léčbě tohoto onemocnění není znám. Vzhledem k malé absorpci léčiva ze střeva je zvláštní, že lék účinkuje na úrovni kloubů a dalších vnitřních tkání. Existuje hypotéza, že revmatoidní artritida je teprve druhotným projevem nerozpoznané ulcerózní kolitidy, která je zvládnutá léčbou sulfasalazinem. Na druhou stranu sulfapyridin se vstřebává do krve znatelně více, je proto možné, že je to právě tento metabolit, který ovlivňuje projevy revmatoidní artritidy.\n\nÚplný seznam vedlejších účinků je uveden v sekci vnějších odkazů.\n\nVedlejší účinky jsou spojeny s přítomností více než 50 μg/l sulfapyridinu v séru. Hladina tohoto metabolitu v krvi by měla být kontrolována každé 3 měsíce.\n\nMezi vzácnější, ale přitom vážnější vedlejší účinky patří:\n\n"}
{"id": "834219", "url": "https://cs.wikipedia.org/wiki?curid=834219", "title": "Marcel Mihalik", "text": "Marcel Mihalik\n\nMarcel Mihalik, též Marcel Mihalík (* 24. března 1963), byl slovenský politik, po sametové revoluci československý poslanec Sněmovny národů Federálního shromáždění za Slovenskou národní stranu.\n\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\nV letech 1988-1989 se jistý Marcel Mihálik uvádí jako jeden ze zakladatelů organizace Štúrova spoločnosť. V roce 1990 byl zvolen jejím místopředsedou.\n\n"}
{"id": "834221", "url": "https://cs.wikipedia.org/wiki?curid=834221", "title": "Balocco", "text": "Balocco\n\nBalocco je italská obec v provincii Vercelli v oblasti Piemont.\n\nK 31. prosinci 2010 zde žilo 250 obyvatel.\n\nBuronzo, Carisio, Formigliana, San Giacomo Vercellese, Villarboit\n"}
{"id": "834225", "url": "https://cs.wikipedia.org/wiki?curid=834225", "title": "Marisa Paredes", "text": "Marisa Paredes\n\nMarisa Paredes, vlastním jménem \"María Luisa Paredes Bartolomé\", (* 3. dubna 1946, Madrid) je španělská herečka. Je známá rolemi ve filmech Pedra Almodóvara.\n\nParedes byla dvakrát nominovaná na cenu Goya: 1988 jako nejlepší herečka ve vedlejší roli ve filmu \"Cara de acelga\", 1996 za hlavní roli ve filmu \"Květ mého tajemství\" (\"La flor de mi secreto\"). V roce 2000 byla na Berlinale členkou poroty.\n\nJejím manželem je režisér a scenárista Antonio Isasi-Isasmendi. Jejich dcera María Isasi je také herečka. \n\n"}
{"id": "834226", "url": "https://cs.wikipedia.org/wiki?curid=834226", "title": "Macky Sall", "text": "Macky Sall\n\nMacky Sall (* 11. prosince 1961) je senegalský politik, od 2. dubna 2012 prezident Senegalu. Je čtvrtým prezidentem nezávislého Senegalu. V letech 2004-2007 byl senegalským premiérem. V letech 2007-2008 byl předsedou dolní komory parlamentu (\"Assemblée nationale du Sénégal\"). Dlouhá léta byl členem liberální Senegalské demokratické strany (\"Parti Démocratique Sénégalais\"), avšak po konfliktu s jejím lídrem a bývalým prezidentem Abdoulayem Wadem založil před prezidentskými volbami roku 2012 vlastní stranu Aliance pro republiku (\"Alliance pour la république\"). Jako svého premiéra jmenoval Abdoula Mbaye. Krátce po svém zvolení do úřadu vyvolal parlamentní hlasování o zrušení senátu. Jeho návrh byl 12. září 2012 schválen. Sall předem oznámil, že takto ušetřené peníze budou využity k opravě škod po pravidelných povodních a stavbě protipovodňových opatření. V rozhovoru 28. září zmínil nelegitimitu senátu, který byl ze 35 % tvořen zastupiteli občanů a ze 65 % osobnostmi vybranými předešlým prezidentem. V tomtéž rozhovoru zmínil, že hodlá zkrátit prezidentské volební období ze sedmi na pět let a omezit maximální počet volebních období na dvě, aby se Senegal přiblížil demokratickým standardům.\n\nDo druhého volebního období byl zvolen 24. února 2019, když již v prvním kole získal 58,26 % hlasů.\n\n\n\n\n"}
{"id": "834228", "url": "https://cs.wikipedia.org/wiki?curid=834228", "title": "Boris Šimkovič", "text": "Boris Šimkovič\n\nBoris Šimkovič (* 6. března 1962, Bratislava) je bývalý slovenský fotbalista, obránce. Je starostou obce Záhorská Ves.\n\nJeho synem je fotbalista Tomáš Šimkovič.\n\nHrál za Slovan Bratislava. V československé lize nastoupil ve 35 utkáních. Byl reprezentantem Československa do 21 let.\n\nPo základní škole ve Stupavě absolvoval sportovní gymnázium. Vystudoval právo na Právnické fakultě Univerzity Komenského v Bratislavě. Po ligovém angažmá ve Slovanu hrál i za Martin a Pezinok. Dále žil i pracoval v Rakousku. Od roku 2003 je starostou Záhorské Vsi. Jeho syn Tomáš Šimkovič reprezentoval v mládežnických fotbalových kategoriích Rakousko.\n\n"}
{"id": "834230", "url": "https://cs.wikipedia.org/wiki?curid=834230", "title": "Walking with a Ghost", "text": "Walking with a Ghost\n\n\"Walking with a Ghost\" je píseň kanadského dua Tegan and Sara, z jejich alba z roku 2004, \"So Jealous\". Autorkou je Sara Quin, přesto jsou pod ní podepsány obě. Skladba vyšla jako singl v roce 2005. Je také součástí soundtracku k filmu z roku 2005, \"Příšerná tchyně\".\n\n\"Walking with a Ghost\" je také součástí velmi populárního mashupu umělce Party Bena, který tuto skladbu zkombinoval s písní zpěváka Mylo \"Paris Four Hundred\". Výsledek nazval \"Walking with a Ghost in Paris\". Tento song byl tak úspěšný, že nahrávací společnost jej chtěla oficiálně vydat, ale Sara Quin tento záměr zamítla.\n\n\nWalking with a Ghost je EP album americké alternativní rockové skupiny The White Stripes, které bylo vydáno v prosinci 2005, 6 měsíců po vydání alba \"Get Behind Me Satan\". Cover verze zahrnuje hudební video.\n\n\nAutorem všech skladeb je kromě skladby \"Walking with a Ghost\" (S. Quin) Jack White.\n\n\n\nNa albu pracovali pouze White Stripes. Role si rozdělili takto:\n"}
{"id": "834231", "url": "https://cs.wikipedia.org/wiki?curid=834231", "title": "Ivan Mjartan", "text": "Ivan Mjartan\n\nIvan Mjartan (31. srpna 1958 – 9. dubna 2018, Bratislava) byl slovenský politik, po sametové revoluci československý poslanec Sněmovny národů Federálního shromáždění za HZDS, v 90. letech slovenský velvyslanec v Česku, od roku 1999 předseda Strany demokratického středu.\n\nAbsolvoval Fakultu technické kybernetiky a automatizovaných systémů řízení na Vysoké škole chemického strojírenství v Moskvě. Od roku 1982 působil jako redaktor v oddělení vědy a techniky Československého rozhlasu na Slovensku, zde se stal pak členem redakce mezinárodních událostí a po sametové revoluci vedoucím relace Radiožurnál. Byl spojencem Vladimíra Mečiara a jeho rozhlasové relaci se říkalo \"Rádio Mečiar\". Na jaře 1991 v době rozkolu v hnutí Verejnosť proti násiliu se podílel na vzniku HZDS. Z postu odešel poté, co se v roce 1992 objevil na vysoké pozici na kandidátní listině HZDS.\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\nV druhé vládě Vladimíra Mečiara byl státním tajemníkem na ministerstvu kultury. Angažoval se v mediální problematice. Inicioval změny v systému složení a volby členů mediálních rad veřejnoprávních médií. Počátkem roku 1993 se stal velvyslancem Slovenska v České republice. Funkci zastával do roku 1998. Během svého působení na postu velvyslance přednášel na Vysoké škole ekonomické v Praze. Počátkem roku 1994 mu Vladimír Mečiar nabídl post slovenského ministra zahraničních věcí, protože dosavadní ministr Jozef Moravčík vládu opustil. Mjartan ale nabídku odmítl. Členem HZDS a spojencem Vladimíra Mečiara zůstal i v období třetí Mečiarovy vlády. Koncem roku 1997 mu Vladimír Mečiar zadal úkol vypracovat analýzu programových obrysů, s nimiž by HZDS mělo jít do parlamentních voleb roku 1998. Mjartan počítal s výraznějším postem na kandidátní listině, ale nakonec bylo oznámeno, že se stane mluvčím volebního štábu strany. V srpnu 1998 se stal vedoucím úřadu ministerstva zahraničních věcí a předsedou koordinační rady pro tvorbu veřejného mínění HZDS. Krátce po parlamentních volbách odešel z HZDS.\n\nV prezidentských volbách na Slovensku roku 1999 neúspěšně kandidoval na prezidenta Slovenska. Získal ale jen 3 % hlasů. Programově se tehdy přihlásil k „sociálnědemokratické orientaci moderního evropského typu.“ Zároveň ohlašoval, že prezidentská kampaň je součástí příprav k vzniku nové politické strany. Pak skutečně během roku 1999 založil formaci Strana demokratického stredu a stal se jejím předsedou. Strana se později přejmenovala na \"Stred\".\n\nZemřel v dubnu 2018. Delší dobu trpěl zdravotními obtížemi. Jeho tělo našel příbuzný v jeho bratislavském bytě.\n"}
{"id": "834233", "url": "https://cs.wikipedia.org/wiki?curid=834233", "title": "Dušan Kopačka", "text": "Dušan Kopačka\n\nDušan Kopačka (* 15. března 1958) je bývalý slovenský fotbalista, obránce.\n\nHrál za Slovan Bratislava a ZVL Žilina. V československé lize nastoupil ve 23 utkáních. Působí v malém fotbale jako hrající trenér.\n\n"}
{"id": "834235", "url": "https://cs.wikipedia.org/wiki?curid=834235", "title": "Vladimír Bechera", "text": "Vladimír Bechera\n\nVladimír Bechera (* 14. září 1957) je bývalý slovenský fotbalista. Po skončení aktivní kariéry zůstal u fotbalu jako masér.\n\nHrál za ZVL Považská Bystrica, ZŤS Petržalka, Slovan Bratislava a Spartak Trnava. V československé lize nastoupil ve 91 utkáních a dal 19 gólů. Hrál za olympijský tým Československa.\n\n"}
{"id": "834236", "url": "https://cs.wikipedia.org/wiki?curid=834236", "title": "Viktor Daňko", "text": "Viktor Daňko\n\nViktor Daňko (* 26. září 1963) je bývalý slovenský fotbalista.\n\nHrál za Slovan Bratislava. V československé lize nastoupil ve 14 utkáních. V nižší soutěži hrál za VTJ Tábor.\n\n"}
{"id": "834237", "url": "https://cs.wikipedia.org/wiki?curid=834237", "title": "Psychedelic Pill", "text": "Psychedelic Pill\n\nPsychedelic Pill je třicátétřetí studiové album kanadského hudebníka Neila Younga, vydané v říjnu 2012 u vydavatelství Reprise Records. Jde o jeho druhou spolupráci se skupinou Crazy Horse v roce 2012; v červnu toho roku spolu totiž vydali album \"Americana\" složené výhradně z coververzí. Rovněž jde o jejich první společné album složené z nových autorských písní od roku 2003, kdy vydali album \"Greendale\".\n\nZ celkových osmi písní na albu tři přesahují desetiminutovou hranici a jedné z nich chybí dvě a půl minuty k půl hodině (zbylé dvě mají kolem šestnácti minut). Titulní skladba je na albu zahrnuta ve dvou verzích; na druhém místě je její klasická verze a na devátém alternativní mix. Se svou stopáží necelých devadesáti minut je album \"Psychedelic Pill\" Youngovo nejdelší studiové album a první studiové dvojalbum.\n\nV roce 2012 se Young po osmi letech poprvé sešel s členy skupiny Crazy Horse. Během první části roku spolu nahráli jedenáct coververzí pro album \"Americana\" a při tom ještě nahráli dostatek písní pro jedno autorské album. Nahrávání alba probíhalo ve studiu Audio Casa Blanca v kalifornském městě Redwood City a stejně jako u předchozího alba byli i zde producenty Young, John Hanlon a Mark Humphreys.\n\nAlbum oficiálně vyšlo 30. října 2012, ale už 24. října jej Young umístil volně k poslechu na svůj oficiální web, přičemž ve stejný den se objevilo i neoficiálně volně ke stažení na různých serverech. Album vyšlo ve více formách; buď na dvou CD nebo na třech LP deskách. Dne 19. listopadu toho roku album vyšlo ještě na blu-ray v rozlišení 24-bit/192kHz. V blu-ray formě byl ke každé skladbě navíc doplněn také videoklip. Jde převážně o videa, ve kterých jsou často viditelné různé psychedelické prvky; v různých částech jsou vždy doplněna o archivní záběry Neila Younga či záběry ze starých filmů.\n\nUprostřed obalu alba je v pilulce vyobrazeno logo skupiny Crazy Horse, nad ním zleva slovo „Psychedelic“ a zprava zrcadlově k němu „Pill“; totéž je dole pod logem vzhůru nohama. Logo skupiny je kulaté a písmena se okolo něj postupně zmenšují a následně zvětšují. Autory obalu alba jsou Rebecca Holland (logo skupiny Crazy Horse), Lori Anzalone (pilulka) a Gary Burden (písmo).\n\nAlbum otevírá sedmadvacetiminutová skladba „Driftin' Back“ začínající nejprve jako folková píseň pouze s akustickou kytarou a Youngovým zpěvem. Krátce po první minutě se přidává i zbytek kapely a v následujících částech je skladba spíše improvizovaná. Celá píseň je postavená na dvou akordech a Youngova kytara je doplněna o různé efekty i zpětnou vazbu. V dlouhém textu je mimo jiné zmíněna i Youngova nenávist ke špatné kvalitě písní v mp3 formátu. Druhá skladba „Psychedelic Pill“ má naopak stopáž půl čtvrté minuty a kytara je v ní hrána přes efekt, díky čemuž ve výsledku zní jako tryskáč. Třetí přichází na řadu epická šestnáctiminutová „Ramada Inn“, jež vypráví příběh staršího, cestovatelsky založeného páru.\n\nNásleduje téměř čtyřminutová píseň „Born in Ontario“, kde mimo svého rodného Ontaria zmiňuje i různé země ve Spojených státech. V textu písně „Twisted Road“ Young odkazuje na své hudební kolegy, například na Boba Dylana nebo Hanka Williamse. Následuje osmiapůlminutová „She's Always Dancing“ a jako sedmá byla zařazena čtyřminutová balada „For the Love of Man“. Po ní album pokračuje svižnou šestnáctiminutovou „Walk Like a Giant“, která je (stejně jako „She's Always Dancing“) postavená na jednoduché melodii s dlouhými instrumentálními pasážemi. Zpočátku je píseň doprovázena pískáním, jež se vrací i během zbytku písně. Přibližně pět minut na konci písně je slyšet pouze noise ve stylu Youngova koncertního alba \"Arc\". Album uzavírá alternativní mix písně „Psychedelic Pill“, který je přibližně o čtvrt minuty kratší než jeho původní verze a není v ní efekt. Se svou stopáží tří minut a dvanácti sekund je z celého alba písní vůbec o nejkratší.\n\nSkupina Crazy Horse v čele s Youngem odehrála několik amerických koncertů v srpnu 2012 a dalších více než dvacet vystoupení v Kanadě a USA pak přidali ještě od října do prosince. V březnu 2013 vystoupili na několika koncertech v Austrálii a na Novém Zélandu. Od června do srpna toho roku se skupina přemístila do Evropy, kde zahrála v Německu, Nizozemsku, Francii, Belgii, Spojeném království, Lucembursku, Švýcarsku, Itálii a Norsku. Poslední vystoupení se uskutečnilo 7. srpna v norském Oslu. Následujících sedm evropských koncertů ale muselo být kvůli zlomenině ruky kytaristy Franka Sampedra zrušeno. Neuskutečnila se tak vystoupení vystoupení ve Švédsku, Dánsku, Norsku, Německu, Belgii a dvě v Anglii. Koncem téhož měsíce měla skupina v koncertování pokračovat v Severní Americe; ale nakonec museli i tyto koncerty zrušit. Jejich náhradní termíny byly oznámeny v prosinci 2013; Neil Young se skupinou Crazy Horse odehrají od července do srpna 2014 po jednom koncertu v Irsku a v Anglii, čtyři v Německu a závěrem jeden v Belgii. Náhrada za turné po Severní Americe oznámena nebyla.\n\nAutorem všech skladeb je Neil Young.\n\n\nAlbum \"Psychedelic Pill\" mělo převážně pozitivní recenze. Například David Fricke v časopise \"Rolling Stone\" uvedl: „Album má vířící poctivost a brutální nevázanost jako všechna jejich alba dohromady.“ Přestože se neobjevovala záporná hodnocení, některými kritiky byla píseň „She's Always Dancing“ přirovnávána k Youngově písni „Like a Hurricane“ z roku 1977.\n\nInternetový portál \"Stereogum\" označil desku \"Psychedelic Pill\" za album týdne. Časopis \"Rolling Stone\" album zařadil na desátou příčku nejlepších alb roku 2012 a píseň „Ramada Inn“ na páté místo v žebříčku padesáti nejlepších písní toho roku. Album bylo nominováno na cenu Grammy v kategorie nejlepší rockové album.\n\n"}
{"id": "834238", "url": "https://cs.wikipedia.org/wiki?curid=834238", "title": "Ján Hikl", "text": "Ján Hikl\n\nJán Hikl (* 12. června 1959) je bývalý slovenský fotbalista, záložník.\n\nV lize hrál za Slovan Bratislava, Spartak Trnava a ZŤS Petržalka. V československé lize nastoupil v 56 utkáních a dal 2 góly.\n\n"}
{"id": "834242", "url": "https://cs.wikipedia.org/wiki?curid=834242", "title": "Marián Ježík", "text": "Marián Ježík\n\nMarián Ježík (* 14. listopadu 1959) je bývalý slovenský fotbalista, záložník.\n\nV lize hrál za Slovan Bratislava, RH Cheb a ZŤS Petržalka. V československé lize nastoupil v 29 utkáních a dal 1 gól.\n\n"}
{"id": "834245", "url": "https://cs.wikipedia.org/wiki?curid=834245", "title": "Nuance", "text": "Nuance\n\nNuance (francouzsky \"jemný rozdíl\") může být:\n"}
{"id": "834248", "url": "https://cs.wikipedia.org/wiki?curid=834248", "title": "Polotovar", "text": "Polotovar\n\nPolotovar obecně je rozpracovaný nedokončený výrobek, který prakticky téměř vždy vyžaduje další následné zpracování na finální produkt.\n\nPokud jde o polotovar připravený pro použití v domácnostech (domácí použití), bývá obvykle proveden tak, aby jeho konečná úprava byla co nejsnadnější nebo časově nejkratší, u složitějších polotovarů pak jeho výrobce může přiložit i tištěný návod k použití, který může být součástí obalu.\n\nPolotovary se ale používají i průmyslu a další hospodářské činnosti, běžné jsou například v hutnictví – hutní polotovary,\nstrojírenství, truhlářství, zlatnictví nebo při přípravě brýlových čoček a mnoha dalších oborech lidské činnosti.\n\nZvláštní význam mají v potravinářství a gastronomii.\n\nZpravidla jde o již kuchyňsky předpřipravený nápoj, jídlo nebo potravinu, kterou je nutno doma (zpravidla tepelně) dále zpracovat a správně dotvořit. Například předvařenou rýži je třeba pouze velmi krátce povařit, karbanátek usmažit na pánvi, předsmažené bramborové hranolky ofritovat, bábovkové těsto v prášku smísit s rostlinným olejem a upéct v troubě, polévku v sáčku je nutno krátce povařit apod. Za polotovary lze v tomto smyslu považovat i některé potraviny v \"instantním provedení\" (tzv. convenience potraviny) – instantní polévku je obvykle nutno pouze zalít vroucí vodou.\n\nNegativem konzumace polotovarů je u řady z nich zvýšený obsah tuku, ochucovadel a zvýrazňovačů chuti (cukru, soli, atd.). Dále u řady z nich dochází ke snížení nutriční hodnoty, zejména vitamínů a celkové čerstvosti produktu.\n\nMasné\n\n\nBezmasé\n\n\nSuché\n\n"}
{"id": "834251", "url": "https://cs.wikipedia.org/wiki?curid=834251", "title": "Saku (pivo)", "text": "Saku (pivo)\n\nSaku je souhrnné označení pro značky piva, vařené v pivovaru Saku v estonském městečku Saku, či v užším smyslu pro ty značky sackého piva, které využívají v názvu slova „Saku“. Nejznámější je Saku Originaal („Sacký originál“), znalecky nejvíce ceněné jsou Saku Originaal, Saku Kuld („Sacké zlato“) a Saku On Ice.\n\nVětšina značek vařených sackým pivovarem využívá obchodní značky Saku doplněné přídomkem. K nim se řadí několik dalších značek, které slovo „Saku“ neobsahují (Karl Friedrich, Rock, Dlight, Presidendi, Taurus), ale bývají občas zahrnovány pod pojem „Saku“. Většina v současnosti vyráběných značek je jednodruhových. Přehled v roce 2012 vyráběných druhů podává následující tabulka.\n\n\n"}
{"id": "834259", "url": "https://cs.wikipedia.org/wiki?curid=834259", "title": "Leopold Berchtold", "text": "Leopold Berchtold\n\nLeopold hrabě Berchtold z a na Uherčicích, Vratěníně a Polici, \"Leopold Graf Berchtold von und zu Ungarschitz, Fratting und Pullitz\" \"Gróf Berchtold Lipót\", (18. dubna 1863 Vídeň – 21. listopadu 1942 Peresznye u Šoproně), byl rakousko-uherský politik, diplomat a státník.\n\nLeopold hrabě Berchtold, celým jménem \"Leopold Anton Johann Sigismund Josef Korsinus Ferdinand hrabě Berchtold von und zu Ungarschitz, Fratting und Pullitz\", se narodil ve Vratěníně jako první syn Zikmunda II. Berchtolda z Uherčic a jeho manželky Josefíny z rodu Trauttmansdorff-Weinsbergů. Měl o rok starší sestru Josefínu (1862–1888), která zemřela na zranění při pádu z koně rok po své svatbě v nedožitých 26 letech.\n\nV roce 1893 se oženil s hraběnkou Ferdinandine Károlyi (1868–1955) z uherského rodu Nagy-Károlyi. Její otec Alois Károlyi (1825–1889) působil dlouhá léta v diplomacii např. jako rakouský velvyslanec v Londýně a držel řád zlatého rouna, což se pro jeho kariéru stalo velmi prospěšné. Měl rozsáhlé državy na Moravě a v Maďarsku. A díky výhodnému manželství, to byl jeden z nejbohatších mužů říše. Od malička byl díky jeho aristokratickému původu v kontaktu s císařským dvorem.\n\nHraběnce Károlyiové a Leopoldovi se narodili tři synové, nejstarší Alois (1894–1977), poté Adalbert (1895–1906), který v jedenácti letech podlehl obrně, a Zikmund (1900–1979). \n\nLeopold Berchtold nechal buchlovický zámek na počátku 20. století renovovat uherskohradišťským architektem Dominikem Feyem a vídeňským profesorem Otmarem Leixnerem. K ložnicím byly přistavěny toalety a zámek úplně elektrifikován.\n\nI u Leopolda II. se projevila pro tento rod snad až typická lidumilnost. Roku 1908 nechal v Buchlovicích postavit obvodní nemocnici a na své náklady ji také zařídil a se svou manželkou, Ferdinandou, hraběnkou Károlyiovou, založil a financoval i mateřskou školu.\n\nVystudoval práva ve Vídni. Po ukončených studiích vstoupil do státní služby, nejdříve na okresním hejtmanství v Hodoníně a pak na místodržitelství v Brně. V roce 1893 začal pracovat na ministerstvu zahraničí ve Vídni. V letech 1894–1898 pracoval jako atašé na velvyslanectví v Paříži a v letech 1898–1903 na velvyslanectví v Londýně.\n\nV letech 1906–1911 byl velvyslancem Rakouska-Uherska v Rusku. Berchtold se v Petrohradě nejednou ocitl mezi dvěma mlýnskými kameny, jež představovala ruská politika a cíle jeho nadřízeného ministra zahraničí ve Vídni, a trpce si stěžoval na „hroznou vlastnost Aehrenthala přehlížet ty informace, které se mu nehodí do jeho komplikovaného a vratkého politického záměru“.\n\nDne 19. února 1912, ho císař František Josef I. jmenoval ministrem zahraničí, neboť hrabě Alois Lexaven Aehrenthal toho roku zemřel. Berchtold neukázal velké nadšení vzít na sebe nové úkoly, prý byl osobně prosit císaře Františka Josefa I., ať ho ministrem nejmenuje. Jeho jmenování bylo vnímáno skepticky ze strany politických sil. Byl vnímán jako muž troufalý, sukničkář, milovník luxusu a koní, jeho současníci ho považovali za neinteligentního a výřečného. Ve své nové pozici byl Berchtold hned pod vlivem polního maršála hraběte Franze Conrada von Hötzendorf, náčelníka štábu armády. Ten zastával tvrdou politiku vůči nacionalistickým a sociálním hnutím, které ohrožovalo celistvost podunajské monarchie. Ministrem zahraničí byl do začátku roku 1915. Od roku 1916 byl nejvyšším komořím císaře Karla I.\n\nNěmecko a Rakousko-Uhersko vnímaly jinak vzájemné spojenectví před první světovou válkou, a měli dost odlišný pohled na fungovaní aliance. Podle Andrássyho, který byl rakousko-uherským ministrem zahraničí v letech 1871 až 1879, tento pohled později přejali i Aehrenthal a Berchtold, aliance poskytovala potřebnou ochranu pro expanzi na jihovýchod pro Rakousko-Uhersko, kdežto pro Berlín znamenala zajištění na východě a západě. Ke sblížení tohoto protichůdného postoje v podstatě nikdy nedošlo.\n\nBerchtold se ještě jako velvyslanec v Petrohradě snažil snížit napětí mezi Rakousko-Uherskem a Ruskem, způsobenou rivalitou na Balkáně, proto v září roku 1908 uspořádal schůzku na svém panství Buchlov mezi rakousko-uherským ministrem zahraničí hrabětem z Aerenthalu a ruským ministrem zahraničí Alexandrem Izvolským pro zajištění neutrálního, nebo souhlasného stanoviska Ruska v otázce anexe Bosny a Hercegoviny. Ta byla dle Berlínského kongresu protektorátním územím Rakouska-Uherska již od roku 1878, kdy se Rakousko-Uhersko zavázalo k zajištění klidu a míru v zemi. Izvolskij ji chápal jako předběžnou s tím, že Rakousko-Uhersko vyčká s anexí Bosny a Hercegoviny do doby, kdy Rusko získá souhlas velmocí se změněným režimem plavby ruských válečných lodí úžinami Bospor a Dardanely, o což Rusko dlouhodobě usilovalo, zatímco Rakousko-Uhersko však po delších politických debatách rozhodlo o bezprostředním připojení Bosny a Hercegoviny to však bylo v rozporu s tím, jak si Rusko myslelo, že se dohodlo. Tento rozkol způsobil utvrzení spojeneckých vztahů mezi spojeneckými bloky, mobilizaci Srbska, odvolání ruského ministra zahraničí a málem uspíšilo rozhoření světového konfliktu, ten byl zažehnán pouze díky neochotě spojenců Ruska přidat se do možného konfliktu.\n\nBěhem první balkánské války mezi říjnem a prosincem 1912 Berchtold bránil za každou cenu zachování územního členění regionu. Po válce podpořil vznik státu Albánie, aby se zabránilo Srbsku získání územního koridoru k Jaderskému moři. Rakousko-uherská diplomacie se dále snažila o zastavení postupu vlivu Ruska směrem k Istanbulu a učinit z něj pravoslavný Cařihrad. Snížit vliv Ruska v Rumunsku se nepodařilo, avšak podařilo, se zajistit si svůj vliv v Bulharsku, čímž se překazily ruské snahy.\n\nKonflikt si však svou záminku našel, během roku 1913 srbská vláda radikalizuje její politické úsilí o vytvoření nezávislého státu, který by zahrnoval všechny oblasti jižních Slovanů. Což znamenalo ve skutečnosti podporovat nacionální snahy jižních slovanských národů o vymanění se z područí Rakouska-Uherska. Nejasná zahraniční politika ministra zahraničí Berchtolda napomohla k eskalaci napětí mezi Rakousko-Uherskem a Srbskem, které vyvrcholilo v Atentát na Františka Ferdinanda d'Este a jeho manželku Žofii Chotkovou v Sarajevu dne 28. června 1914, rukou srbského atentátníka, který působil v teroristické organizaci Černá ruka, Gavrilo Prinzipa.\n\nTo vyvolalo boj na Rakousko-Uherské politické scéně. Proti sobě stáli přívrženci a odpůrci vpádu do Srbska. Na jedné straně velitel generálního štábu Conrad von Hötzendorf, který volal po odvetném útoku spolu s nejvyššími představiteli armády, tichou podporu vzkázalo také Německo skrze hraběte Hoyose. A politiky na druhé straně ministerský předseda István Tisza, ministr zahraničí Berchtold a císař František Josef i korunní princ Karel, avšak bohužel nejsilnější osobností tohoto tábora, který tušil v nadcházejícím konfliktu konec R-U, byl právě František Ferdinand.\n\nByť byl Berchtold odpůrce války, byl pod stále větším tlakem armádních kruhů včele s náčelníkem generálního štábu Conradem von Hötzendorfem a německou vládou. Dne 30. června se setkal s německým velvyslancem ve Vídni, hrabětem Heinrich von Tschirschky, který hovořil jménem své vlády, aby byla přijata silná opatření vůči Srbům. O čtyři dny později Viktor Naumann, německý ministr zahraničí, nabídl plnou podporu jeho vlády v případě, že Rusko by zasahovalo do krize ve prospěch Srbska.\n\nBerchtold si stále nebyl jist, a proto sepsal dopis určený pro Wiléma II., podepsaný Franzem Josefem, ve kterém se snaží přesvědčit císaře a německou vládu o odpovědnosti Srbska na atentátu. 6. července poskytl německý císař spolu s jeho předsedou vlády „bianco šek“ Rakousku-Uhersku. Což utvrdilo Hötzendorfa a napomohlo k eskalaci konfliktu.\n\nPo tomto symbolu ze strany Německa se Berchtold začíná přiklánět na stranu Hötzendorfa a k invazi do Srbska. Vyhýbá se informování italské vlády ze strachu, že ta informuje Rusko, a to začne mobilizovat.\n\n10. července poslal svého spolupracovníka Friedricha von Wiesner do Bělehradu, aby zjistil, jak probíhá vyšetřování zavraždění arcivévody. Wiesner ho informoval, že nic nenasvědčovalo tomu, že srbská vláda byla spojena s atentátem v Sarajevu. Nicméně Berchtold skryl tuto informaci před císařem Františkem Josefem, který v té době byl ve své letní rezidenci v Bad Ischlu.\n\nDne 14. července také lhal Berchtold Istvánovi, že rakousko-uherská vláda vyřeší krizi diplomatickou cestou s Bělehradem a nebude požadovat žádné územní nároky na Srbsku. Ale ve skutečnosti již v té době Hötzendorff a Krobatin už dělal územní rozdělení Srbska na papíře. Všeobecně začalo podezření k této činnosti, a proto Tisza požádal Františka Josefa o dávkou tolerance vůči Srbsku. Ale Berchtold zachytil tyto dopisy, které nikdy nedosáhly ruku císaře.\n\n21. července podepsal císař ultimátum schválené hrabětem Berchtoldem a 23. vládní radou, částečně vytvořené velením armády. V něm však nehrozilo Rakousko vyhlášením války, ale stažením rakouského velvyslance z Bělehradu. Srbská strana přistoupila 25. července na všechny body, kde byla např. veřejná omluva za atentát, kromě 6. bodu, kde Rakousko požadovalo vlastní vyšetření a potrestání spolupachatelů atentátu na území Srbska. To bylo Srbskem bráno jako narušování vlastního soudnictví a narušování suverenity a chtělo o něm dále vyjednávat.\n\nProto 28. července vydal císař František Josef I. \"Manifest Mým věrným národům rakouským,\" čímž vyhlásilo Rakousko-Uhersko válku Srbsku a kvůli spojenectvím a smlouvám válka eskalovala do světového měřítka.\n\nTeoreticky bylo Srbsko odsouzeno k porážce, ale když 12. srpna maršál Hötzendorf zahájil invazi do země, setkal se s nesmiřitelným odporem. V polovině prosince byli Rakušané vyhnáni od srbského území. V této souvislosti Berchtold znovu změnil svůj postoj, a tím si znepřátelil Hötzendorfa.\n\nVálkou skončila i Berchtoldova kariéra. Císařským dvorem a jeho politickými kolegy byl vnímán jako milý a společenský člověk se sociálním cítěním, avšak byl považován za politika slabého, bez autority a umění kvalitně rozhodovat a razantně řešit krize. Leopold hrabě Berchtold podal 13. ledna 1915 demisi a po krátké pauze přešel na méně zodpovědný post vrchního hofmistra následníka trůnu arcivévody Karla. Když se Karel stal roku 1916 císařem, začal Berchtold působit jako nejvyšší komoří až do konce války.\n\nPo smrti se vrátil zpět do vlasti. Je pochován v kapli sv. Barbory, kousek od hradu Buchlova.\n\nNadšený badatel Leopold napsal např. knihu roku 1898, která představuje do té doby nejrozsáhlejší historii hradu Buchlova.\n\n"}
{"id": "834262", "url": "https://cs.wikipedia.org/wiki?curid=834262", "title": "Ruthardská", "text": "Ruthardská\n\nRuthardská ulice (oficiální název Ruthardská) se táhne podél bývalých městských hradeb v Kutné Hoře, spojuje Hrádek, kostel sv. Jakuba Staršího a Vlašský dvůr.\n\nUlice je pojmenována podle měšťanského rodu Ruthardů. Podle pověsti bohatý měšťan Jiří Ruthard vlastnící dům v této ulici nechtěl provdat svou dceru Rozinu, protože by jí musel vystrojit svatbu a dát věno. Proto ji nechal zazdít ve sklepení domu. Jiří Ruthard však svou dceru brzy následoval do hrobu. Rozina se prý poté v domě zjevovala a věštila domu zkázu. Ten se pak roku 1648 opravdu zřítil, přičemž zemřelo 15 lidí.\n\n"}
{"id": "834272", "url": "https://cs.wikipedia.org/wiki?curid=834272", "title": "The Con (album)", "text": "The Con (album)\n\nThe Con je páté studiové album kanadského rockového dua Tegan and Sara, které vyšlo 24. července 2007 (18. února 2008 ve UK). Hosty na tomto albu jsou Jason McGerr ze skupiny Death Cab for Cutie, Matt Sharp z The Rentals a předtím Weezer (na Sařiných skladbách), Hunter Burgan z AFI (na Teganiných skladbách) a Kaki King.\n\nAlbum je věnováno Ritě Clement a Burtu Harrisovi.\n\nPíseň \"The Con\" je součástí videohry s názvem \"Rock Band 3\".\n\nAlbum bylo napsáno během intenzivního citového zmatku obou členek skupiny. Sara \"zápasila\" s kanadskými imigračními úřady, aby její přítelkyně narozená v USA získala pracovní vízum, a aby tak mohli žít spolu. Tegan se vyrovnávala s rozpadem jejího pětiletého vztahu. V té době se také vyrovnávaly se smrtí jejich babičky, která pro ně byla něco jako druhá matka. Tegan dále uvedla, že to byly právě ty důvody, proč je album \"The Con\" \"velmi tmavé, protože odráží naše stárnutí a konce dlouhotrvajících vztahů\" .\n\nJak bylo ohlášeno na jejich MySpace profilu, speciální edice CD/DVD vyšla ve stejnou dobu jako CD verze. CD/DVD obsahuje nálepku Parental advisory (tj. alba s explicitními výrazy) varující před sprostými slovy na DVD, přestože CD žádné neobsahuje.\n\n\"Back in Your Head\", první singl a zároveň druhý singl \"The Con,\" byly užity k promo-akčním účelům. Vinylové vydání tohoto alba obsahuje také reklamní kopii alba \"The Con\" na CD. Skladba \"Call it Off\" je jejich třetí singl z tohoto alba. Hudební videoklip k písni \"Call It Off\" vyšel 15. září 2008.\n\nPodle DVD edice se album provizorně nazývalo \"Sugar, Spell It Out\". DVD také prozrazuje, že provizorní název písně \"The Con\" byl \"Encircle Me\" a skladba \"Like O, Like H\" byla předtím nazvaná \"SOS.\"\n\nEE Storey, umělecká ředitelka kapely, navrhla obal desky.\n\nPro část jejich turné po USA natočily krátká videa nazvaná \"Trailer Talk\", která vyvěsili ne jejich MySpace profil.\n\nVýtěžek z 1,500 kopií alba \"The Con\", prodaných na koncertech, byl věnován na charitu.\n\nAlbum \"The Con\" obdrželo pozitivní recenze médií: dosáhlo skóre 80 v recenzi na webu Metacritic. Album startovalo na 34. příčce americké hitparády \"Billboard\" 200, za prodání více jak 19 000 kopií v prvním týdnu.. V druhém týdnu spadlo z top 50 nejprodávanějších alb na příčku 69 za prodání 10 000 kopií, 29 000 celkem.\n\nMagazín \"Filter\" popsal album \"The Con\" jako \"překvapivě tmavé, nabízející charakteristické vibrace, obsahující kapelu, která se naučila jak využít energii, s použitím pěkného pop-folku a nové hluboce ovlivňující značkou melancholie.\" PopMatters ohodnotil \"The Con\" 8 z 10, nazývaje ho jako \"velmi, velmi dobré. Přesněji je to jedno z nejlepších alb roku 2007 a jedno z nejlepších popových alb všech dob.\"\n\nBestEverAlbums.com označil album \"The Con\" jako doposud nejlepší album dua Tegan and Sara, zařadil ho na 786. příčku jejich seznamu nejlepších alb všech dob a na 190. příčku nejlepších alb od roku 2000.\n\n\n\n"}
{"id": "834277", "url": "https://cs.wikipedia.org/wiki?curid=834277", "title": "Abd al-Azíz ibn Saúd", "text": "Abd al-Azíz ibn Saúd\n\nAbd al-Azíz ibn Saúd (15. ledna 1875 – 9. listopadu 1953) byl prvním králem Saúdské Arábie, zakladatelem třetího saúdského státu. Vládl zemi v letech 1932–1953, přičemž území státu ovládal již předtím. Založil stát jako absolutistickou monarchii s rysy teokracie a tento charakter si drží s malými úpravami dodnes. Všichni následující králové Saúdské Arábie až dosud byli jeho syny.\n\nAbd al-Azízova moc vznikla ze strategické spolupráce s Velkou Británií na přelomu 19. a 20. století. Britové se snažili v oblasti Perského zálivu oslabit Osmanskou říši a podpořili proto Abd al-Azíze, tehdy tzv. saúdského emíra, v převratu proti proosmanským Rašídům. V lednu 1902 se Abd al-Azíz zmocnil Rijádu a později ovládl celý Nadžd. Poté postupně získával vliv mezi hlavními kmeny v oblasti, vytvořil primitivní státní organizaci a začal budovat armádu, jejichž hlavní složkou se stalo nábožensko-vojenské (wahhábistické) hnutí Ichwán („bratři“). Členové bratrstva zakládali osady, do kterých usazovali beduíny. Během první světové války se Abd al-Azízovi pomocí Ichwánu podařilo rozšířit svou moc na velkou část Arabského poloostrova. 1. září 1924 dobyl Táif a 16. října vstoupil do Mekky, nejposvátnějšího místa pro všechny muslimy. Po roce obléhání a následném dobytí Medíny se Abd al-Azíz prohlásil králem Hidžázu, Nadždu a přilehlých oblastí. V roce 1927 Britové uznali jeho království. V září 1932 oficiálně vzniklo království s názvem Saúdská Arábie s Abd al-Azízem jako absolutním monarchou.\n\nAbd al-Azíz upevňoval svou moc ve všech sférách, často dle dosti archaických vzorců. Za Abd al-Azízovy vlády bylo v Saúdské Arábii například běžné otrokářství. (Zakázáno bylo až v roce 1963.) Ekonomicky však šla země po druhé světové válce rychle nahoru, především díky příjmům z ropy, jejíž naleziště udělaly ze Saúdské Arábie jednu z nejbohatších zemí světa. V roce 1942 navázaly se Saúdskou Arábií diplomatické styky USA a pozvolna se staly klíčovým Abd al-Azízovým spojencem. Byl to on, kdo umožnil Američanům v zemi stavět vojenské základny a Saúdové na oplátku získali dodávky amerických zbraní. Brzy se rovněž rozvinula vzájemná spolupráce v oblasti těžby ropy. Saúdská vláda sice zpočátku dostávala od amerických ropných společností pouze malé poplatky za vytěžené barely, ale to se změnilo v roce 1950, kdy začaly být zisky děleny půl na půl.\n\nAbd al-Azíz zemřel v roce 1953 a zanechal po sobě mezi 34–47 syny (údaje se rozcházejí), které zplodil s 22 manželkami.\n\n\n\n"}
{"id": "834278", "url": "https://cs.wikipedia.org/wiki?curid=834278", "title": "Dámy v bílém", "text": "Dámy v bílém\n\nDámy v bílém () jsou představitelkami opozičního hnutí na Kubě. Jde o organizaci manželek, matek a sester některých bývalých kubánských politických vězňů. Všech 75 mužů, za jejichž propuštění ženy původně bojovaly, je už na svobodě. Hnutí, které v roce 2005 od Evropského parlamentu obdrželo Sacharovovu cenu za svobodu myšlení, dál pokračuje v kampani za propuštění všech kubánských politických vězňů.\n\nBěhem tzv. Černého jara v roce 2003 kubánská vláda uvěznila 75 obhájců lidských práv, nezávislých novinářů a dalších odpůrců režimu, které odsoudila k mnohaletým trestům dosahujícím až 28 let. Příbuzní žen byli k vysokým trestům odsouzeni za to, že chtěli v referendu prosadit ustavení občanské společnosti se svobodnými volbami a svobodou tisku, projevu a vyznání.\nBrzy po uvěznění těchto aktivistů se zformovalo hnutí Dámy v bílém, přičemž jeho vůdčí osobností se stala Laura Pollán (†14. 10. 2011). Příbuzné vězněných se začaly vždy v neděli scházet k modlitbám za své blízké v kostele Sv. Rity v Havaně. Po skončení mše šly od kostela do blízkého parku, přičemž každá z žen nesla fotografii svého příbuzného s uvedením počtu let, na který byl odsouzen.\n\nBílé oblečení žen je inspirováno argentinským hnutím Matky z Plaza de Mayo (), které se obdobným způsobem snažily upozornit na osudy dětí zmizelých nebo daných na převýchovu v období vojenské diktatury.\n\nKomunistická vláda sice vězněné muže postupně propustila, řadě z nich ale nařídila nucené vystěhování z Kuby.\n\nDo roku 2010 bylo propuštěno 23 mužů, nejčastěji ze zdravotních důvodů. V květnu 2010 uzavřela katolická církev s vládou dohodu o propuštění zbývajících 52 vězňů. Od července téhož roku bylo 40 z nich propuštěno výměnou za to, že emigrují do Španělska. Dvanáct dalších se nicméně odmítlo vystěhovat a zůstali na Kubě. Poslední dva muži ze skupiny pozatýkané během Černého jara byli propuštěni v březnu 2011.\n\n\"\"Lidé tam degenerují na úroveň zvířat. Cely jsou jako chlívy. Nesmějí přemýšlet. Dají vám nějaké jídlo a vodu, někdy nedají nic. Čekáte jen na zázrak,\"\" popsal své pětileté věznění novinář Alechandro González Raga, který se musel po propuštění vystěhovat do Španělska.\n\nDámy v bílém zůstávají trnem v oku kubánské vládě, která je považuje za podvratnou organizaci. Kritizuje je za to, že i po propuštění mužů, kvůli jejichž podpoře hnutí vzniklo, dál pořádá protestní akce. Ženy se tak potýkají se zadržováním ze strany policie, diskriminací svých dětí, nemožností získat sociální výhody, problémy v práci či útoky sousedů organizovanými Výbory na obranu revoluce.\n\nCastrova diktatura se je pokusila zničit už během Spojenými státy vedené invaze do Iráku v březnu 2003. Akce, při které policie zavřela 75 žen, však organizaci posílila. Většina tehdejších zatčených byla propuštěna na svobodu až v roce 2010 v rámci dohody zprostředkované římskokatolickou církví.\n\nKdyž hnutí získalo Sacharovovu cenu, vláda zabránila jeho představitelkám vycestovat do Štrasburku k jejímu převzetí.\n\nV březnu 2012 před očekávanou návštěvou papeže Benedikta XVI. policie zadržela 70 členek skupiny, a to včetně současné šéfky hnutí Berty Soler. Po dvou dnech sice byly propuštěny, nicméně s varováním tajné policie, že musí skončit s pořádáním veřejných protestů.\n\nPodporu Dámám v bílém v minulosti deklarovala řada organizací, které se zasazují za dodržování lidských práv, např. Amnesty International.\n\nAkce na podporu kubánské opozice a Dam v bílém uspořádala v ČR v minulých letech lidskoprávní organizace Člověk v tísni. V rámci festivalu Jeden svět byl promítán film \"Dámy v bílém\" - při jeho natáčení byli filmaři zatčeni a poté vyhoštěni ze země.\n\n\n"}
{"id": "834280", "url": "https://cs.wikipedia.org/wiki?curid=834280", "title": "Vladimír Moravčík", "text": "Vladimír Moravčík\n\nVladimír Moravčík (* 4. října 1946) je slovenský místní politik z Malacek, po sametové revoluci československý poslanec Sněmovny národů za Sociálnědemokratickou stranu na Slovensku.\n\nVe volbách roku 1992 zasedl do slovenské části Sněmovny národů za Sociálnědemokratickou stranu na Slovensku. Ve Federálním shromáždění setrval do zániku Československa v prosinci 1992. Pocházel z Malacek.\n\nV roce 1990 se stal Ing. Vladimír Moravčík, CSc. prvním porevolučním primátorem Malacek. Ve funkci setrval dvě volební období, do roku 1998. V komunálních volbách roku 2002 kandidoval na primátora Malacek za HZDS. Uvádí se jako inženýr ekonomie. V komunálních volbách roku 2010 byl zvolen do městského zastupitelstva v Malackách za Slovenskou národní stranu.\n\n"}
{"id": "834282", "url": "https://cs.wikipedia.org/wiki?curid=834282", "title": "Carisio", "text": "Carisio\n\nCarisio je italská obec v provincii Vercelli v oblasti Piemont.\n\nK 31. prosinci 2010 zde žilo 919 obyvatel.\n\nBalocco, Buronzo, Cavaglià (BI), Formigliana, Salussola (BI), Santhià, Villanova Biellese (BI)\n"}
{"id": "834290", "url": "https://cs.wikipedia.org/wiki?curid=834290", "title": "Pavel Mozga", "text": "Pavel Mozga\n\nPavel Mozga (* 27. června 1945 Dřevohostice) byl český politik, po sametové revoluci československý poslanec Sněmovny národů Federálního shromáždění za formaci Sdružení pro republiku - Republikánská strana Československa (republikáni).\n\nV dětství žil v Bystřici pod Hostýnem. Vyučil se elektromechanikem motorových vozidel v podniku PAL – Magneton Kroměříž. V roce 1963 nastoupil do zaměstnání na Důl Odra jako horník. Od roku 1970 pracoval jako řidič nákladních vozidel v podniku Ingstav Brno, později pro Dopravní stavby Olomouc a Agrostav Kroměříž. Po sametové revoluci se začal politicky angažovat. V roce 1990 vstoupil do Sdružení pro republiku – Republikánské strany Československa a na prvním řádném sjezdu této formace byl zvolen do širšího předsednictva. V roce 1992 se stal místopředsedou republikánů.\n\nVe volbách roku 1992 byl za SPR-RSČ zvolen do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992. V parlamentu se stal účastníkem aféry, kdy se skupina poslanců (v čele s Františkem Kondelíkem) opila v parlamentním bufetu, hajlovala a ohrožovala novináře nožem. V září 1992 požádala okresní prokuratura v Kroměříži o jeho vydání k trestnímu stíhání za výtržnictví, hanobení republiky a jejího představitele a útok na veřejného činitele. 13. července 1992 totiž v restauraci v Roštíně v podnapilém stavu použil urážlivá slova na adresu prezidenta Václava Havla a napadal urážkami několik okolních lidí. Jednoho z nich pak udeřil dlaní do obličeje. Když pak do Roštína dorazila incident vyšetřit policejní hlídka, Mozga napadl policisty hrubými urážkami. Bytem se uváděl v obci Cetechovice.\n\nV komunálních volbách roku 1994 byl zvolen zastupitelem města Kroměříž za SPR-RSČ. V senátních volbách roku 1996 kandidoval do horní komory českého parlamentu za senátní obvod č. 76 - Kroměříž, coby nezávislý kandidát (člen SPR-RSČ). Získal jen necelá 2 % hlasů a nepostoupil do 2. kola. V roce 1998 se s republikánskou stranou rozešel a obvinil předsedu SPR-RSČ Miroslava Sládka z manipulativních technik v řízení strany a z neprůhledného hospodaření.\n\n"}
{"id": "834293", "url": "https://cs.wikipedia.org/wiki?curid=834293", "title": "Černá sobota (film)", "text": "Černá sobota (film)\n\nČerná sobota je český kriminální film režiséra Miroslava Hubáčka z roku 1960, natočený podle rozhlasové hry \"Demižón\".\n\nFilm je kriminálním příběhem o zdánlivě obyčejné krádeži pár litrů alkoholu z odstaveného vagónu, která však ohrozí životy desítek lidí, neboť se jedná o smrtelně jedovatý metylalkohol.\n\nFilm měl být inspirován skutečnou událostí. Autory námětu a scénáře filmu jsou Josef Bouček, Miroslav Kratochvíl, Lubomír Pok, Ladislav Rychman a Vladimír Valenta, filmové dialogy napsal Jiří Brdečka.\nPředlohou filmu byla rozhlasová hra Demižón, kterou napsali Miroslav Kratochvíl a Lubomír Pok a v roce 1958 nastudoval ČRo České Budějovice v režii Otakara Bílka.\n\nNádražní trafikant Rezek (hraje František Holar), který dříve vlastnil hospodu, si přivydělává drobnými podvody. V pátek odpoledne dostal od skladníka Kubíčka (František Filipovský) jeden demižon alkoholu, který byl ukraden z odstaveného vagonu na nádraží. Večer v hospodě levným alkoholem pohostí Málka a Hatinu a pohádá s manželkou (Dana Medřická), za níž chodí řidič Jan Valena (Josef Bek), což Rezek ví a s Valenou se porve. V sobotu ráno je Rezek nalezen na kolejích těžce raněný a v bezvědomí. Na Valenu, který však již brzy ráno odjel kamsi vlakem na svatbu kamaráda, padne podezření z pokusu vraždy. Rezek v nemocnici zemře a vyšetřování se ujmou detektivové (pracovníci bezpečnosti) Hájek (Rudolf Deyl ml.), Bláha (Zdeněk Dítě) a Drahota (Lubor Tokoš). Při pitvě se ale zjistí, že Rezek zemřel na otravu metylalkoholem. Během dne zemře i Kubíček, který tento smrtelně jedovatý alkohol ukradl, neboť se domníval, že jde o běžný konzumní alkohol. Detektivové pátrají, kdo všechno se methanolu napil a zjistí, že druhý demižon si odvezl nic netušící Valena jako dárek na svatbu. Začíná závod s časem a složité pátrání, kam vlastně Valena odjel, aby se zabránilo hromadné otravě svatebčanů. Na dramatickém hledání místa svatby se podílí i staršina Bělka (Josef Kemr).\n\n\n\n"}
{"id": "834295", "url": "https://cs.wikipedia.org/wiki?curid=834295", "title": "Arménie na Letních olympijských hrách 2000", "text": "Arménie na Letních olympijských hrách 2000\n\nArménie se účastnila Letní olympiády 2000 v 10 sportovních odvětvích. Zastupovalo ji 25 sportovců (23 mužů a 2 ženy).\n"}
{"id": "834296", "url": "https://cs.wikipedia.org/wiki?curid=834296", "title": "Tváření", "text": "Tváření\n\nTváření je nedestruktivní technologický proces zpracování materiálu, při kterém dochází ke změně tvaru a mechanických vlastností materiálu. Při tváření kovů je nutno překročit mez pružnosti, ale nesmí být překročena mez pevnosti. Ke tváření jsou vhodné tvárné materiály, tj. takové materiály, které mají tyto meze od sebe dostatečně vzdálené.\n\n\n\n\n"}
{"id": "834299", "url": "https://cs.wikipedia.org/wiki?curid=834299", "title": "Karel Mráček", "text": "Karel Mráček\n\nKarel Mráček (* 1. listopadu 1951) byl český politik, po sametové revoluci československý poslanec Sněmovny národů Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do české části Sněmovny národů (volební obvod Severočeský kraj). V průběhu výkonu poslaneckého mandátu se ale rozešel se svou stranou a od podzimu 1992 zasedal ve FS jako nezařazený poslanec. Ve Federálním shromáždění setrval do zániku Československa v prosinci 1992. Karel Mráček na rozdíl od oficiální politiky SPR-RSČ podpořil ústavní zákon o rozdělení ČSFR. Mráček sdělil médiím že mu před hlasováním významný představitel SPR-RSČ Josef Krejsa sliboval osobní vůz Škoda Favorit za to, že změní svůj názor. Důvodem k odchodu ze strany byly podle jeho pozdějšího vyjádření také poměry ve vedení SPR-RSČ, kde měla vliv přítelkyně Miroslava Sládka Laura Rajsiglová, formálně pouze pracovnice sekretariátu strany v Brně.\n\n"}
{"id": "834301", "url": "https://cs.wikipedia.org/wiki?curid=834301", "title": "Peugeot 505", "text": "Peugeot 505\n\nPeugeot 505 je osobní automobil vyšší střední třídy. Byl uveden na evropský trh v roce 1979, kde se prodával do roku 1992. V Evropě v Sochaux ve Francii probíhala v letech 1979–92, ale v Číně vydržela až do roku 1997, v Indonésii do roku 1987. Podle výrobce bylo mezi lety 1978 a 1999 vyrobeno 1 351 254 ks 505 z čehož bylo 1 116 868 z nich sedanů. Šlo také o poslední vůz Peugeot klasické koncepce.\n"}
{"id": "834303", "url": "https://cs.wikipedia.org/wiki?curid=834303", "title": "Arménie na Letních olympijských hrách 1996", "text": "Arménie na Letních olympijských hrách 1996\n\nArménie se účastnila Letní olympiády 1996 v 11 sportovních odvětvích. Zastupovalo ji 32 sportovců.\n"}
{"id": "834306", "url": "https://cs.wikipedia.org/wiki?curid=834306", "title": "Karel Fořt (kněz)", "text": "Karel Fořt (kněz)\n\nKarel Fořt (8. listopadu 1921, Rožmitál pod Třemšínem – 21. ledna 2014, České Budějovice) byl katolický kněz. Za 2. světové války byl vězněn gestapem, dva roky strávil na nucených pracích v Rakousku, před komunistickou zvůlí prchl přes Německo do Alžírska. Poté pracoval po řadu let jako redaktor Rádia Svobodná Evropa. Dne 28. října 2012 mu prezident Václav Klaus za vynikající zásluhy o rozvoj demokracie, humanity a lidská práva propůjčil Řád Tomáše Garrigua Masaryka.\n\nSvé dětství v letech 1922 až 1927 trávil v malé vesničce Skočice v blízkosti Vodňan. Tam nasál tradice prostého života, které dříve lidé přenášeli z generace na generaci jako trvalé ověřené hodnoty.\n\nDo školy nastoupil Karel Fořt v Horažďovicích, jednom z míst, kam byl převelen jeho otec, který pracoval jako četník. Zde se Fořt setkal se skautingem, kterému zůstal věrný po celý život.\n\nPoprvé byl zatčen gestapem, když mu bylo 19 let. V roce 1940 totiž gestapo prohledalo skautskou klubovnu jeho oddílu, kde našlo brožury a knihy s protinacistickými hesly. Fořta zatkli, vyslýchali tak, že přišel o zub, nutili ho udat jeho kamarády. Pak ho odvlekli do budějovické věznice. Ještě téhož roku jej nečekaně propustili. Zkušenost z vězení ho utvrdila v rozhodnutí stát se knězem.\n\nNastoupil do semináře, ale na podzim 1942, kdy se nacistům už zoufale nedostávalo pracovních sil v těžkém průmyslu, odvezli Karla Fořta a jeho přátele na nucené práce do železáren Hermanna Göringa v Linci. Tam pracoval nejprve jako řadový dělník, jezdil s bagrem a nakonec skončil v administrativě závodu. V létě 1944 na rozdíl od mnoha jiných unikl smrti, když Američané zahájili nálety na nacistické továrny v Rakousku.\n\nPři práci v továrně se v závěru téhož roku setkal s nacistickým vůdcem Adolfem Hitlerem, který tehdy přijel do železáren s filmovým štábem, aby ukázal Němcům, že výroba jede i po náletech na plné obrátky a konečné vítězství je na dosah. \"„Vypadal jako mumie, bez výrazu, byl úplně bledý, měl kamenný obličej. Zřejmě už věděl, že končí a že všechno je jen propaganda, která na věci nic nezmění,“\" vzpomíná Karel Fořt.\n\nPo válce pokračoval ve studiu teologie a v roce 1948 byl vysvěcen na kněze. Nastoupil na faru do Vimperka a jezdil na motorce nebo na lyžích do zapadlých šumavských vesnic, kde pomáhal nově příchozím Čechům i německým lesníkům, které ještě komunisté nevyhnali. \n\nPomáhal také některým lidem s odchodem přes hranice. Ve vypjaté atmosféře konce 40. let už se tak o Fořta a jeho přátele zajímala Státní bezpečnost. V roce 1950 dostal varování, že se blíží jeho zatčení kvůli vykonstruovanému obvinění. Na motorce, kterou pak ukryl v lese, odjel ke státní hranici a proplížil se na německé území. Na odchodu z republiky se domluvil s Václavem Dvořákem, který se o něj pokusil ve stejný den o několik desítek kilometrů dál na Folmavě. Dvořák se však v blízkosti hranice stal svědkem postřelení jiného uprchlíka, a plánu se proto vzdal.\n\nPrvní měsíce strávil v uprchlickém táboře Valka u Norimberka. Nakonec se rozhodl odejít do Alžírska, které bylo tehdy ještě pod francouzskou správou. Jeho úkolem na novém působišti nebylo obracet alžírské muslimy na křesťanskou víru, tak jako na jiných misiích v Africe, ale především působit mezi francouzskými, italskými a španělskými křesťany, kteří v té době v Alžírsku žili.\n\nPůsobil v městečku Batna na okraji Sahary a dojížděl do vzdálených oáz – Makbaonu a Bariky. Mezi kolonisty i Araby si našel mnoho přátel. Už v roce 1954 ale zahájila Fronta národního osvobození partyzánskou válku za nezávislost. Její součástí byl strašlivý teror namířený nejen proti Evropanům, ale i arabským civilistům, kteří vzbouřence nepodporovali.\nFořt je přesvědčen, že jedním z viníků nelidského počínání Fronty národního osvobození byli Sověti. Ze země tedy opět „kvůli komunistům” odjel v roce 1962, kdy Francouzi podepsali s alžírskými zástupci dohody o svém odchodu z Alžírska.\nJeště za svého působení v Africe jezdil Karel Fořt do Mnichova, kde navštěvoval svého přítele, kněze a redaktora rádia Svobodná Evropa Alexandra Heidlera. Zamířil tam i po odjezdu z Afriky.\n\nV Mnichově se staral o české emigranty a sloužil v kostele sv. Štěpána mše v češtině. V Německu postupně vybudoval síť českých center. Když Alexander Heidler v roce 1980 zemřel, přešel Fořt na jeho místo do Rádia Svobodná Evropa jako Otec Karel, kde měl na starosti pořady o náboženství a přímé přenosy české bohoslužby.\n\nSetkával se zde se spisovatelem Janem Čepem, básníkem Ivanem Divišem, Pavlem Tigridem a Karlem Krylem. StB jemu i dalším redaktorům nepřestávala znepříjemňovat život. Fořtovi občas neznámý hlas do telefonu sprostě nadával a vyhrožoval smrtí. Nakonec mu nasadili na faru kněze, jenž na něj donášel a postupně mu rozkradl jeho osobní archiv. Pro Svobodnou Evropu pracoval Fořt ještě na začátku 90. let. \n\nPoté žil střídavě v kněžském domově v Českých Budějovicích a v Mnichově na české faře. Zemřel 21. ledna 2014 v Českých Budějovicích ve věku 92 let.\n\n\n\n"}
{"id": "834307", "url": "https://cs.wikipedia.org/wiki?curid=834307", "title": "Aleš Mucha", "text": "Aleš Mucha\n\nAleš Mucha (* 3. února 1962) byl český politik a předseda Strany zelených, poslanec Sněmovny národů Federálního shromáždění po sametové revoluci.\n\nVe volbách roku 1990 neúspěšně kandidoval do České národní rady za Stranu zelených. Počátkem 90. let byl předsedou Strany zelených. Před volbami roku 1992 strana přistoupila ke koalici Liberálně sociální unie, přičemž Mucha se stal jedním z místopředsedů LSU. Ve volbách roku 1992 byl zvolen do české části Sněmovny národů (volební obvod Severomoravský kraj), kam kandidoval za formaci Liberálně sociální unie. Ve Federálním shromáždění setrval do zániku Československa v prosinci 1992. V parlamentu se zviditelnil návrhem kandidatury na prezidenta ČSFR pro Jiřího Kotase, což část členské základny Strany zelených přijala s rozpaky. V září 1992 ho na postu předsedy SZ vystřídal Jaroslav Vlček.\n\nV živnostenském rejstříku se uvádí bytem Vsetín.\n"}
{"id": "834308", "url": "https://cs.wikipedia.org/wiki?curid=834308", "title": "Villani", "text": "Villani\n\nVillani může znamenat:\n\n"}
{"id": "834309", "url": "https://cs.wikipedia.org/wiki?curid=834309", "title": "Neubergovský palác", "text": "Neubergovský palác\n\nNeubergovský palác (nebo též \"palác Dobřenských\", \"Neyerovský\", či \"Salmovský palác\"), je barokní palác stojící v ulici Panská 891/5, na Novém Městě, Praha 1. V paláci v současnosti sídlí velvyslanectví Brazílie. Je chráněn jako kulturní památka České republiky.\n\nV roce 1711 byla majitelkou domu Sibylla Magdalena Franchimonová, (rozená Dobřenská z Dobřenic). Když roku 1717 dům zdědil Karel Ferdinand Dobřenský, nechal dům přestavět na palác.\n\nDalším majitelem byl francouzský rod Harbuvalů de Chamaré. Ti v roce 1812 provedli obnovu zejména interiérů paláce.\n\nV roce 1844 byl již majitelem Jan Norbert z Neuberka, kurátor Matice české a člen archeologického sboru Národního musea, jenž nechal opravit krov paláce. Jeho syn Jan Eduard z Neuberka odkázal Národnímu a Uměleckoprůmyslovému museu v Praze velké sbírky, dědictví po otci.\n\nDnešní čtyřpatrový palác vznikl na místě několika domů ze 14. století. Fasáda do Panské ulice je bohatě barokně zdobená. Vnitřní pavlačová stavba paláce tvoří dvůr.\n\nV nedalekém okolí paláce nacházejí také další zajímavosti:\n\n"}
{"id": "834311", "url": "https://cs.wikipedia.org/wiki?curid=834311", "title": "Slévárenský písek", "text": "Slévárenský písek\n\nSlévárenský písek je přírodní hornina používaná ve slévárenství k výrobě slévárenských forem \na jader.\n\nJde o surovinu, která se v přírodě vyskytuje jako běžný křemičitý písek. Nejdůležitějšími vlastnostmi slévárenských písků jsou především žáruvzdornost, vazná pevnost a správná zrnitost.\n\nPřírodní slévárenské písky se těží vždy povrchovým způsobem, jakožto slévárenský písek se obvykle dá použít i méně kvalitní sklářský písek resp. přírodní křemenný písek, který již není vhodný pro výrobu skla.\n\nSlévárenský písek lze vyrobit uměle i ze syntetického křemenného písku, do kterého je jakožto vazná příměs vkládána vhodná vazná látka - kupříkladu bentonit.\n"}
{"id": "834313", "url": "https://cs.wikipedia.org/wiki?curid=834313", "title": "Slévárenská pec", "text": "Slévárenská pec\n\nSlévárenská pec je technické zařízení používané k tavení kovů a jejich slitin ve slévárenství a při odlévání kovů.\n\nPro hromadnou výrobu z litiny a ocelolitiny se téměř výhradně používají pece šachtové,\ntzv. kuplovny. \n\nPro menší objemy výroby se mohou použít i plamenné nistějové pece (pálací) případně malé konvertory. Ty bývají obvykle vytápěny tuhými, kapalnými nebo plynnými palivy. V menším měřítku se používají také elektrické pece ať už odporové, obloukové či indukční. \n\nPro odlévání neželezných kovů a jejich slitin, kde zpravidla také jde o menší objem vsázky, se běžně používají kelímkové pece. Ty mohou být vytápěny plynem, kapalnými palivy nebo i elektricky. \n"}
{"id": "834314", "url": "https://cs.wikipedia.org/wiki?curid=834314", "title": "Saúd bin Abd al-Azíz", "text": "Saúd bin Abd al-Azíz\n\nSaúd bin Abd al-Azíz (15. ledna 1902 – 24. ledna 1969) byl druhý král Saúdské Arábie, zemi vládl v letech 1953 až 1964.\n\nSaúd byl druhým synem krále a zakladatele Saúdské Arábie Abd al-Azíze ibn Saúda. Převzal po něm silně absolutistický styl vlády (až polovinu státních příjmů utrácela královská rodina) a navíc posílil teokratický charakter státu, role islámu za Saúdovy vlády stoupla. Jediným zdrojem práva se stala šaría a islám začal výrazně zasahovat do všech oblastí společenského života. V roce 1958 se království nicméně dostalo do značných hospodářských potíží a Saúd čelil uvnitř královské rodiny kritice a tlaku na změny. Existovaly dva opoziční proudy, jeden žádal přechod ke konstituční monarchii, druhý v čele s následníkem trůnu princem Fajsalem kladl důraz především na ekonomické reformy. Druhý proud nakonec zvítězil. Na nátlak svých bratrů předal Saúd v roce 1958 Fajsalovi široké pravomoci a 2. listopadu 1964 Fajsal usedl na trůn. Provedl skutečně ekonomické reformy, politický systém však zůstal nedotčen.\n\n"}
{"id": "834316", "url": "https://cs.wikipedia.org/wiki?curid=834316", "title": "Jozef Murgaš (politik)", "text": "Jozef Murgaš (politik)\n\nJozef Murgaš (* 11. července 1939) byl slovenský lékař a politik za SDĽ, po sametové revoluci československý poslanec Sněmovny národů Federálního shromáždění, v 90. letech krátce poslanec Národní rady SR a primátor Lučence.\n\nVe volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV slovenských parlamentních volbách roku 1994 kandidoval do Národní rady SR za SDĽ, respektive za levicovou koalici Spoločná voľba. Mandát ovšem nabyl až s mírným zpožděním v listopadu 1994 jako náhradník za neuplatňovaný mandát poslance Petra Magvašiho. Již v prosinci 1994 jeho mandát ovšem zanikl, protože s jmenováním nové vlády Peter Magvaši ztratil dosavadní ministerský post a vrátil se na své poslanecké křeslo. V roce 1999 ho vláda Slovenské republiky navrhla v parlamentu jako zástupce státu do správní rady Všeobecné zdravotní pojišťovny. Parlament jeho nominaci schválil.\n\nV komunálních volbách roku 1994 a znovu v komunálních volbách roku 1998 byl zvolen primátorem města Lučenec za SDĽ. V krajských volbách roku 2001 neúspěšně kandidoval do zastupitelstva Banskobystrického kraje za SDĽ. V komunálních volbách roku 2002 se uvádí jako kandidát na primátora za formaci Sociálnodemokratická alternatíva, věk 63 let, profesí lékař. Nebyl ale zvolen.\n\n"}
{"id": "834317", "url": "https://cs.wikipedia.org/wiki?curid=834317", "title": "Furt", "text": "Furt\n\nFurt je osmá epizoda druhé série amerického muzikálového televizního seriálu \"Glee\" a v celkovém pořadí třicátá epizoda. Scénář napsal tvůrce seriálu Ryan Murphy, režírovala ji Carol Banker a poprvé se vysílala ve Spojených státech dne 23. listopadu 2010 na televizním kanálu Fox. V této epizodě se jako hostující hvězda objevila herečka Carol Burnett a hrála roli poněkud kruté matky trenérky roztleskávaček Sue Sylvester (Jane Lynch), která se poprvé po letech objeví právě teď, aby navštívila Suinu svatbu, když se bude vdávat sama za sebe. Koná se dlouho očekávaná svatba Burta Hummela (Mike O'Malley) a Carole Hudson (Romy Rosemont) a příběh ze šikanováním vyvrcholí a ve výsledku tím, že na konci epizody přejde Kurt (Chris Colfer) ze střední školy McKinley High na Daltonovu akademii.\n\nEpizoda obsahuje cover verze čtyř písní, které většinou získaly pozitivní ohlasy. Tři zazněly během svatební sekvence Burta a Carole a dvě písně původně od Bruna Marse, „Marry You“ a „Just the Way You Are“ se umístily v americké hitparádě Billboard Hot 100, ale i v několika jiných mezinárodních žebříčcích. Burnettina role a její píseň s Lynch byla kritiky chválena stejně jako svatba Kurta a Carole, ale Suina svatba, kde si vzala samu sebe, byla široce kritizována. Navíc, několik recenzentů včetně Kevina Fallona z \"The Atlantic\" si myslelo, že příběh se šikanováním byl protahován po příliš mnoho epizod.\n\nV den původního vysílání epizodu sledovalo celkem 10,41 milionů amerických diváků a získala 4,0/12 Nielsenova ratingu a podílu ve věkové skupině od osmnácti do čtyřiceti devíti let. Stala se nejméně sledovanou epizodou z celé druhé série a sledovanost se velice snížila oproti předcházející epizodě s názvem Suplentka.\n\nBurt Hummel (Mike O'Malley) a Carole Hudson (Romy Rosemont) řeknou svým synům, Kurtovi (Chris Colfer) a Finnovi (Cory Monteith), že jsou zasnoubeni. Kurt trvá na tom, že by New Directions vystoupí na svatebním obřadu i oslavě. Ředitelka Sue Sylvester (Jane Lynch) oznámí svůj záměr, že si chce vzít sama sebe a člen sboru Sam Evans (Chord Overstreet) řekne další člence sboru Quinn Fabray (Dianna Agron), že ji miluje a rád by si ji v budoucnu i vzal a nabídne ji zásnubní prsten.\n\nKurt je nadále ohrožován školním tyranem Davem Karofskym (Max Adler) a bojí se ho na každém kroku. Sue sice Kurta chápe a chce mu pomoci, ale řekne mu, že Karofskeho nemůže potrestat, dokud Kurta fyzicky nenapadne. Hlavní zpěvačka sboru Rachel Berry (Lea Michele) přesvědčuje členky klubu, aby se jejich milí, kteří hrají fotbal, zastali Kurta. Ale její vlastní přítel Finn odmítá, protože se obává, že by to mohlo ohrozit jeho postavení jako quaterbacka. Artie Abrams (Kevin McHale) a Mike Chang (Harry Shum mladší) Karofskeho konfrontují a požadují, aby nechal Kurta na pokoji. Karofsky se jim chce pomstít a Sam je brání tím, že se s Karofskym popere. Na Quinn čin Sama zapůsobil a rozhodne se, že zásnubní prsten přijme. Karofsky později vidí Kurta a Finna, kteří si zkoušejí svatební tanec a posmívá se jim před Burtem. Burt je tím rozhvěván, ale stává se rozlíceným, když mu Kurt řekne, že mu Karofsky vyhrožoval, že ho zabije. Ihned zorganizuje setkání se Sue, Karofskeho otcem (Daniel Roebuck) a Kurtem a Karofskym, na kterém Sue Karofskeho vyloučí ze školy.\n\nV den svatby navrhuje Santana Lopez (Naya Rivera) Finnovi, kterého chce opět získat, že by měl prozradit, že spolu minulý rok spali (v epizodě Síla Madonny), aby měl ve škole větší popularitu. Finn ji ale řekne že to neudělá, protože miluje Rachel, která mu ještě navíc nedávno přiznala, že mu lhala, že spala se svým tehdejším přítelem Jessem (Jonathan Groff); Finn v tu samou dobu také lhal tím, že řekl, že se Santanou nespal.\n\nNa svatbě vystupují New Directions s písní „Marry You“ od Bruna Marse, když celý sbor a poté i Burt a Carole tancují směrem k oltáři, kde se pak oni dva vezmou. Během svatební oslavy Finn použije svou řeč svědka jako příležitost omluvit se Kurtovi, že ho nebránil a slibuje, že v budoucnu ho bránit bude a oznámí, že Finn a Kurt jsou teď „Furt“. On a další členové sboru věnují Kurtovi vystoupení s Marsovou písní „Just the Way You Are“ a noví nevlastní bratři spolu tančí. Po svatbě se Kurt a jeho rodiče dozví, že školní rada zrušila Karofskeho vyloučení a dala mu pouze slovní varování, což mu umožňuje, aby se vrátil zpět do školy. Sue odstoupí z funkce ředitelky jako projev protestu vůči tomu a Burt a Carole použijí své peníze původně určené pro líbánky k tomu, že zapíší Kurta do Daltonovy akademie, chlapecké školy, kde je nulová tolerance šikany. Školu také navštěvuje Kurtův kamarád Blaine Anderson (Darren Criss).\n\nZatímco se připravuje svatba Burta a Carole, tak Sue vytváří své vlastní svatební plány. Je překvapená, když její matka přijede do města. Doris (Carol Burnett), bývalá lovkyně nacistů, která zanedbávala výchovu Sue a její sestry Jean (Robin Trocki), se pokouší napravit svou dlouhodobou nepřítomnost, ale přesto svoji dceru příliš kritizuje, Sue dojde trpělivost, nazve ji tyrankou a vyhodí ji ze své svatební zkoušky. Doris odchází a Sue a Jean jsou tu zase jedna pro druhou.\n\n"}
{"id": "834319", "url": "https://cs.wikipedia.org/wiki?curid=834319", "title": "Ázerbájdžán na Letních olympijských hrách 2004", "text": "Ázerbájdžán na Letních olympijských hrách 2004\n\nÁzerbájdžán se účastnil Letní olympiády 2004 Zastupovalo ho 36 závodníků, 30 mužů a 6 žen, soutěžil v 10 sportech.\n\n"}
{"id": "834320", "url": "https://cs.wikipedia.org/wiki?curid=834320", "title": "Seznam kulturních památek v Kravařích (okres Česká Lípa)", "text": "Seznam kulturních památek v Kravařích (okres Česká Lípa)\n\n\n"}
{"id": "834322", "url": "https://cs.wikipedia.org/wiki?curid=834322", "title": "Ázerbájdžán na Letních olympijských hrách 2000", "text": "Ázerbájdžán na Letních olympijských hrách 2000\n\nÁzerbájdžán se účastnil Letní olympiády 2000 Zastupovalo ho 31 závodníků, 25 mužů a 6 žen, soutěžil v 8 sportech.\n\n"}
{"id": "834324", "url": "https://cs.wikipedia.org/wiki?curid=834324", "title": "Parťáci (Simpsonovi)", "text": "Parťáci (Simpsonovi)\n\nParťáci (anglicky \"The Haw-Hawed Couple\") je 8. díl 18. řady amerického animovaného seriálu \"Simpsonovi\". Premiéru v USA měl 10. prosince 2006. Scénář napsal Matt Selman.\n\nHomer a Marge nahrají na kazetu fingovanou hádku, aby je děti nerušily při ranních radovánkách. Jeden kus oblečení ale zasáhne přehrávač a začne hrát muzika. Bart a Líza, kteří stáli za dveřmi, se rozhodnou vejít dovnitř.\n\nBart je traumatizován a povídá si ve škole s Milhousem, když k nim přijde Nelson a chce od nich jejich peníze na svačinu. Pak je i ostatní spolužáky pozve pod výhrůžkou smrti na oslavu svých narozenin. Bart vymyslí, že když nepůjde nikdo, tak se jim nic nestane. Když se s tím ale doma chlubí Líze, uslyší ho Marge a donutí ho na oslavu jít. Na oslavu nikdo jiný nedorazí, tak si ji užijí sami a stanou se z nich přátelé. Ve škole ho zachrání od výprasku od bandy výtržníků. Nelson a Bart se spolu dívají na střeše školy na západ slunce. Nelson mu daruje \"Nelsonovu vestu\" (rukávy urvali divocí psi). Bart si užívá života pod ochranou Nelsona. Jedno odpoledne přemluví Milhouse Barta, aby šli pouštět draky. Nelson je uvidí a to je konec jeho přátelství s Bartem.\n\nMezitím chce Líza po Homerovi přečíst pohádku. Jmenuje se \"Angelica Buttonová a kostel dračího krále na kolečkách\". Homer ale čte i potom, co Líza usne. Dokonce ji kvůli tomu vzbudí. Homer chce pokračovat ve čtení, ale ona mu to zakáže. Musí to dočíst společně. Druhý den ale Homer zjistí, že Líza spí u kamarádky. Neodolá a knihu dočte sám. Zjistí, že Šediknír, další hlavní postava knihy, se obětuje za Angelicu. Další den mají knihu dočíst, ale Homer nedokáže říct Líze pravdu, a tak si vymyslí vlastní šťastný konec, kde Šediknír nezemře. Poté, co Homer odejde, si Líza knihu dočte sama a konstatuje, že Homerův konec byl lepší.\n\nVe škole se koná výlet ke Springfieldským přílivovým jezírkům. Bart je ve dvojici s Nelsonem. Když jde Bartovi o život, Nelson ho zachrání. Při závěrečných titulcích sedí Homer v baru u Vočka a oplakává Šedikníra se slovy: \"„Nikdo by neměl přežít svého kouzelníka. Nikdo.“\"\n"}
{"id": "834325", "url": "https://cs.wikipedia.org/wiki?curid=834325", "title": "Rudolf Nemec", "text": "Rudolf Nemec\n\nRudolf Nemec (* 17. července 1934) je slovenský vysokoškolský pedagog a bývalý politik, po sametové revoluci československý poslanec Sněmovny národů za HZDS.\n\nV roce 1987 se uvádí jako ředitel imunochemického a imunibiologického oddělení Parazitologického oddělení Univerzity Komenského. Angažuje se v sportovním oddílu Slavia Medik při Lékařské fakultě Univerzity Komenského. Ve volbách roku 1992 zasedl do slovenské části Sněmovny národů za HZDS. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\n"}
{"id": "834328", "url": "https://cs.wikipedia.org/wiki?curid=834328", "title": "Kruh (film, 2002)", "text": "Kruh (film, 2002)\n\nKruh (v anglickém znění \"The Ring\") je americký psychologický horor z roku 2002 amerického režiséra Gore Verbinskiho. Jedná se o remake staršího japonského hororového snímku \"Ringu\" (japonsky リング) z roku 1998, jehož předlohou byl stejnojmenný román japonského spisovatele Kodži Suzukiho.\n\nFilm popisuje pátrání novinářky po osudech rodiny zobrazené na záhadné videokazetě, po jejímž zhlédnutí zazvoní divákovi telefon, v němž mu dívčí hlas oznámí, že do sedmi dnů zemře. Zaznamenal komerční úspěch a zabodoval i u kritiky.\n\nŠestnáctiletá Kate Embryová a sedmnáctiletá Becca Kotlerová si doma povídají o záhadné videokazetě. Podle jistých řečí ten, kdo snímek zhlédne, zemře do sedmi dnů. Kate prozradí, že před sedmi dny kazetu viděla, když byla se svým přítelem na chatce v Shelter Mountain. Dívky se tomu smějí, ale po sérii několika podezřelých situací (včetně samovolného zapnutí televizoru) Kate umírá na infarkt. Becca, která byla svědkem jejího úmrtí, musí být hospitalizována v psychiatrickém zařízení.\n\nKatiin bratranec Aidan je rozrušen její smrtí. Po pohřbu se Ruth Embryová obrátí na svou sestru Rachel Kellerovou s prosbou o prošetření záhadného úmrtí své dcery Kate. Rachel, která pracuje jako novinářka, jí přislíbí pomoc. Pátrání ji dovede do Shelter Mountain Inn, kde objeví onu videokazetu. Pustí si ji v téže chatce, jako předtím Kate, poté zazvoní telefon a dívčí hlas jí oznámí: „\"sedm dní\"“. Vyděšená Rachel kontaktuje svého bývalého přítele Noaha Claye, aby jí s případem pomohl. Varuje ho však, co mu hrozí, pokud se na kazetu podívá. Noah její historce příliš nevěří, ale řekne jí, ať mu udělá kopii. Rachel tak učiní. Při kopírování si povšimne zvláštní věci, videokazeta nemá časový kód, jakýsi identifikátor, který by měla obsahovat každá páska. Nepopsaná videokazeta tedy nebyla vyrobena pomocí elektronického záznamu.\n\nVideokazeta obsahuje sekvenci podivných scén jako ze zlého snu, je zde opakující se motiv kruhu, vysoký žebřík, maják na pobřeží, žena, která si češe vlasy a později skáče z útesu, záběr na zrcadlo, ve kterém mizí dívka s dlouhými černými vlasy zakrývajícími její tvář, mrtví koně na pláži, třínohé kůzle, moucha, stonožka, hemžící se červi, studna atd.\n\nKrátce po zhlédnutí pásky Rachel začne krvácet z nosu a zažije různé neobvyklé až fantaskní situace (např. když při přehrávání zmáčkne pauzu v momentě, kdy je na snímku moucha, dokáže ji setřít z obrazovky). Když se pak podívá na své fotky, její obličej je na každé z nich rozmazaný. Je to jako cejch smrti. Rachel z kazety identifikuje maják, nachází se na ostrově Moesko. Žena ze snímku je Anna Morganová, která na ostrově žila se svým manželem Richardem. Rachel dále zjistí, že Anna velmi toužila po dítěti, ale nebylo jim přáno. Když si přivedli domů adoptovanou dceru Samaru, začaly se na ostrově dít tragické věci. Koně zešíleli a utopili se, nešťastná Anna, která je tolik milovala, spáchala posléze sebevraždu.\n\nRachel také navštíví jejího manžela Richarda, ale ten se s ní odmítne o celé záležitosti bavit a pošle ji pryč. Místní lékařka dr. Grasniková ji informuje, že Anna trpěla halucinačními vizemi, které nabíraly na intenzitě, když byla poblíž Samara. Obě (Anna i Samara) byly poslány k vyšetření do psychiatrického zařízení. Noah jde mezitím tento ústav prověřit a zjistí, že o Samaře existoval videozáznam, ale ten nyní chybí.\n\nRachel se nevzdává a pokračuje ve shromažďování informací. V domě Morganových objeví krabici, z níž vyleze stonožka (byla ve scéně na videokazetě) a ve které najde chybějící záznam (ten z ústavu odnesl pan Morgan). Rachel si záznam pustí. Samara se na něm přiznává, že nemůže spát a že už nechce nikomu ubližovat. Terapeut jí říká, že zatím musí zůstat v ústavu. Rachel je poté vyrušena Richardem Morganem, jenž jí a jejímu synovi Aidanovi věští jistou smrt (Aidan totiž záznam na videokazetě také viděl, v nestřežený okamžik si pustil kopii kazety, což jeho matku velmi zasáhlo). Pak Morgan spáchá s pomocí elektřiny sebevraždu ve vaně. Rachel utíká pryč.\n\nNa ostrov přijíždí Noah a společně s Rachel jdou prozkoumat koňskou stáj, kde Samaru držel její „otec“ Richard, jenž ji vinil ze všeho zlého, co se na ostrově stalo. Když strhnou tapetu, na stěně se objeví silueta stromu a Rachel si vzpomene, že jej viděla v Shelter Mountain. Po příjezdu na místo odhalí pod podlahou chatky studnu, ve které Rachel najde kostru Samary, a uvědomí si, že ji sem živou svrhla její matka Anna. Samara pak žila ještě rovných sedm dní. Dvojice informuje úřady a pozůstatky Samary jsou řádně pohřbeny.\n\nRachel uklidňuje Aidana, že už je vše v pořádku. Aidan je rozčilen a tvrdí, že Samara nikdy nespí, přičemž se mu spustí krev z nosu. Noah je ve svém bytě, kde se mu zničehonic zapne televizní obrazovka. Je na ní studna, z níž vylézá Samara a záhy vkročí do místnosti. Zděšený Noah se pokouší dostat pryč z jejího dosahu, ale Samara se v momentě přemístí k němu. Odhalí svou pravou tvář a podívá se přímo na něj. Noaha nalezne mrtvého v jeho bytě Rachel, Noah má stejně zsinalý obličej jako předtím Kate. Rachel se vrátí domů a spálí původní videokazetu. Nemůže pochopit, proč ona nezemřela. Poté jí dojde, že vytvořila kopii – nepřerušila cyklus, což je možnost, jak zachránit svého syna Aidana. Pomáhá mu se zkopírováním videokazety (té kopie, kterou odhodila pod nábytek poté, co zjistila, že se na ni Aidan podíval). Aidan se zeptá, co se stane lidem, kteří se na ni podívají, Rachel mu neodpoví a film končí.\n\n"}
{"id": "834329", "url": "https://cs.wikipedia.org/wiki?curid=834329", "title": "Ázerbájdžán na Letních olympijských hrách 1996", "text": "Ázerbájdžán na Letních olympijských hrách 1996\n\nÁzerbájdžán se účastnil Letní olympiády 1996 Zastupovalo ho 23 závodníků, 20 mužů a 3 ženy, soutěžil v 9 sportech.\n\n"}
{"id": "834332", "url": "https://cs.wikipedia.org/wiki?curid=834332", "title": "Glaukus atlantský", "text": "Glaukus atlantský\n\nGlaukus atlantský (\"Glaucus atlanticus\") je druh nevelkého mořského plže. Je ale blízce příbuzný s druhem \"Glaucilla marginata\".\n\nGlaukus atlantský má zužující se zploštělé tělo, které dosahuje délky až 5 cm. Barva je stříbřitě šedá na jeho hřbetní straně a tmavě a světle modrá ventrálně. Podél okraje nohou se táhnou tmavé pruhy.\n\nŽiví se jinými většími pelagickými organismy, dochází i ke kanibalismu. Glaukus je tvor jedovatý; svůj jed využívá též pro vlastní potřebu: plynem nafoukne vak na břiše, což mu umožní plavat tak vzhůru nohama. Glaukus je hermafrodit, má tedy samčí i samičí pohlavní orgány. Rozmnožuje se pomocí vajíček.\n\nVyskytuje se ve všech světových oceánech, v mírných a tropických vodách, nejčastěji v regionech na východ a jih od pobřeží Jižní Afriky, dále v evropských vodách, na východním pobřeží Austrálie a Mosambiku.\n\nBývá označován jako „modrý drak“ nebo „mořská vlašťovka“.\n"}
{"id": "834340", "url": "https://cs.wikipedia.org/wiki?curid=834340", "title": "Statut hlavního města Prahy", "text": "Statut hlavního města Prahy\n\nStatut hlavního města Prahy je obecně závazná vyhláška, kterou Praha na základě zákona o hlavním městě Praze upravuje své vnitřní poměry. Hlavní město Praha tak fakticky je statutárním městem, třebaže nepodléhá obecnému zákonu o obcích. Statut města upravuje zejména vztah mezi městem a městskými částmi a zásady hospodaření. \n\nPo zániku komunistického režimu vyhlásila Česká národní rada zákon o hlavním městě Praze (418/1990 Sb.). Ten v § 20 stanovil, že hlavní město Praha přijme svůj statut. Povinně musel statut stanovit vzájemné vztahy mezi orgány hlavního města a orgány městských částí, rozsah majetku hlavního města svěřeného městským částem, podmínky jeho odejmutí a způsob rozdělení náhrady nákladů, které městským částem vzniknou plněním úkolů v přenesené působnosti. Statut dále mohl svěřit městským částem podíl na výkonu samostatné působnosti hlavního města Prahy nad rozsah stanovený zákonem, postoupit některé úkoly přenesené působnosti náležející podle zákona hlavnímu městu Praze městským částem nebo přenést některé úkoly přenesené působnosti náležející podle zákona městské části na jinou městskou část či určit městské části, které budou některé úkoly přenesené působnosti vykonávat i pro jiné městské části. \n\nNyní zmocnění a povinnost k vydání Statutu hlavního města Prahy ve formě obecně závazné vyhlášky a základní požadavky na jeho obsah stanoví § 17 zákona o hlavním městě Praze č. 131/2000 Sb. \n\nPodle § 17 a podle § 11 odst. 2 zákona o hlavním městě Prahy je to Statut HMP, co vymezuje výčet a území městských částí, a to za podmínek stanovených následujícími odstavci § 11. Podle § 13 zákona stanoví Statut HMP též názvy městských částí. \n\nPodle § 2 až 4 Statut HMP společně se zákony stanoví rozsah úkolů patřících do samosprávy městských částí, postavení městských částí, postavení a působnost jejich orgánů, podmínky hospodaření s vlastním rozpočtem městských částí. Zákon vymezuje, které působnosti může hlavní město Statutem svěřit městským částem. Podle § 4 zákona může zákon nebo Statut HMP některým městským částem svěřit výkon správy přenesené působnosti, kterou zákony svěřují orgánům obec, obcí s pověřeným obecním úřadem nebo obcí s rozšířenou působností, a vytvořit z nich tak správní obvod (viz též § 32 zákona). Podle § 17 stanoví statut též záležitosti, které se svěřují do samostatné a přenesené působnosti městských částí nad rozsah stanovený zákonem. \n\nStatut má stanovit též vzájemnou součinnost mezi orgány hlavního města Prahy a orgány městských částí, způsob projednání návrhů obecně závazných vyhlášek a nařízení hlavního města Prahy s městskými částmi a způsob jejich vyhlášení v městských částech, způsob projednání územně plánovací dokumentace hlavního města Prahy a programu rozvoje hlavního města Prahy s městskými částmi. \n\nStatut stanoví, který majetek hlavního města Prahy se svěřuje do správy městským částem nebo se jim odejímá, a rozsah oprávnění městských částí při nakládání s tímto majetkem. Podle § 19 zákona lze městským částem svěřit do správy věci z majetku hlavního města Prahy, které se nacházejí na jejich území anebo mimo území hlavního města Prahy, ale nelze jim svěřit do správy věci na území jiné městské části. \n\nPodle § 17 zákona stanoví statut způsob projednání návrhu rozpočtu hlavního města Prahy a městských částí a závěrečného účtu hlavního města Prahy a městských částí a výsledků jejich hospodaření a zdroje peněžních příjmů městských částí a druhy výdajů v souvislosti s plněním úkolů v samostatné a přenesené působnosti. \n\nNávrhy statutu a jeho změn musí podle zákona být projednány s městskými částmi a návrhy a připomínky městských částí k projednávaným změnám statutu musí projednat zastupitelstvo hlavního města Prahy.\n\nPo roce 1990 nebyl Statut hlavního města Prahy ucelený, ale vyhlášky upravující záležitosti spadající do statutu byly vydávány jednotlivě a nadepisovány jako části statutu. Takto byly vydány: \n\nS účinností od 1. ledna 1995 byl vydán pod číslem 38/1994 Sb. HMP jednotný \"Statut hlavního města Prahy v přenesené působnosti\" (úplné znění vyhlášeno též pod číslem 23/1997 Sb. HMP). Poté byl po číslem 76/1996 Sb. HMP vydán \"Statut hlavního města Prahy v oblasti majetku hlavního města Prahy\". Ten byl mnohokrát novelizován a nedlouho poté zrušen zahrnutím do nové vyhlášky, která nesla název \"Statut hlavního města Prahy v samostatné působnosti\" (vyhláška č. 12/1999 Sb. HMP). Samostatnými vyhláškami byly až do roku 2001 též vyhláška o rozpočtu (13/1993 Sb. HMP, novelizovaná vyhláškou 13/1999 Sb. HMP), vyhláška o územním členění hlavního města Prahy (12/1994 Sb. HMP ve znění 5 novelizačních vyhlášek) a vyhláška o hospodaření s majetkem hlavního města Prahy (23/1994 Sb. HMP ve znění dvou novelizací). Tyto vyhlášky byly v roce 2001 nahrazeny jediným jednotným statutem.\n\nSoučasný statut, účinný od 1. července 2001, je označen jako \"obecně závazná vyhláška č. 55/2000 Sb. hl. m. Prahy, kterou se vydává Statut hlavního města Prahy\". Bývá častokrát novelizován, přibližně desetkrát ročně – většinu novelizací představují změny vymezení majetku svěřeného městským částem do správy. \n\nPrvní část vyhlášky stručně odkazuje na přílohu číslo 1, kterou je seznam městských částí s názvy a územním vymezením. \n\nDruhá část vyhlášky upravuje působnost městských částí. Přílohou číslo 2 výčet pravomocí svěřených nad rozsah stanovený zákonem městským částem do samostatné působnosti a přílohou číslo 3 do přenesené působnosti. § 4 vyhlášky vyjmenovává městské části, kterým statut svěřuje oproti ostatním městským částem rozšířenou působnost. Na 22 vyjmenovaných městských částí (číslované městské části Praha 1 až Praha 22) vztahuje působnosti uvedené v části A přílohy č. 4. Městským částem Praha 11 až Praha 22 svěřuje působnosti uvedené v části B přílohy č. 4. Městským částem Praha 16 až Praha 22 svěřuje působnosti uvedené v části C přílohy č. 4. V § 4 vyhlášky je dále vymezeno 22 správních obvodů pro tyto působnosti.\n\nTřetí část vyhlášky stanoví podmínky pro hospodaření hlavního města i městských částí, tedy pro rozpočet a závěrečný účet, pro zdroje a výdaje městských částí, podmínky hospodaření městských částí, způsob vedení účetnictví atd. \n\nČtvrtá část vyhlášky se zabývá majetkem hlavního města Prahy, který je svěřen do správy městským částem. \n\nPátá část upravuje způsob projednávání předpisů (vyhlášek a nařízení) hlavního města s městskými částmi a způsob jejich vyhlašování v městských částech. Šestá část upravuje projednávání územně analytických podkladů a územně plánovací dokumentace s městskými částmi. Sedmá část upravuje součinnost mezi orgány hlavního města Prahy a orgány městských částí, zejména kontrolní působnost městských orgánů nad hospodařením městských částí, vzájemné postupování stížností a petic mezi městem a městskými částmi, koncepci informačních systémů, koncepci rozvoje atd.\n\n\n"}
{"id": "834343", "url": "https://cs.wikipedia.org/wiki?curid=834343", "title": "Investiční fond", "text": "Investiční fond\n\nInvestiční fond je způsob, jak investovat peníze jako součást skupiny společně s jinými investory s cílem mít finanční prospěch. Investiční fond je právnická osoba, může mít různou právní formu, nejčastěji jde asi o akciovou společnost, která získává prostředky pro investování z úpisů akcií, které nakupují investoři (investor je tedy akcionářem). Základní členění je na \"fondy kolektivního investování\" a \"fondy kvalifikovaných investorů\", v České republice je řídí zákonem č. 240/2013 Sb., o investičních společnostech a investičních fondech, přičemž specifickým investičním fondem je \"zahraniční investiční fond\", který má sídlo v jiném státě než je Česká republika.\n\nObvyklými osobami, které jsou součástí dění fondu jsou:\n\nInvestiční fond je zakládán na dobu určitou, během níž nemá fond povinnost od investora-akcionáře zakoupené akcie odkupovat. Investor ale může akcie investičního fondu prodat jinému investorovi a získat tak prostředky ještě před ukončením činnosti investičního fondu. Likvidita investic do investičních fondů je proto také menší než u investic do otevřených podílových fondů.\n\nMnožství akcií fondu se v průběhu existence fondu většinou nemění. Ceny akcií fondu podléhají i z tohoto důvodu větším výkyvům než podílové listy otevřených podílových fondů, protože jsou ovlivněny názorem investorů na úspěšnost jejich investiční činnosti. Rizikovost investic do tohoto fondu je proto vyšší než u otevřených podílových fondů.\n\nČistá hodnota aktiv je hodnota majetku fondu snížená o hodnotu jeho závazků. Metoda pro stanovení této hodnoty se liší v souvislosti s jurisdikcí a může být předmětem komplexního nařízení.\n\nFondem kolektivního investování může být:\n\nJde-li o akciovou společnost, je oprávněna shromažďovat peněžní prostředky od veřejnosti vydáváním akcií a následně provádět investování peněžních prostředků na základě investiční strategie na principu rozložení rizika ve prospěch vlastníků těchto akcií a další spravování tohoto majetku. Podílový fond je založen za účelem shromažďování peněžních prostředku od veřejnosti formou vydávání podílových listů a investování shromážděných peněžních prostředků na základě investiční strategie na principu rozložení rizika ve prospěch vlastníků podílových fondů a další správa tohoto majetku.\n\nFondy kolektivního investování se dále dělí na:\n\nStandardním fondem, fondem kolektivního investování jako fondem peněžního trhu nebo fondem kolektivního investování investujícím do nemovitostí může být pouze otevřený podílový fond nebo akciová společnost s proměnným základním kapitálem.\n\nZ hlediska právní formy může být fondem kvalifikovaných investorů:\nFondem kvalifikovaných investorů investujícím jako fond peněžního trhu nebo jako krátkodobý fond peněžního trhu může být pouze otevřený podílový fond nebo akciová společnost s proměnným základním kapitálem.\n\nPro fondy kvalifikovaných investorů platí, že jde o právnickou osobu se sídlem v České republice, která je oprávněna shromažďovat peněžní prostředky nebo penězi ocenitelné věci od více kvalifikovaných investorů – vydáváním účastnických cenných papírů anebo tak, že se kvalifikovaní investoři stávají jejími společníky a následně provádějí společné investování shromážděných peněžních prostředků či penězi ocenitelných věcí na základě investiční strategie, založené na principu rozložení rizika a ve prospěch kvalifikovaných investorů a další spravování tohoto majetku. Je-li jím podílový fond, jeho hlavním účelem je shromažďování peněžních prostředků nebo penězi ocenitelných věcí od více kvalifikovaných investorů vydáváním podílových listů a společné investování peněžních prostředků na základě investiční strategie, založené na principu rozložení rizika, ve prospěch vlastníků podílových listů a další spravování tohoto majetku. Svěřenský fond může svým statutem určit více kvalifikovaných investorů jako obmyšlených, kteří jsou zakladateli tohoto fondu anebo toho, kdo zvýšil majetek tohoto svěřenského fondu smlouvou; může být také zřízen za účelem investování na základě určené investiční strategie, založené na principu rozložení rizika, opět ale ve prospěch obmyšlených.\n\nCílem fondů je vydělat peníze investováním do aktiv a získat tak reálný výnos (tj. lepší než inflace). Metody používané pro investice se liší. Existují dva protikladné názory:\n\nPři analýze investic jsou často používány k porovnání statistiky fondů. Tyto statistiky jsou často omezeny na jeden údaj představující aspekt výkonnosti fondu:\n\nPodmínky vzniku a činnosti určuje zákon o kolektivním investování. Mezi podmínky povolení dohlížejícím orgánem mimo jiné patří, že každý fond musí mít statut a stanovy určující podrobně pravidla jeho činnosti a v souladu se zákonem.\n\nNejdůležitější obchodní informace o investičním fondu lze nalézt v tzv. prospektu, tedy stručném shrnutí nejdůležitějších informací o fondu a jeho zaměření. Informace o aktuální hodnotě akcií investičního fondu je fond povinen uveřejňovat nejméně jedenkrát za dva týdny způsobem, který umožňuje dálkový přístup. Nejčastěji jsou informace poskytovány webovými prezentacemi na internetu. Strukturu majetku fondu, která poskytuje investorům informaci o způsobu investování fondu, musí investiční fond zveřejňovat nejméně jednou za měsíc.\n\nTuzemská legislativa rozlišuje mezi standardním a speciálním investičním fondem. Investor, který se rozhodne pro některou z forem kolektivního investování a vybere si fond se specifickým zaměřením, si může vybrat typ aktiv, do kterých budou jeho prostředky investovány a tímto výběrem si stanoví sám míru rizika, kterou je ochoten přijmout.\n\nPoplatky se platí při nákupu a prodeji akcií. Nákladem může být i záporný rozdíl mezi cenou nákupu a prodeje. Manažer fondu, který řídí investiční rozhodnutí jménem investorů zajisté očekává odměnu. Ta je často převzata přímo z majetku fondu jako fixní procento každý rok, někdy jako variabilní poplatek související s výkonem. Pokud se investorovi podařily vlastní investice, jejich cena by se neměla započítávat do manažerovy odměny. Jako součást fondu jsou často brány náklady na poradenství poskytnuté makléřem nebo finančním poradcem označované jako provize. Je ale také možné zakoupit akcie přímo od poskytovatelů, aniž by investor musel platit tyto provize.\n\nJednou z hlavních výhod kolektivního investování je snížení investičního rizika rozmanitostí. Investice do jediného vlastního kapitálu se sice může vydařit, ale může se též zhroutit kvůli nutným investicím nebo z jiných důvodů. Pokud jsou peníze investovány v takovém neúspěšném hospodářství, je možné přijít i o celý kapitál. Investováním do řady různých akcií se tedy sníží kapitálové riziko.\n\nV případě, že jsou akcie v podobném typu třídy aktiv nebo tržního sektoru, pak je zde riziko, že by mohly být všechny akcie ovlivněny nepříznivými změnami na trhu. Aby se předešlo tomuto riziku, mohou investiční manažeři rozšířit investice do různých tříd aktiv.\n\n\n\n"}
{"id": "834347", "url": "https://cs.wikipedia.org/wiki?curid=834347", "title": "Kostel Val-de-Grâce", "text": "Kostel Val-de-Grâce\n\nKostel Val-de-Grâce je katolický vojenský kostel v 5. obvodu v Paříži, na náměstí \"Place Alphonse Laveran\". Kostel zasvěcený narození Ježíše Krista a jeho matce Panně Marii dnes slouží Francouzské armádě, původně byl klášterním kostelem opatství Val-de-Grâce. V bývalém opatství se dnes nachází Musée du service de santé des armées, Ústřední knihovna vojenské zdravotnické služby a Vojenská zdravotnické škola. Kostel je otevřen veřejnosti ve stejnou dobu jako muzeum, přes které je vstup do kostela. V kostele probíhají pravidelně koncerty klasické hudby.\n\nŽenský klášter založila v roce 1621 královna Anna Rakouská v rámci protireformace. Základní kámen kláštera byl položen 3. července 1624 na pozemku darovaném králem a výstavba pokračovala pozvolna do roku 1643. V roce 1645 Anna Rakouská jako regentka zakoupila palác sousedící s klášterem a pověřila architekta Françoise Mansarta vybudováním nového kostela na jeho místě. Kostel byl dokončen roku 1667 a na jeho stavbě pokračovali architekti Jacques Lemercier, Pierre Le Muet a Gabriel Leduc.\n\nZa Velké francouzské revoluce byl klášter zrušen a dekretem z 31. července 1793 přeměněn na vojenskou nemocnici. Tím byly stavby zachráněny před demolicí.\n\nKostel má půdorys latinského kříže a je zakončen mohutnou kupolí.\nPůvodní Mansartův projekt počítal s věžemi lemujícími hlavní loď a předsunutým portálem, což vyvolávalo více dojem hradu než tradičního kostela. Dvoupodlažní fasáda má dvě oddělené úrovně sloupů nesoucích trojúhelníkový fronton. François Mansart umístil na fasádu čtveřice korintských sloupů. Čtyři sloupy jsou předsunuté a podpírají fronton, čtyři jsou v pozadí a tvoří nosné základy dalšího patra.\n\nBarokní kupole vyzdobená roku 1663 Pierrem Mignardem (1612-1695) a baldachýn v interiéru jsou inspirovány bazilikou svatého Petra v Římě.\n\nDedikační nápis na frontonu IESU NASCENTI VIRGINIQ(UE) MATRI označuje, že kostel je zasvěcen narození Ježíše Krista a jeho matce Panně Marii, což odkazuje na narození dauphina (budoucího Ludvíka XIV.) v roce 1638 a jeho matku Annu Rakouskou.\n\nVarhany z roku 1853 vytvořil Aristide Cavaillé-Coll.\n\n"}
{"id": "834348", "url": "https://cs.wikipedia.org/wiki?curid=834348", "title": "Ilarion Alfejev", "text": "Ilarion Alfejev\n\nIlarion Alfejev (* 24. června 1966) je biskup Ruské pravoslavné církve (RPC), v současnosti působící jako metropolita volokolamský, teolog, církevní historik a skladatel. Zastává také funkci vedoucího oddělení vnějších církevních vztahů moskevského patriarchátu a je stálým členem Svatého synodu RPC. Publikuje knihy z dogmatické teologie, patrologie a církevních dějin, překládá z řečtiny a syrštiny a skládá vážnou hudbu.\n\nGrigorij Valerijevič Alfejev se narodil 24. června 1966 v Moskvě. V letech 1972–1982 studoval hru na violu a klavír v moskevské škole Gněsinského, v letech 1983–1986 v Moskevské státní konzervatoři. V období 1984–1986 sloužil v sovětské armádě. V lednu roku 1987 se stal mnichem, v roce 1991 ukončil studia na Moskevské duchovní akademii.\n\nV letech 1991–1993 studoval homiletiku, dogmatickou teologii, Nový zákon a byzantskou řečtinu v Moskevské duchovní akademii, v Teologickém institutu sv. Tichona a na Pravoslavné univerzitě sv. apoštola Jana.\n\nV období 1993–1995 studoval na University of Oxford (UK) pod vedením biskupa Kallista Wareho. V roce 1995 dokončil disertaci na téma Sv. Symeon Nový Teolog a pravoslavná tradice, za niž obdržel titul doktora filosofie.\n\nV roce 1987 vstoupil do kláštera sv. Ducha v litevském Vilniusu, kde byl postřižen na mnicha, diákona i kněze v tomtéž roce. Do roku 1991 působil v Litvě jako farní kněz.\nV letech 1995–2001 působil jako zmocněnec mezikřesťanských vztahů Oddělení vnějších vztahů Moskevského patriarchátu. Rovněž přednášel v Rusku (Smolensk, Kaluga), Spojených státech (Saint Vladimir's Orthodox Theological Seminary, Saint Herman’s Orthodox Theological Seminary) a Velké Británii (Cambridge University).\n\n27. prosince 2001 byl jmenován biskupem a 14. ledna 2002 vysvěcen patriarchou moskevským a vší Rusi Alexijem II.\n\nZ funkce vikáře biskupu v surožské diecézi ve Velké Británii byl na žádost metropolity Antonije Surožského odvolán a 17. června 2002 jmenován vedoucím mise Ruské pravoslavné církve u evropských institucí v Bruselu.\n\n7. května 2003 byl jmenován rovněž biskupem vídeňským a rakouským (s působností též v budapešťské diecézi a Maďarsku).\n\n31. března 2009 byl jmenován biskupem volokolamským, vikářem Jeho Svatosti patriarchy moskevského a vší Rusi, vedoucím Oddělení vnějších církevních vztahů moskevského patriarchátu, a také stálým členem Svatého synodu RPC. Na velikonoční pondělí roku 2009 byl povýšen na arcibiskupa a 1. února 2010 povýšen do hodnosti metropolity.\n\nMetropolita Ilarion je autorem více než 600 publikací, z nichž byla řada přeložena do cizích jazyků. Z nejdůležitějších knih zmiňme alespoň monografie věnované Izáku Syrskému (Духовный мир преподобного Исаака Сирина, Sankt-Peterburg 2002, česky Izák Syrský a jeho duchovní odkaz, Červený Kostelec 2010) Řehoři z Nazianzu (Жизнь и учение св. Григория Богослова. Moskva, 1998, 2001, 2007), byzantskému mystikovi Symeónu Novému Theologovi (St Symeon the New Theologian and Orthodox Tradition, Oxford 2000, 2005; ruská verze: Преподобный Симеон Новый Богослов и православное Предание, Moskva 1998, 2001) či dvousvazkové dílo věnované dějinám onomatodoxie a tzv. imjaslavským sporům na Athosu a v Rusku na přelomu 19. a 20. století (Священная тайна Церкви. Введение в историю и проблематику имяславских споров. Sankt-Peterburg 2002, 2007). Do sedmi jazyků byl přeložen jeho úvod do pravoslavné dogmatiky (Таинство веры. Введение в православное догматическое богословие. Moskva 1996, 2000, 2004, 2005, 2007). Za završení katechizačního úsilí autora lze považovat třídílné kompendium Pravoslaví, z něhož dosud vyšly dva objemné svazky (Православие. Том I: История, вероучение и каноническое устройство Православной Церкви. Moskva, 2008; Том II: Храм и икона. Таинства и обряды. Богослужение и церковная музыка. Moskva 2009).\nKromě vědecké hodnosti doktora filosofie z Oxford University je rovněž držitelem doktorátu z oblasti teologie, který získal v pařížském Pravoslavného institutu sv. Sergije (1999). V únoru 2005 byl zvolen privat-docentem Fribourské univerzity ve Švýcarsku.\n\nMetropolita Ilarion Alfejev se rovněž věnuje vážné hudbě – jeho skladby Božská liturgie (Божественная Литургия), Celonoční bdění (Всенощное бдение), Vánoční oratorium (Рождественская оратория) a nejnověji též Umučení podle Matouše (Страсти по Матфею) byly s úspěchem provedeny v letech 2006–2009 mj. v Moskvě, Římě, New Yorku, Washingtonu, Torontu, Bostonu a Melbourne.\n\nJako člen komisí v rámci Světové rady církví se metropolita Ilarion výrazně profiluje i na poli ekumenickém, a to již od roku 1998. Je rovněž členem komise pro pravoslavno-katolický dialog, pravoslavno-anglikánský dialog a dialog mezi pravoslavím a reformovanými církvemi.\nV září roku 2009 přijal pozvání kardinála Waltera Kaspera a navštívil papeže Benedikta XVI. a další významné představitele ekumenického dialogu v římskokatolické církvi. V roce 2010 pronesl na zasedání angikánských biskupů v Lambethském paláci řeč, v níž kritizoval návrhy svěcení ženských biskupů a tolerance homosexuality v některých anglikánských kruzích.\n\n\n\n\n\n\n\n\n\n\n\n\n\n\n\n\n\n\n\n"}
{"id": "834353", "url": "https://cs.wikipedia.org/wiki?curid=834353", "title": "Francouzský vojenský ordinariát", "text": "Francouzský vojenský ordinariát\n\nFrancouzský vojenský ordinariát (fr. \"Diocèse aux Armées françaises\", neboli \"Diecéze Francouzských armád\", lat. \"Ordinariatus castrensis Galliæ\") je vojenské imediátní biskupství ve Francii, které slouží členům Francouzských ozbrojených sil katolického vyznání. Jeho katedrálním kostelem je Invalidovna v Paříži. Biskupem je od roku 2017 Mons. Antoine de Romanet de Beaune.\n\nFrancouzský vojenský ordinariát založil papež Pius XII. dne 26. července 1952. Podle oboustranné dohody mezi Svatým stolcem a Francouzskou republikou bylo jeho sídlo určeno v Paříži. Nejprve byl zřízen jako vojenský vikariát, který dne 21. července 1986 papež Jan Pavel II. apoštolskou konstitucí \"Spirituali militum curae\" povýšil na diecézi.\n\nDiecéze je jakožto imediátní podřízena přímo papeži. V roce 2009 v jejím rámci působilo 145 diecézních kněží, 39 řádových kněží a 19 stálých jáhnů.\n\n\n"}
{"id": "834357", "url": "https://cs.wikipedia.org/wiki?curid=834357", "title": "Mikve (divadelní hra)", "text": "Mikve (divadelní hra)\n\nMikve (hebrejsky מקווה) je drama izraelské dramatičky Hadar Galron. Hra byla poprvé uvedena roku 2005, česky byla uvedena v prosinci 2008 ve Stavovském divadle v překladu Ester Žantovské. Byla několikrát nominována na cenu Izraelské Divadelní akademie a získala cenu Hra roku 2005.\n\nHra se odehrává v mikve a je kritikou postavení vdaných žen v ortodoxní židovské společnosti.\n\n\nDo mikve, kde pracuje Šošana, nastoupí nová lazebnice Šira. Je náhradou za předchozí lazebnici Joči, která se utopila, jak všichni tvrdí, čistě náhodou. Mezi stálé zákaznice mikve patří Esti, chudá a poněkud prostá žena, matka šesti dětí, Hindi a Chedva, manželka místního politika, která vždy přijde se svou němou dcerou Eliševou.\n\nKdyž se Šira poprvé potká s Chedvou, má tato na sobě sluneční brýle, protože údajně upadla ze schodů a má modřiny. Šiře to přijde jako poněkud zvláštní vysvětlení a snaží se zjistil víc, Šošana ji ale zastaví. Řekne jí, že když jí Chedva řekla, že spadla, má jí věřit a nemá se do toho plést, protože od toho ona tam není. Dále Širu zarazí Chedvina dcera Eliševa, která nemluví, ačkoli, jak Šiře řekla Šošana, kdysi mluvila. Ale i do toho má Šira zakázáno se plést. Šira ale stejně Chedvě při odchodu dá kartičku s telefonním číslem, prý aby si nechala udělat krevní testy, aby zjistila, proč se jí dělají ty modřiny, ve skutečnosti jde o číslo na Linku bezpečí.\n\nVe stejný den do mikve přijde Tehíla, která se má druhého dne vdát a podle židovských zvyků se musí před svatbou ponořit do mikve, aby byla čistá. Tehíla ale svého budoucího muže moc nezná a chce po Šošaně, aby ponoření odložila alespoň o několik dní. Šošana to odmítne s tím, že nečistá nevěsta by byla hanba a že jí po svatbě ještě Tehíla poděkuje. Když se za ni Šira snaží přimluvit, Šošana ji okřikne, že mikvi velí ona. Šošana si nakonec prosadí Tehílino ponoření.\n\nDalší část hry se odehrává měsíc po úvodní scéně. Přijde opět Tehíla, tentokráte již vdaná. Vyčítá Šošaně, že ji donutila se ponořit do mikve, protože pro ni svatební noc byla strašná. Šira se ji snaží uklidnit, zatímco Šošana se jí snaží vysvětlit, že to udělala jen pro její dobro.\n\nŠira mezitím začala přespávat v mikve, Šošaně ale řekla, že si pro ni pozdě v noci jezdí manžel a ráno ji vozí do práce. Hindi Šošaně prozradí, jak to se Širou je. Šošana tedy jednou v noci, kdy už měla být Šira doma, přijde do mikve a zjistí, že nejenže Šira není doma s manželem, ale dokonce se ponořila do mikve. Protože v očistný den, kdy se ponořila do mikve, nebyla s manželem, je \"vzpurnou ženou\". Šira Šošaně vysvětlí, že není s manželem, protože už nechce otěhotnět, neboť prodělala dva vážné potraty. Vyčte také Šošaně, že nepomohla Šiřině předchůdkyni Joči; ta totiž otěhotněla, věděla ale, že těhotenství je pro ni nebezpečné. Místo aby šla na potrat (protože \"\"život matky je důležitější než život plodu\"\", jak stojí v židovském zákoně), se radši utopila.\n\nDále se hra odehrává po dalším měsíci. Přijde nová zákaznice, zpěvačka Miki, která v mikve ještě nikdy nebyla, připadá jí to jako naprosto šílené a přišla jenom kvůli svému manželovi. Přiběhne Eliševa, samotná, a snaží se Šiře naznačit, že má jít s ní, protože se její mamince něco děje. Šira odejde Chedvu zachránit před jejím manželem; Šošana okamžitě po jejím odchodu začne volat Chedvinu manželovi, aby mu vysvětlila, že Širu neposlala ona. Šira Chedvu odvede do bezpečí, nikomu ale neřekne kam. Miki se mezitím snaží Tehíle vysvětlit, že si má dělat, co chce, a že se nemá ohlížet na ostatní. \n\nPo dalším měsíci přijde Chedva s Eliševou do mikve, protože Chedvinu manželovi někdo prozradil její úkryt. Šira mikve zamkne a odmítá kohokoli pustit ven nebo dovnitř. Šošana se pro změnu snaží Chedvu přemluvit, aby se vrátila k manželovi, což Chedva odmítá a vynadá Šošaně a Hindi, že jí nepomohly, když potřebovala. Mikve obklíčí mravnostní hlídka. Všichni chtějí, aby Šira otevřela, protože pouze mravnostní hlídka rozhoduje o tom, kdo je hoden být v náboženské obci a kdo ne. Nakonec se všechny postaví za Chedvu a zburcují několik dalších žen z obce.\n\nHra končí tím, že Eliševa najde Tehílu, která se mezitím ze zoufalství utopila v mikve.\n\nÚryvek:\n\nPo prvním uvedení hry v Izraeli následovaly rozporuplné reakce a to i v řadách ortodoxních židovek (některé autorce za hru děkovaly, některé ji obviňovaly z antiseminismu. Dokonce byly snahy hru zakázat. Přesto získala cenu Hra roku 2005 a několikrát byla nominována na cenu Izraelské Divadelní akademie.\n\n\n"}
