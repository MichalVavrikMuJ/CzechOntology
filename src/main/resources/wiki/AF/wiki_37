{"id": "836284", "url": "https://cs.wikipedia.org/wiki?curid=836284", "title": "Konstanta (programování)", "text": "Konstanta (programování)\n\nKonstanta je v programování označení pro identifikátor, který je spojený s určitou hodnotou, kterou není možné během provádění programu měnit (pokud neuvažujeme samomodifikující kód). Mnoho programovacích jazyků umožňuje explicitně syntakticky rozlišit proměnné a konstanty.\n\nPřestože je konstanta definována pouze jednou, může být v programu použita mnohokrát. Použití konstanty místo přímého použití její hodnoty nejenom usnadňuje údržbu programu, ale také umožňuje odvolávat se na hodnotu pomocí smysluplného jména a sjednotit použití stejných konstant se stejným významem a umístit přiřazení jmen konstant na jedno místo, například na začátek programu.\n\nK vyjádření datové hodnoty, která se nemění za běhu programu existuje několik možností, které jsou konzistentní v množství programovacích jazyků. Jednou z velmi základních možností je přímo zapsání literálu (čísla, znaku nebo řetězce) do kódu programu.\n\nV jazyce symbolických adres (zkratka JSA, nesprávně Assembler) se literály zapisují s použitím instrukcí „immediate mode“, které jsou dostupné na většině mikroprocesorů. Hodnota je dostupná bezprostředně („immediate“) z toku instrukcí a není potřeba ji vyhledávat v paměti. Pro hodnoty delší než délka slova mikroprocesoru, například řetězce nebo pole, jazyky symbolický adres obvykle poskytují možnosti, jak takováto tabulková data zapsat přímo do programu.\n\nDalší možností je definování symbolického makra. Množství vyšších programovacích jazyků, ale i mnoho jazyků symbolických adres nabízí možnost vytvoření jmen pro různé hodnoty. Obvykle jsou makra definována na začátku souboru se zdrojovým kódem nebo v samostatném definičním souboru (hlavičkový soubor v jazyce C. Preprocesor pak nahradí tato jména odpovídajícími hodnotami před zpracováním překladačem. Obvykle je těžké udržovat kód, ve kterém jsou všechny hodnoty napsány přímo a opakují se, proto se často zapisují jako makra.\n\nTřetí možností je definování konstantní proměnné. Globální nebo statická proměnná může být deklarována s klíčovým slovem jako codice_1, codice_2 nebo codice_3. Za běhu programu pak tato proměnná nemůže být změněna. Kompilátory obvykle vkládají statické konstanty do textové sekce objektového kódu spolu s kódem samotným.\n\nTyto „konstantní proměnné“ se od literálů velmi liší. Kompilátory obvykle dají konstantu na jediné místo v paměti identifikované symbolem. Při použití makra je konstanta ve výsledném spustitelném souboru několikrát, což je rychlejší, ale paměťově náročnější. Makra také mohou být omylem předefinována při konfliktu v hlavičkových souborech jazyka C a C++, zatímco konflikty konstant se detekují při kompilaci.\n\nV závislosti na jazyce mohou být konstanty typové nebo netypové. V programovacích jazycích C a C++ jsou makra netypové a codice_1 typové konstanty:\n\nV jazyce Ada jsou univerzální numerické datové typy, které mohou být použity:\n\nNetypová varianta je implicitně konvertována do odpovídajícího typu při každém použití.\n\nKromě statických konstant popsaných výše, množství procedurálních jazyků jako Ada a C++ rozšiřují koncept konstant ke globálním proměnným vytvářeným při inicializaci, lokálním proměnným automaticky vytvářeným za běhu na zásobníku nebo v registrech, k dynamicky alokované paměti přístupné pomocí ukazatele, a k seznamu parametrů v hlavičkách funkcí.\n\nDynamické konstanty nemají hodnoty nastaveny při kompilaci. V C++ následujícím kódu není výraz, kterým je konstanta inicializována, konstantou:\n\nUžití konstant není nutné pro správný běh programu, ale má tři výhody:\n\n\nDynamické konstanty vznikly jako vlastnost jazyka ALGOL 68. Studie kódů jazyků Ada a C++ ukázaly, že dynamické konstanty nejsou moc používané, typicky 1 % nebo i méně objektů, ale mohlo by jich být mnohem více, jelikož 40–50 % lokálních netřídních objektů je neměnných, poté co jsou vytvořeny.\n\nKonstanty jsou často používány v deklaracích funkcí jako příslib, že pokud je objekt předáván odkazem, funkce ho nezmění.\n"}
{"id": "836286", "url": "https://cs.wikipedia.org/wiki?curid=836286", "title": "Kanton La Roche-sur-Foron", "text": "Kanton La Roche-sur-Foron\n\nKanton La Roche-sur-Foron (fr. \"Canton de La Roche-sur-Foron\") je francouzský kanton v departementu Horní Savojsko v regionu Rhône-Alpes. Skládá se z devíti obcí.\n\n"}
{"id": "836289", "url": "https://cs.wikipedia.org/wiki?curid=836289", "title": "Aristokracie", "text": "Aristokracie\n\nAristokracie (z řec. \"aristos\", nejlepší a \"kratos\", vláda) je forma vlády, kde je moc v rukou elity, skupiny urozených občanů. Tím se liší jednak od monarchie jako vlády jediného panovníka, i od demokracie jako vlády všech svobodných občanů. Zvrhlou formou aristokracie je podle Aristotela oligarchie, vláda skupiny bohatých, kteří se žádnou jinou předností nevyznačují.\n\nVe starověku a v některých zemích (například v Itálii) až do novověku byla tato \"vláda nejlepších\", obvykle vybíraných z nejpřednějších rodů v obci, typická pro nezávislé městské státy. V novověkých monarchiích, kde se na vládě podílela také šlechta, se název aristokracie začal používat právě pro tuto privilegovanou vrstvu.\n\n\n\n"}
{"id": "836290", "url": "https://cs.wikipedia.org/wiki?curid=836290", "title": "Ghana na Letních olympijských hrách 1992", "text": "Ghana na Letních olympijských hrách 1992\n\nGhana se účastnila Letní olympiády 1992. Zastupovalo ji 37 (35 mužů a 2 ženy) v 4 sportech.\n\n"}
{"id": "836295", "url": "https://cs.wikipedia.org/wiki?curid=836295", "title": "Hugon Hanke", "text": "Hugon Hanke\n\nHugon Hanke (26. března 1904 – 19. prosince 1964) byl polský politik a ministerský předseda polské exilové vlády.\n\nHanke byl ve Slezsku politicky aktivní už před 2. světovou válkou (\"Chrześcijańskie Związki Zawodowe\" a \"Stronnictwo Pracy\").\n\nPo odchodu do Londýna patřil v letech 1950 až 1954 k polské exilové vládě. 8. srpna 1955 ho August Zaleski jmenoval nástupcem Stanisława Mackiewicze, který se vrátil do Polska. Tento úřad zastával až do 10. září 1955, kdy se také vrátil do vlasti. Jeho nástupcem byl Antoni Pająk.\n\nExistuje domněnka, že byl agentem polských tajných služeb. Je pochován na 'Cmentarzu Wojskowym na Powązkach' ve Varšavě.\n\n"}
{"id": "836301", "url": "https://cs.wikipedia.org/wiki?curid=836301", "title": "Windows Nashville", "text": "Windows Nashville\n\nWindows Nashville (dříve \"Cleveland\") je označení pro verzi systému Windows, která nikdy nebyla vydána. Měla být vydána mezi verzemi Windows 95 (označení „Chicago“) a Windows 98 (označení „Memphis“). Pro veřejnost byla zveřejněna jako Windows 96. Jméno Nashville upomíná na město v Tennessee.\n\nWindows 96 měly přidat do systému Internet Explorer 3. Představily systém Active Desktop, který umožňuje „zobrazit“ web na ploše. Uniklý build měl číslo verze 4.10.999 (Windows 95 měl číslo verze 4.00.950, Windows 95 OSR2 4.00.1111 a Windows 98 4.10.1998). Projekt byl nakonec zrušen, místo toho byl vydán Windows 95 OSR2. Kódové označení \"Nashville\" bylo znovu použito pro funkci Windows Desktop Update, která dodává aplikaci Internet Explorer 4 a většinu funkcí, které byly slíbeny ve Windows Nashville. Aplikace Athena PIM byla uvolněna jako Microsoft Internet Mail (později přejmenována na Outlook Express).\n\n\"Cleveland\" je dřívějí označení pro \"Nashville\". Chicago je největší město v Illinois, Memphis je největší město Tennessee. Nashville a Cleveland jsou města v Tennessee. Cleveland je rovněž 2. nejlidnatější město v Ohiu.\n\n"}
{"id": "836304", "url": "https://cs.wikipedia.org/wiki?curid=836304", "title": "Ghana na Letních olympijských hrách 1972", "text": "Ghana na Letních olympijských hrách 1972\n\nGhana se účastnila Letní olympiády 1972.\n\n"}
{"id": "836311", "url": "https://cs.wikipedia.org/wiki?curid=836311", "title": "Ghana na Letních olympijských hrách 1964", "text": "Ghana na Letních olympijských hrách 1964\n\nGhana se účastnila Letní olympiády 1964. Zastupovalo ji 42 sportovců v 3 sportech.\n\n"}
{"id": "836314", "url": "https://cs.wikipedia.org/wiki?curid=836314", "title": "Ghana na Letních olympijských hrách 1960", "text": "Ghana na Letních olympijských hrách 1960\n\nGhana se účastnila Letní olympiády 1960. Zastupovalo ji 15 sportovců ve 2 sportech.\n\n"}
{"id": "836319", "url": "https://cs.wikipedia.org/wiki?curid=836319", "title": "Pravé hřiby", "text": "Pravé hřiby\n\nPravé hřiby, též praváky neboli bělohřiby je kolektivní označení pro skupinu několika jedlých druhů hřibovitých hub rodu \"Boletus\", které se vyznačují bílou barevně neměnnou dužinou a příjemnými senzorickými vlastnostmi (chuť, vůně). Patří ke kulinářsky nejoblíbenějším hřibovitým houbám.\n\nJako vědecké označení pravých hřibů se používají (nebo dříve používaly) názvy bělohřiby (\"Leucoboletus\"), případně hřiby tvrdé neboli hřiby ušlechtilé (\"Edules\"). Lidově jsou nazývané praváky, pravíci nebo tvrzíci. Také se objevují pojmenování jako pravík, tvrdík, haban, hřib, hříbek, hříbeček a podobně. Termín \"hřiby\" se v užším slova smyslu používá jako synonymum pro pravé hřiby. Podle Smotlachy se původně pravděpodobně jako hřiby nazývaly jen ty pravé, přičemž následně byl význam termínu mykology rozšířen i na další druhy.\n\nPatří sem především:\n\nJednotlivé druhy pravých hřibů se částečně liší požadavkem na symbiotickou dřevinu. Je však třeba zdůraznit, že české názvy těchto hřibů obvykle neodpovídají latinským (vědeckým) názvům a nevyjadřují výhradní vazbu na konkrétní dřevinu (např. hřib rostoucí pod dubem nemusí být hřib dubový a podobně):\n"}
{"id": "836325", "url": "https://cs.wikipedia.org/wiki?curid=836325", "title": "Gruzie na Letních olympijských hrách 2008", "text": "Gruzie na Letních olympijských hrách 2008\n\nGruzie se účastnila Letní olympiády 2008. Zastupovalo ji 35 sportovců v 11 sportech.\n\n"}
{"id": "836326", "url": "https://cs.wikipedia.org/wiki?curid=836326", "title": "Kang a Kodos", "text": "Kang a Kodos\n\nKang a Kodos jsou fiktivní postavy z amerického animovaného seriálu Simpsonovi. Objevují se ve speciálních čarodějnických dílech. Poprvé se objevili v prvním čarodějnickém díle \"Zvlášť strašidelní Simpsonovi\". V originále namluvili Harry Shearer Kanga a Dan Castellaneta Kodos. Kang je bratr Kodos a ona je jeho sestra. Kodos je židovka.\n\nNěkdy mají větší roli (například VII), jindy se zjeví pouze na pár záběrů (například III). V jiných dílech než speciálních čarodějnických se objevují pouze vzácně, jedná se o díly \"Akta S\", \"Cena smíchu\" a \"Na pranýři\". Úplně poprvé se objevili už v prvním čarodějnickém díle \"Zvlášť strašidelní Simpsonovi\". Pocházejí z planety \"4. Rigol\". Tato planeta není podle nich příliš vzdálená od Země a má prstenec .\n\nVe většině dílech se nacházejí ve své lodi na oběžné dráze Země a posmívají se lidem, kteří v tu chvíli bývají ve špatné situaci. Pokud mají v díle hlavní roli, tak se většinou pokouší ovládnout Zemi, občas se jim to i povede. Kuchař na jejich lodi se jmenuje Serak.\n\nVypadají velmi zvláštně. Jsou o trochu vyšší než průměrný člověk. Jejich kůže má světle zelenou barvu a na jejich hlavě jsou tmavě zelené fleky. Mají 4 končetiny bez prstů, ocas, 2 krátké nohy a 2 dlouhá chapadla. Hlava tvoří více než ⅔ celého těla. Hned pod krkem ústí po 2 stranách chapadla, vpředu 2 nohy a vzadu chápavý ocas. Na jejich hlavě se nachází jedno velké oko, odpovídající velikosti hlavy, stejně jako veliká, oslintaná ústa s několika špičatými zuby. Mají špičaté uši. Celou jejich hlavu a krk, tedy skoro celé tělo, obklopuje skleněná baňka, nahoře zakončená špičkou. Kodos, i přesto, že se jedná o ženu, má 700 varlat .\n"}
{"id": "836337", "url": "https://cs.wikipedia.org/wiki?curid=836337", "title": "Seznam kulturních památek ve Vamberku", "text": "Seznam kulturních památek ve Vamberku\n\n"}
{"id": "836338", "url": "https://cs.wikipedia.org/wiki?curid=836338", "title": "Speciální čarodějnický díl VII", "text": "Speciální čarodějnický díl VII\n\nSpeciální čarodějnický díl (chybně \"Speciální čarodějnický díl VII\") (anglicky \"Treehouse of Horror VII\") je 1. díl 8. řady amerického animovaného seriálu \"Simpsonovi\". Premiéru v USA měl 27. října 1996. Scénáře napsali Ken Keeler, Dan Greaney a David S. Cohen.\n\nDíl je rozdělen na tři části: Věc a já (\"The Thing and I\"), Miska stvoření (\"The Genesis Tub\") a Občan Kang (\"Citizen Kang\").\nBart a Líza slyší v noci z půdy podivné zvuky. Ráno jim Homer zakáže tam chodit. Pak vezme kbelík s rybími hlavami a odnese ho na půdu. Když jsou večer Homer a Marge pryč, aby umyli v dešti své auto, děti se jdou podívat na půdu. Tam je vystraší tajemná postava, Hugo Simpson. Homer se tam pak jde podívat a zjistí, že Hugo utekl. Marge zavolá doktoru Dlahovi, aby přijel. Bart má bratra, dvojče. Doktor vypráví, jak Bart a Hugo byli siamská dvojčata. Jedno z nich ale bylo ztělesněným zlem. Přikovali ho doma na půdě. Bart zjistí, že má opravdu na boku jizvu. Všichni kromě Barta se vydají Huga hledat do města. Když odejdou, Bart zjistí, že Hugo je stále v domě. Hugo přiváže Barta na půdě na stůl a chce je sešít dohromady. Vrátí se ale doktor a Huga zastaví a omráčí. Pak vyjde najevo, že Bart je zlé dvojče.\n\nLíza se jako projekt do školy rozhodla prokázat škodlivost nealkoholických nápojů. Svůj zub dala do misky s nápojem. Bartův projekt spočívá v tom, že tře míčkem o hlavu a dává rány elektřinou. Dvakrát dá i Líze. Ta se pak dotkne zubu v misce a přeskočí do něho jiskra. Ráno Líza objeví v misce plíseň. Pod mikroskopem zjistí, že stvořila život. Druhý den už je v misce vyspělé město. Pak ale přijde Bart a rozmačká mnoho budov v domnění, že Líza postavila model města. V noci se lidé z misky vydají oplatit to Bartovi. Barta to naštve a slibuje Líze pomstu. V tom se kolem Lízy objeví silové pole a zmenší ji do misky. Tam Líza zjistí, že ji považují za boha. Oni po ní žádají, aby ho ochránila před ďáblem - Bartem, ale to nepůjde, protože by ji museli znovu zvětšit a nevědí jak. Bart se pak přijde pomstít, ale místo toho to ve škole vydává za svou práci.\n\nHomer je na rybách. Unesou ho Kang a Kodos. Chtějí po něm informace o poloze jejich vůdce. Tím je prezident Bill Clinton, ale blíží se volby a pak už to nemusí být on. Byl by to Bob Dole. Mimozemšťané je oba unesou a vezmou na sebe jejich podobu. Homer to vše zhlédne. Pocákají ho ale rumem, aby mu nikdo nevěřil. A skutečně nikdo mu nikde nevěří. Když se prochází za městem, najde tam jejich kosmickou loď. V ní jsou Clinton a Dole. On je znovu oživí a chce je odvést do Washingtonu, ale pokazí to a vypustí je ve vesmíru. Pak přistane a odhalí skutečnou identitu mimozemšťanů. Protože ale není jiný kandidát, volby vyhraje Kang a zotročí lidstvo.\n"}
{"id": "836342", "url": "https://cs.wikipedia.org/wiki?curid=836342", "title": "Spolužitie", "text": "Spolužitie\n\nSpolužitie (maďarsky Együttélés, též \"Politické hnutie Spolužitie\", maďarsky \"Együttélés Politikai Mozgalom\", celým názvem Coexistentia-Soužití-Spolužitie-Wspólnota-Egyuttélés-Zusammenleben-Spivzittja-Koegzystencja, zkratka COEX) byla československá politická strana vzniklá roku 1990 jako střechová politická platforma reprezentující etnické menšiny v polistopadovém Československu. Po rozdělení ČSFR působila strana samostatně v Česku a na Slovensku, v českých zemích coby regionální formace (zejména) polské menšiny, na Slovensku jako převážně maďarská politická síla, která se roku 1998 sloučila do Strany maďarské koalice.\n\nKoncem roku 1989 se mezi etnickými menšinami v Československu začaly vydělovat proudy, které upřednostňovaly samostatný politický postup. Mezi přední polské zastánce tohoto směru patřil poslanec České národní rady Vladislav Niedoba, který zastával názor, že polská menšina by se měla politicky angažovat samostatně a nevázat se výlučně na Občanské fórum. V prosinci 1989 a lednu 1990 navázali polští menšinoví aktivisté kontakty s etnickými Maďary ze Slovenska (zejména bývalý disident Miklós Duray a István Harna), mezi nimiž rovněž existoval názorový proud upřednostňující samostatnou politickou reprezentaci (na rozdíl od koncepce, kterou vyznávala Maďarská nezávislá iniciativa, vázaná na hnutí Verejnosť proti násiliu). Zároveň probíhala jednání s představiteli německé a rusínské menšiny. V lednu 1990 proběhla na Těšínsku petiční akce, na jejímž základě se podařilo opatřit tisíc podpisů potřebných pro registraci nového politického subjektu. Ministerstvo vnitra zaregistrovalo novou stranu 27. února 1990, na Slovensku 1. března 1990. Ideologicky šlo o stranu obhajoby menšinových etnických zájmů s prvky konzervativismu, národně liberálního demokratismu a nacionálního populismu. \n\nStrana pak 31. března 1990 uspořádala svůj zakládající kongres v Bratislavě. Předsedou se stal Miklós Duray, jedním z místopředsedů Polák Stanislav Gawlik. Strana sdružovala etnické menšiny v ČSFR, přičemž z demografického hlediska nejvýznamnější roli hrála menšina maďarská na Slovensku. \n\nVe volbách v roce 1990 získalo Spolužitie mandáty v Slovenské národní radě i v obou komorách Federálního shromáždění, přičemž kandidovalo v koalici s dalším menšinovým politickým subjektem, kterým bylo Maďarské křesťanskodemokratické hnutí (MKDH). Obdobně Spolužitie uspělo i ve volbách v roce 1992 (pouze s mírnou změnou, kdy ke koalici Spolužitie-MKDH přistoupila i formace Maďarská ľudová strana). V českých zemích byly ovšem volební zisky Spolužitie jen minimální a do České národní rady nekandidovalo. Na kandidátní listině koalice Spolužitie-MKDH do Federálního shromáždění se v roce 1990 i 1992 objevili i někteří etničtí Poláci z českých zemí, kteří tak byli zvoleni do parlamentu (Vladislav Niedoba, Stanislav Gawlik). V komunálních volbách roku 1990 bylo na Slovensku za Spolužitie zvoleno 102 starostů a primátorů a 2416 členů obecních a městských zastupitelstev, v českých zemích získalo Spolužitie 19 mandátů v regionu Těšínska. V komunálních volbách na Slovensku roku 1994 získalo 131 postů starostů a primátorů a 2215 členů zastupitelstev. \n\nPo zániku Československa pokračovalo hnutí Spolužitie na Slovensku jako převážně maďarská formace a roku 1998 splynulo s dalšími politickými stranami maďarské menšiny do Strany maďarské koalice. V Česku strana pokračovala po zániku ČSFR samostatně, nyní již jen jako regionální formace pod názvem \"Spolužití\" nebo \"Coexistentia\". 15. května 1993 se konal kongres hnutí v Ostravě, kde byly ustaveny i maďarská a ukrajinsko-rusínská sekce, ale faktický význam měla jen polská menšina. Předsedou strany v Česku se stal Stanislav Gawlik. Spolužití se účastnilo komunálních voleb, ale získávalo jen řádově desítky mandátů. Před sněmovními volbami roku 1996 Spolužití uzavřelo dohodu s hnutím NEZÁVISLÍ a někteří jeho představitelé byli začleněni na kandidátní listinu nezávislých. Nezískali ale parlamentní zastoupení. V krajských volbách roku 2000 kandidoval za stranu neúspěšně předák německé menšiny Hans Korbel. V sněmovních volbách roku 2002 Spolužití vytvořilo alianci s formací Strana venkova - spojené občanské síly, ale ani tentokrát se nepodařilo získat mandáty. Kandidáti za Spolužití se rovněž pokoušeli neúspěšně o zvolení do senátu. V senátních volbách roku 1996 to byl Jiří Czap za senátní obvod č. 73 - Frýdek-Místek, senátních volbách roku 1998 Jiří Pinkava v témže obvodu. \n\nV roce 2001 odešel z postu předsedy Spolužití Stanislav Gawlik, nahradil ho Vladislav Niedoba. Důvodem byla kritika hospodaření strany, v roce 2001 byla dokonce její činnost dočasně pozastavena soudním rozhodnutím.\n\n\n"}
{"id": "836347", "url": "https://cs.wikipedia.org/wiki?curid=836347", "title": "Dub sametový", "text": "Dub sametový\n\nDub sametový (\"Quercus velutina\") je opadavý strom dorůstající výšky asi 25 metrů. Pochází z východních oblastí USA a v Česku je vzácně pěstován jako parkový strom. V minulosti byla borka dubu sametového významným zdrojem tříslovin a z kůry se získávalo žluté barvivo.\n\nDub sametový je opadavý strom dorůstající výšky 25, výjimečně až 50 metrů. Koruna je mohutná, široce rozložitá, v horní části nepravidelně protáhle polokulovitá. Borka je tmavě hnědá až černá, s hlubokými brázdami které jsou často rozpadlé na nepravidelné bloky. Vnitřní kůra je žlutá. Letorosty jsou tmavě hnědočervené, v prvním roce plstnaté, později olysávající. Koncové pupeny jsou vejcovité až elipsoidní nebo téměř kuželovité, 6 až 12 mm dlouhé, žlutohnědě nebo šedě chlupaté, na průřezu zřetelně pětiúhlé. Listy jsou vejčité až obvejčité, na bázi tupé až uťaté, na vrcholu špičaté až tupé. Čepel listů je 10 až 30 cm dlouhá a 8 až 15 cm široká, s 5 až 7 laloky a na okraji s 15 až 50 osinami. Mezi laloky jsou hluboké výkrojky. Listy jsou na líci tmavě zelené, lesklé a lysé, na rubu světle zelené, lysé s výjimkou malých chomáčků chlupů v paždí žilek nebo řídce chlupaté, zejména podél žilnatiny. Řapíky jsou 25 až 70 mm dlouhé, lysé nebo řídce chlupaté. Žaludy dozrávají druhým rokem, jsou téměř kulovité až vejcovité, 10 až 20 mm dlouhé a 10 až 18 mm široké, asi do poloviny kryté pohárkovitou až kuželovitou číškou. Číška je z vnitřní strany chlupatá.\n\nDub sametový je rozšířen ve východních oblastech USA, sporadicky zasahuje i do jihovýchodní Kanady (jižní Ontario). Roste zejména na suchých svazích a vrchovinách, v severnější části areálu i v nížinách na písčitých půdách. Vyskytuje se v nadmořských výškách 0 až 1500 metrů. Je to poměrně rychle rostoucí dřevina, vyhledávající spíše písčité nevápenaté půdy, které mohou být i sušší.\n\nV oblastech společného výskytu se dub sametový kříží s jinými duby, zejména s dubem šarlatovým (\"Quercus coccinea\"), dubem srpovitým (\"Q. falcata\"), dubem cesmínolistým (\"Q. ilicifolia\"), dubem bahenním (\"Q. palustris\"), dubem červeným (\"Q. rubra\"), dubem vrbolistým (\"Q. phellos\"), dubem černým (\"Q. nigra\") a dalšími druhy ze sekce \"Lobatae\".\n\nBorka dubu sametového je bohatá na třísloviny a v minulosti byla důležitým zdrojem tříslovin pro vydělávání kůží. Z kůra bylo také získáváno žluté barvivo známé jako kvercitron. Severoameričtí indiáni používali dub sametový při ošetřování různých neduhů, jako je chronická úplavice, afty, chrapot, plicní potíže, horečky a podobně jako antiseptikum, tonikum a emetikum.\nDub sametový je v Česku poměrně zřídka pěstován jako okrasná a parková dřevina. Je vysazen např. v Průhonickém parku (pěkný solitérní exemplář je např. při cestě od Podzámeckého rybníka k Alpínu) a v zámeckém parku Sychrov. Do Evropy byl zaveden v roce 1800. Kultivar 'Albertsii' má velké listy (až 34 cm) s dlouhými řapíky a mělkými výkrojky. Je uváděn např. ze sbírek Dendrologické zahrady v Průhonicích a z druhé části Průhonického parku, nazývané Obora.\n\n"}
{"id": "836355", "url": "https://cs.wikipedia.org/wiki?curid=836355", "title": "Doncaster", "text": "Doncaster\n\nDoncaster je město na jihu Yorkshire v Anglii a hlavní místo metropolitní oblasti Doncaster. Město je asi 20 mil (32 km) od Sheffieldu a je populárně odkazováno jako „Donny“.\nDoncaster má mezinárodní letiště a v posledních letech jeho centrum prošlo regenerací, včetně rozvoje areálu školství města, v současné době největší vzdělávací investice svého druhu ve Velké Británii. Doncaster také nedávno rozšířila Frenchgate středisko, nákupní centrum a dopravní výměnu.\n\nV průběhu několika let Doncaster Lakeside, který je doma k zemi Doncaster Rovers prošla velkým rozvojem. S otevřením Lakeside Village, hlavní prodejna s asi 45 prodejen a restaurací, plocha se stává atraktivnější pro turisty.\nPodle sčítání lidu v roce 2001 bydlelo v městské podoblasti Doncaster 67 977 obyvatel. Spolu s Bentley a Armthorpe tvoří městské oblasti se 127 851 obyvateli. Podle sčítání lidu 2011 je odhadnutá populace v metropolitní čtvrti Doncaster na 302 400.\n\n\n\n"}
{"id": "836357", "url": "https://cs.wikipedia.org/wiki?curid=836357", "title": "Monolight", "text": "Monolight\n\nMonolight, monoblok, záblesková hlava nebo studiový blesk je soběstačná záblesková osvětlovací jednotka používaná obvykle ve fotografickém studiu nebo při fotografování v exteriéru. Každá záblesková hlava má svůj vlastní nezávislý zdroj energie a nezávisí na centralizovaném napájení z bateriového generátoru jako mají systémy typu „pack and head“. Každá záblesková hlava má své vlastní nezávislé ovládání, své vlastní nastavení výkonu a druhu světla. Síla záblesku se měří převážně ve wattsekundách (Ws), což je jednotka ekvivalentní s joulem.\n\nTento typ studiového osvětlení obvykle využívá dvě \"žárovky\". První z nich - pilotní žárovka pomáhá fotografovi stanovit oblasti stínů a světel na scéně. U většiny kvalitnějších záblesků lze pilotní žárovku plynule ztlumit. Druhá je impulzní žárovka (výbojka), která se rozsvítí po stisknutí fotografické spouště. Pilotní lampa v tuto chvíli zhasne a rozsvítí se záblesková výbojka. Většina zábleskových světel na trhu poskytuje fotografovi regulaci výkonu výbojky (plynulé nebo stupňovité). Rozsah výkonu výbojky (zjednodušeně řečeno) určuje, v jakém rozsahu clony na fotoaparátu se fotograf bude moci pohybovat. Je velmi důležité, aby zábleskové světlo bylo propojeno (komunikovalo) současně s fotoaparátem. Za tímto účelem se používá speciální synchronizátor blesku nazývaný odpalovač zábleskových světel.\n\nPokud fotograf potřebuje fotografovat se záblesky v exteriérech bez přístupu k elektrické síti, existují i varianty zábleskových světel napájených z baterie. Jsou označovány DP-dual power, tyto světla lze využívat jak na focení v ateliérech 230V tak i pro exteriéry a napájet je pomocí přiložené baterie s vysokou kapacitou.\n\nJednoduchý monolight se minimálně skládá z napájecího zdroje, napájecího konektoru a výbojky. Většina však má společné funkce, jak je popsáno níže.\n\nVětšina zábleskových hlav má několik společných vlastností:\n\n\nKromě funkcí uvedených výše, může mít monolight také následující vlastnosti:\n\n\n\n\n\n\nMonolighty jsou fotografické blesky a z tohoto důvodu jsou některé úvahy stejné jako u standardního blesku. Hlavním údajem je směrné číslo. Každý monolight má své směrné číslo určující jeho rozsah k odpovídající citlivosti filmu. Obyčejná mylná představa je, že měření ve wattsekundách je údaj o světelném výkonu. To však není, označuje míru elektrické energie. Zatímco elektrická energie využívaná bleskem je obvykle nejdůležitějším faktorem, světelný výkon ovlivňuje účinnosti trubice blesku a kondenzátoru.\n\nKromě výkonu, se mohou ateliérové záblesky posuzovat ještě z dalších hledisek. Těmito hlavními faktory jsou: přenositelnost, konzistence, sada funkcí, ovládání blesků, dostupnost náhradních dílů a finanční náklady.\n\nZábleskové hlavy jsou obvykle větší než většina blesků určených k fotoaparátům. Jejich přenositelnost se posuzuje z několika hledisek:\n\nMonolighty jsou občas označovány jako monobloky vzhledem k tomu, že každý jednotlivý kontejnment obsahuje samostatné ovládání a zdroj energie. V důsledku toho monolighty obvykle váží více než blesk na fotoaparátu. Monolight se připevňuje na speciální stativ a musí být zohledněna jeho velikost a hmotnost. Velikost a hmotnost musí být zvažována u systémů „pack and head“, které obvykle obsahují o hodně těžší bateriový generátor elektrické energie.\n\nMonobloky jsou napájeny nezávisle, proto vyžadují individuální přívody energie. Práce s nimi se stává méně praktická v situacích, kdy není snadno dostupná elektrická zásuvka nebo jiný zdroj energie (akumulátor a podobně). Dodávají se ve výkonech od 40Ws do 1000Ws. Studiové blesky od výkonu 100Ws mají možnost regulace výkonu záblesků (1/1 až 1/8, 1/16 nebo 1/32).\n\nPro odpalování studiového blesku (synchronizaci) je možné použít synchronizační kabel, nebo bezdrátový odpalovač. Použití synchronizačního kabelu vyžaduje, aby zařízení bylo vybaveno synchronizačním terminálem s konektorem. Nejčastěji používanou synchronizací je pomocí takzvaného konektoru \"PC\", který kdysi byl na všech jednookých zrcadlovkách a profesionálním vybavení. V moderní době se vyskytuje na profesionálních digitálních zařízení, jako je například Nikon D200 nebo D300. Synchronizační kabel obvykle obsahuje různé konektory na každém konci: konektor PC pro připojení fotoaparátu a konektor pro generátor blesku. Synchronizační kabel je jednoduché řešení, které funguje se všemi standardními blesky. Umožňuje spouštět také záblesky, které jsou zakryté dekorativními prvky nebo jinými předměty, a které by nemusely reagovat na jiný způsob odpálení, například bleskem. Hlavní nevýhodou je přítomnost kabelu od fotoaparátu k blesku, což může být nepříjemné, pokud se světelnými zdroji často manipuluje.\n\nMísto kabelu lze k odpálení použít také bezdrátový signál. Většina moderních studiových blesků obsahuje čidlo, které reaguje na jiný záblesk a tím se synchronizuje jejich odpálení - toto umožňuje například při použití více světel použít pouze jeden odpalovač (přijímač a vysílač). Některé značky nabízejí infračervený vysílač, který se připojuje k sáňkám na fotoaparátu. Spouští se pak záblesky, které mají infračervený přijímač signálu. Platí, že vysílač a studiový blesk musí být mezi sebou kompatibilní. Dalším typem jsou rádiové vysílače / přijímače pracující na stejném principu. Vysílací modul se umísťuje na sáňky fotoaparátu a přijímací modul spustí záblesk. Rozsah takového systému je větší (až na desítky metrů). Většina studiových blesků obsahuje čidlo citlivé na světelný záblesk, které funguje jako spoušť. Když bleskne první blesk, další se spustí okamžitě. Studiová záblesky tak mohou být spouštěny pomocí vestavěného blesku na fotoaparátu, ale musí být nastavena dostatečně nízká intenzita, aby nedocházelo ke světelnému konfliktu ve snímané scéně, ale zároveň musí být dostatečně silný, aby záblesky odpálil.\n\nKonzistence zábleskových světel se posuzuje podle světelného výkonu jednotek od záblesku k záblesku. Dobrý monolight se bude mezi jednotlivými záblesky jen velmi málo. Monolighty, které se značně liší (o více než 1/5 na clonové číslo), se označují jako nekonzistentní. Nekonzistentní monolighty vzhledem k proměnným světelným výkonům prakticky neumožňují vypočítat odpovídající clonu.\n\nVzhledem k tomu, že monobloky často mění kapacitu náboje kondenzátoru v důsledku změny světelného výkonu, může nižší napětí v zábleskové výbojce ovlivnit barevnou teplotu blesku. Některé jednotky mají elektroniku pro kompenzaci a prostřednictvím výkonového rozsahu udržují stabilní barevnou teplotu.\n\nFunkční vlastnosti zábleskové hlavy z ní činí více univerzální nástroj, ale platí, že čím více funkcí, tím také dražší. Dobrý monoblok obecně má všechny vlastnosti uvedené výše v odstavci \"Společné vlastnosti\".\n\nMusí se svažovat také dostupnost náhradních dílů a příslušenství pro studiové záblesky. Monobloky mainstreamových společností mají obecně vyšší dostupnost dílů a příslušenství na více místech, než méně frekventované značky. To je důležité hledisko při používání monolightů při práci v terénu na různých místech ().\n\nChce-li fotograf ušetřit, může si pořídit namísto záblsekové hlavy systémové blesky externí. Mezi značky vyrábějící systémové blesky patří Canon (například model Canon Speedlite 430EX II), Metz, Nissin ale například i čínské Yongnuo. Při použití neoriginálních blesků se však fotograf vystavuje riziku, že blesk nebude plně spolupracovat s tělem fotoaparátu, ať už jde o TTL informace, informace o zoomování hlavy či o AF paprsek. Velmi často se však používají tyto blesky jako alternativa pro studiové záblesky, kde jejich vysoký výkon a manuální mód dokáží velice dobře suplovat drahé a rozměrné studiové záblesky.\n\n"}
{"id": "836359", "url": "https://cs.wikipedia.org/wiki?curid=836359", "title": "Seznam hor a kopců v okrese Česká Lípa", "text": "Seznam hor a kopců v okrese Česká Lípa\n\nSeznam vrcholů v okrese Česká Lípa obsahuje hory a kopce, jejichž nejvyšší vrchol má nadmořskou výšku nad 600 metrů na Českolipsku.\n\nDo okresu Česká Lípa na severu Čech zasahují geomorfologicky tři subprovincie - Česká tabule, Krušnohorská subprovincie a Sudetská, resp. Krkonošsko-jesenická subprovincie. Nejvyšší vrcholy okresu se nalézají v Lužických horách, ani jeden z nich nedosahuje výšky 1000 metrů. Nejvyšší horou je Luž na severu okresu, hraniční česko-německá hora vysoká 793 metrů. \n\nDo okresu Česká Lípa zasahují geomorfologicky tři subprovincie České vysočiny\n\nJsou zde uvedeny všechny vrcholy nad 600 metrů. Na hranicích okresu leží několik kopců, jejichž svahy či vedlejší vrchol přesahují tuto výšku, ale jejichž hlavní vrchol je mimo okres Česká Lípa (např. Hvozd či Tlustec). Tyto kopce zde nejsou zahrnuty.\n\n\n"}
{"id": "836364", "url": "https://cs.wikipedia.org/wiki?curid=836364", "title": "Maďarské kresťanskodemokratické hnutie", "text": "Maďarské kresťanskodemokratické hnutie\n\nMaďarské kresťanskodemokratické hnutie (maďarsky Magyar Kereszténydemokrata Mozgalom, zkratka MKDH, maďarsky MKDM) byla československá a slovenská politická strana, vzniklá roku 1990 jako platforma reprezentující část maďarské etnické menšiny v Československu. Po rozdělení ČSFR působila strana jen na Slovensku a roku 1998 se sloučila do Strany maďarské koalice.\n\nVznik strany se datuje do ledna 1990, kdy krátce po sametové revoluci založila skupina katolických maďarských intelektuálů samostatnou politickou platformu. Prvním předsedou hnutí se stal Kálmán Janics, od roku 1991 stál v čele MKDH Béla Bugár. Ideologicky šlo o stranu obhajoby menšinových etnických zájmů s prvky národního a křesťanského demokratismu a konzervativních hodnot se sociálním akcentem. Vznik MKDH probíhal paralelně s ustavením dalšího převážně maďarského politického hnutí Együttélés (Spolužitie). Obě tyto nové formace upřednostňovaly samostatnou politickou aktivitu maďarské menšiny a v tom se odlišovaly od koncepce, kterou vyznávala Maďarská nezávislá iniciativa, vázaná na hnutí Verejnosť proti násiliu. \nVe volbách v roce 1990 a opětovně v roce 1992 uzavřelo MKDH koalici s hnutím Együttélés (v roce 1992 ke koalici navíc přistoupila i formace Maďarská ľudová strana, která se toho roku oddělila od MKDH) a získalo mandáty v Slovenské národní radě i v obou komorách Federálního shromáždění. V roce 1992 se počet členů MKDH uváděl na cca 8000.\n\nPo zániku Československa působilo MKDH výlučně na Slovensku (již předtím ale volební zisky koalice MKDH-Együttélés v českých zemích byly zanedbatelné). V slovenských parlamentních volbách roku 1994 utvořilo MKDH a další maďarské politické formace střechovou platformu Maďarská koalícia, která získala 10,18 % hlasů a 17 mandátů v Národní radě SR. V roku 1998 splynulo MKDH s dalšími politickými stranami maďarské menšiny trvale do Strany maďarské koalice, nyní již nikoliv jen \"ad hoc\" volební koalice ale permanentní politické strany. \n\n\n\n"}
{"id": "836372", "url": "https://cs.wikipedia.org/wiki?curid=836372", "title": "Kačírek (rozcestník)", "text": "Kačírek (rozcestník)\n\nKačírek může být:\n\n"}
{"id": "836374", "url": "https://cs.wikipedia.org/wiki?curid=836374", "title": "Maďarská nezávislá iniciativa", "text": "Maďarská nezávislá iniciativa\n\nMaďarská nezávislá iniciativa (maďarsky Független Magyar Kezdeményezés, slovensky Maďarská nezávislá iniciatíva zkratka MNI, maďarsky FMK) byla československá a slovenská politická strana, vzniklá roku 1989 jako platforma reprezentující část maďarské etnické menšiny v Československu. V roce 1992 se transformovala do Maďarské občanské strany, jež pak po rozdělení ČSFR působila jen na Slovensku a roku 1998 se sloučila do Strany maďarské koalice.\n\nVznik strany se datuje do 18. listopadu 1989, kdy ji krátce po sametové revoluci na schůzce v Šaľe založila skupina maďarských aktivistů. 23.- 24. února 1990 se konalo 1. valné shromáždění MNI v Komárně. Ideologicky šlo o stranu obhajoby menšinových etnických zájmů s liberální orientací. V jejích řadách působili intelektuálové ale i dělníci. Působila jako paralelní hnutí v řadách etnických Maďarů k hnutí Verejnosť proti násiliu (VPN). S touto koncepcí úzké spolupráce s VPN ale nesouhlasily další názorové proudy v maďarské menšině a proto vznikly i jiné politické subjekty, působící zcela nezávisle a silněji akcentující obhajobu menšinových zájmů, jako hnutí Együttélés (Spolužitie) nebo Maďarské kresťanskodemokratické hnutie. Předsedou MNI se stal Károly Tóth, od roku června 1990 stál v jejím čele László A. Nagy (* 1948). Mezi zakladateli MNI byl i László Szigeti. \nDíky alianci s VPN se MNI brzy po listopadu zapojila do exekutivní moci. V prosinci 1989 se její předák Alexander Varga stal místopředsedou slovenské vlády (vláda Milana Čiče). Už v procesu kooptací počátkem roku 1990 získala i své poslance ve Federálním shromáždění a analogicky i v Slovenské národní radě. Ve volbách roku 1990 kandidovala MNI v koalici s VPN a získala čtyři poslanecké mandáty ve Federálním shromáždění a pět v Slovenské národní radě. Její člen Gábor Zászlós se stal místopředsedou vlády SR (první vláda Vladimíra Mečiara). Získala také posty náměstků ministrů slovenské vlády.\n\nV roce 1992 se MNI přetvořila (paralelně s procesem transformace dalších revolučních hnutí v Československu jako VPN a Občanské fórum) na politickou stranu Maďarská občanská strana, která pak samostatně působila na Slovensku i po zániku Československa a v roce 1998 splynula s dalšími politickými stranami maďarské menšiny trvale do Strany maďarské koalice.\n\n"}
{"id": "836379", "url": "https://cs.wikipedia.org/wiki?curid=836379", "title": "Magyar Polgári Párt – Maďarská občianska strana", "text": "Magyar Polgári Párt – Maďarská občianska strana\n\nMagyar Polgári Párt - Maďarská občianska strana (česky Maďarská občanská strana, zkratka MOS, maďarsky MPP) byla československá a slovenská politická strana, vzniklá roku 1992 jako platforma reprezentující část maďarské etnické menšiny v Československu transformací z původní porevoluční Maďarské nezávislé iniciativy. Po rozdělení ČSFR působila jen na Slovensku a roku 1998 se sloučila do Strany maďarské koalice.\n\nStrana vznikla roku 1992 přejmenováním a transformací dosud volného politického hnutí Maďarská nezávislá iniciativa (MNI) na standardní politickou stranu. Zatímco v období let 1990–1992 měla MNI parlamentní i vládní zastoupení, úzce spolupracovala s dominantním slovenským politickým subjektem Verejnosť proti násiliu (s nímž ve volbách roku 1990 kandidovala v koalici), nyní její vliv poklesl. Ve volbách v červnu 1992 kandidovala samostatně (zatímco další politické proudy maďarského etnika, hnutí Együttélés (Spolužitie) a Maďarské kresťanskodemokratické hnutie utvořily koalici) a do Slovenské národní rady získala 2,29 % hlasů a nedosáhla na poslanecké mandáty. Obdobně se mírně nad 2 % pohybovaly její zisky do obou komor Federálního shromáždění.\n\nSamostatně působila i po zániku Československa, nyní jen na Slovensku. V slovenských komunálních volbách v roce 1994 získala 62 postů primátorů a starostů a celkem 812 mandátů v zastupitelstvech. V slovenských parlamentních volbách roku 1994 utvořila MOS a další maďarské politické formace střechovou platformu Maďarská koalícia, která získala 10,18 % hlasů a 17 mandátů v Národní radě SR. V roku 1998 splynula MOS s dalšími politickými stranami maďarské menšiny trvale do Strany maďarské koalice, nyní již nikoliv jen \"ad hoc\" volební koalice ale permanentní politické strany.\n\n\n\n"}
{"id": "836388", "url": "https://cs.wikipedia.org/wiki?curid=836388", "title": "Alcide De Gasperi", "text": "Alcide De Gasperi\n\nAlcide De Gasperi (3. dubna 1881 – 19. srpna 1954) byl italský politik, jedna z klíčových politických osobností Itálie ve 20. století. V letech 1945–1953 byl premiérem Itálie, v letech 1944–1946 a 1951–1953 ministrem zahraničních věcí, v letech 1946–1947 ministrem vnitra. Byl zakladatelem italské Křesťanskodemokratické strany (\"Democrazia Cristiana\"), kterou vedl v letech 1944–1946 a 1953–1954. Spolu s Robertem Schumanem a Konrádem Adenaurem byl hlavním konstruktérem projektu evropské integrace.\n\nNarodil se v Trentu, které v té době patřilo k Rakousku-Uhersku. Vystudoval filologii na Vídeňské univerzitě. Politicky aktivní byl již za Rakouska-Uherska. Od mládí byl silně věřícím katolíkem hledajícím pro katolicismus i politický výraz. Velmi ho v tom ovlivnila encyklika Rerum Novarum papeže Lva XIII. z roku 1891. Druhým jeho politickým programem byl boj proti germanizaci Trenta, za uchování italského jazyka a připojení Trenta k Itálii.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Tyrolsko 22. Usedl do poslanecké frakce Italská lidová strana. Ve vídeňském parlamentu setrval do zániku monarchie.\n\nSen se mu splnil po první světové válce, kdy Trento připadlo Itálii. Roku 1919 patřil k zakladatelům Italské lidové strany (\"Partito Popolare Italiano\"), za kterou byl v parlamentu v letech 1921–1924. Podporoval účast své strany v první Mussoliniho vládě roku 1922. Brzy však začal kritizovat násilné činy fašistů a jejich útoky na ústavu. Roku 1924 stanul v čele antifašistické skupiny uvnitř Lidové strany. Roku 1926 Mussolini celou Lidovou stranu zakázal a De Gasperi byl odsouzen ke čtyřem letům vězení. Díky intervenci Vatikánu byl propuštěn po roce a půl. Následně se na čtrnáct let stal knihovníkem Vatikánské knihovny. Zde promýšlel nový koncept křesťanskodemokratického hnutí. Roku 1943 vydal spis \"Ideje pro obnovu\" (\"Idee ricostruttive\"), který se stal programovým základem nové strany, jež vznikla roku 1944, a jejímž prvním předsedou (generálním tajemníkem) se De Gasperi stal. Strana se stala na dlouhou dobu klíčovým subjektem italského politického systému, křeslo premiéra držela nepřetržitě 36 let. Sám De Gasperi v něm seděl osm let, přestože přitom vedl osm různých kabinetů, do nichž neváhal pozvat ani komunisty. Během té doby přijal řadu klíčových rozhodnutí – roku 1946 se Itálie stala republikou (po referendu, v němž se pro pád monarchie vyslovilo 54 procent Italů), roku 1947 podepsal mírovou smlouvu zajišťující Itálii plnou suverenitu navzdory fašistické minulosti (jedinou ztrátou byla část území postoupená Jugoslávii), ve stejném roce přijal Marshallův plán, roku 1949 spoluzakládal NATO a posléze i instituce, z nichž se zrodila Evropská unie.\n\nVelké podpory se mu dostávalo od USA, které v něm viděly politika, jenž jako jediný může vystavět hráz komunismu v Itálii – Komunistická strana Itálie byla nejsilnější komunistickou stranou v západní Evropě. Díky tomu od Američanů získal mimořádnou hospodářskou pomoc, která zvyšovala jeho vliv a popularitu. Na žádost USA také roku 1947 vypudil komunisty a levicovější socialisty z vlády. Američané se obávali, že pokud by levice vyhrála v Itálii volby roku 1948, spadne Apeninský poloostrov do rodícího se východního bloku, a proto CIA zajišťovala přísun finančních prostředků nekomunistickým silám a volební kampaň toho roku vynikala mimořádnou agresivitou a fanatismem. Silně se do nich zapojili i Italoameričané, včetně populárního zpěváka Franka Sinatry, který Italy oslovoval na rozhlasové stanici Hlas Ameriky. Zvláštní přízeň De Gasperi získal u Claire Booth Luce, majitele týdeníku Time, který publikoval o De Gasperim oslavné články. Křesťanští demokraté nakonec zvítězili se 48 procenty hlasů, což byl již navždy jejich nejlepší volební výsledek. Nasměroval Itálii na příští léta do západní části světa rozděleného železnou oponou. De Gasperiho vláda se pak posunula více doprava, což vyvolalo pnutí uvnitř Křesťanskodemokratické strany, jejíž sociálnější křídlo neslo tento vývoj nelibě. Po volbách roku 1953 De Gasperi další vládu sestavit nedokázal a rezignoval. Dne 11. května 1954 se stal předsedou Evropského parlamentu. Tři měsíce na to zemřel.\n\n\n"}
{"id": "836389", "url": "https://cs.wikipedia.org/wiki?curid=836389", "title": "Giuseppe Pella", "text": "Giuseppe Pella\n\nGiuseppe Pella (18. dubna 1902 – 31. května 1981) byl italský křesťanskodemokratický politik. V letech 1953–1954 byl premiérem Itálie, v letech 1953–1954 a 1957–1960 byl ministrem zahraničních věcí, v letech 1947–1954, 1960–1962 a krátce roku 1972 ministrem financí a dalších ekonomických ministerstev (ministerstvo národního pokladu, ministerstvo rozpočtu, ministerstvo ekonomické rovnováhy). Od roku 1954–1956 byl předsedou Evropského parlamentu.\n\nDo funkce premiéra se dostal roku 1953, když výsledek voleb zablokoval politickou scénu a on byl pověřen sestavit přechodnou vládu. Během krátké doby její existence nicméně stihl vyvolat spor s Titovou Jugoslávií o Terst, který měl po druhé světové válce status nezávislého území.\n\nPatřil k pravicovému křídlu Křesťanskodemokratické strany (\"Democrazia Cristiana\"). Byl znám pro své liberální a monetaristické názory, které vyvolávaly odpor i u části jeho spolustraníků. Byl protivníkem koalice Křesťanskodemokratické strany se socialisty, na protest proti této spolupráci roku 1972 opustil politiku.\n\n"}
{"id": "836390", "url": "https://cs.wikipedia.org/wiki?curid=836390", "title": "Adone Zoli", "text": "Adone Zoli\n\nAdone Zoli (16. prosince 1887 – 20. února 1960) byl italský křesťanskodemokratický politik. V letech 1957–1958 byl premiérem Itálie, v letech 1951–1953 ministrem spravedlnosti, roku 1954 ministrem financí, v letech 1956–1958 ministrem rozpočtu. V letech 1948–1960 byl senátorem. Byl představitelem Křesťanskodemokratické strany (\"Democrazia Cristiana\").\n\nOdmítl, aby se křesťanskodemokratická vláda musela opírat o hlasy neofašistického Italského sociálního hnutí (\"Movimento Sociale Italiano\"), a byl tak premiérem jen přechodného kabinetu čekajícího na nové volby roku 1958. Byl jediným italským senátorem, kterému se podařilo získat pozici premiéra.\n\n"}
{"id": "836392", "url": "https://cs.wikipedia.org/wiki?curid=836392", "title": "Giovanni Leone", "text": "Giovanni Leone\n\nGiovanni Leone (3. listopadu 1908 – 9. listopadu 2001) byl italský křesťanskodemokratický politik. V letech 1963 a 1968 byl dvakrát krátce premiérem Itálie. V letech 1971–1978 byl prezidentem republiky. Byl představitelem Křesťanskodemokratické strany (\"Democrazia Cristiana\"). Na funkci prezidenta musel rezignovat po tzv. skandálu Lockheed.\n\n"}
{"id": "836394", "url": "https://cs.wikipedia.org/wiki?curid=836394", "title": "Emilio Colombo", "text": "Emilio Colombo\n\nEmilio Colombo (11. dubna 1920 – 24. června 2013) byl italský křesťanskodemokratický politik. V letech 1970-1972 byl premiérem Itálie. V letech 1955–1958 ministrem zemědělství, v letech 1958–1959 ministrem zahraničního obchodu, v letech 1959–1963 ministrem průmyslu, v letech 1963–1970, 1972 a 1974–1976 ministrem národního pokladu, 1968 a 1987–1988 ministrem rozpočtu,1971–1972 ministrem spravedlnosti, 1972–1973 ministrem bez portfeje, 1973–1974 a 1988–1989 ministrem financí, 1980–1983 a 1992–1993 ministrem zahraničí. Od roku 1977-1979 byl předsedou Evropského parlamentu. Byl představitelem Křesťanskodemokratické strany (\"Democrazia Cristiana\"). Byl jmenován doživotním senátorem. Roku 2003 zveřejnil informaci, že je homosexuál. \n\n"}
{"id": "836398", "url": "https://cs.wikipedia.org/wiki?curid=836398", "title": "Abdulaziz", "text": "Abdulaziz\n\nAbdulaziz (jiné přepisy Abdülaziz, Abdü 'l-Aziz, arab.\"Abd al-Azíz, Abdu 'l-Azíz\", arab. nepřesně \"Abdul Azíz\", arab. nepřesně \"Abdulazíz\"; 9. února 1830 Konstantinopol – 4. června 1876, Konstantinopol) byl turecký sultán. Zpočátku jako přívrženec západu v Osmanské říši zavedl několik školních a administrativních reforem. Byl první osmanský sultán, který osobně navštívil západní Evropu. Od tohoto směřování se odklonil po smrti osvícenských vezírů Fuada a Aliho paši, začal prosazovat absolutistický způsob vlády, větší vliv islámu na říši a orientaci na Německo a Rusko. Při převratu v květnu 1876 byl svržen a krátce na to pravděpodobně zavražděn.\n\nSultán Abdulaziz měl 5 manželek:\nS konkubínou Dürrünev měl jednoho syna a dvě dcery:\nS konkubínou Hayranidil měl syna a dceru:\nS konkubínou Edadil měl dva syny a jednu dceru:\nS konkubínou Neşerek měl syna a dceru:\nS konkubínou Gevheri měl syna a dceru:\n"}
{"id": "836402", "url": "https://cs.wikipedia.org/wiki?curid=836402", "title": "Maďarská ľudová strana", "text": "Maďarská ľudová strana\n\nMaďarská ľudová strana (maďarsky Magyar Néppárt, zkratka MĽS, maďarsky MNP) byla československá a slovenská politická strana, vzniklá roku 1991 jako platforma reprezentující část maďarské etnické menšiny v Československu. \n\nVznik strany se datuje do prosince 1991, kdy se od formace Maďarské kresťanskodemokratické hnutie odtrhla skupina politiků okolo Gyuly Popélyho a založila vlastní politický subjekt s Popélym jako předsedou. V následných volbách v červnu 1992 ovšem MĽS přistoupila ke koalici s hnutím Együttélés (Spolužitie) a Maďarským křesťanskodemokratickým hnutím, nicméně vymínila si, že její kandidáti budou na kandidátní listině této koalice jen na symbolických, nevolitelných místech. Strana zůstala okrajovým subjektem. V slovenských komunálních volbách roku 1994 získala v celém státu jen 4 mandáty. \n\n"}
{"id": "836406", "url": "https://cs.wikipedia.org/wiki?curid=836406", "title": "Maďarské ľudové hnutie za zmierenie a prosperitu", "text": "Maďarské ľudové hnutie za zmierenie a prosperitu\n\nMaďarské ľudové hnutie za zmierenie a prosperitu (maďarsky Magyar Népi Mozgalom a Megbékélésért és a Jólétért, česky \"Maďarské lidové hnutí za smíření a prosperitu\", zkratka MĽHZP) byla slovenská politická strana, vzniklá roku 1995 jako platforma reprezentující část maďarské etnické menšiny.\n\nVznik strany se datuje do října 1995, kdy bývalý československý poslanec a místopředseda hnutí Együttélés (Spolužitie) Juraj Gyimesi založil nový politický subjekt. Gyimesi se během 90. let postupně distancoval od hlavního proudu politické reprezentace maďarské menšiny na Slovensku. V únoru 1995 označil Maďarské křesťanskodemokratické hnutí za platformu ovládanou extrémní pravicí. V březnu 1995 byl vyloučen z hnutí Együttélés. Jeho nová strana se pak definovala jako subjekt blízký tehdy vládnímu HZDS. V slovenských parlamentních volbách roku 1998 Maďarské ľudové hnutie za zmierenie a prosperitu získalo jen 0,19 % hlasů. Po volebním neúspěchu aktivita strany ustala. \n"}
{"id": "836409", "url": "https://cs.wikipedia.org/wiki?curid=836409", "title": "Gruzie na Letních olympijských hrách 2004", "text": "Gruzie na Letních olympijských hrách 2004\n\nGruzie se účastnila Letní olympiády 2004. Zastupovalo ji 32 sportovců v 10 sportech.\n\n"}
{"id": "836410", "url": "https://cs.wikipedia.org/wiki?curid=836410", "title": "Lars Korvald", "text": "Lars Korvald\n\nLars Korvald (29. dubna 1916 – 4. července 2006) byl norský politik. V letech 1972–1973 byl premiérem Norska. V letech 1969–1972 byl předsedou norského parlamentu. Byl představitelem Křesťanské lidové strany (\"Kristelig Folkeparti\"), jejímž předsedou byl v letech 1967–1975 a 1977–1979. Byl prvním představitelem této strany, který se stal norským ministerským předsedou.\n\nJeho kabinet vznikl poté, co Trygve Bratteli rezignoval na premiérskou pozici po neúspěšném referendu o vstupu Norska do Evropského hospodářského společenství.\n\n\n"}
{"id": "836411", "url": "https://cs.wikipedia.org/wiki?curid=836411", "title": "Jan Peder Syse", "text": "Jan Peder Syse\n\nJan Peder Syse (25. listopadu 1930 – 17. září 1997) byl norský politik a právník. V letech 1989-1990 byl premiérem Norska. V letech 1983–1985 byl ministrem průmyslu, v letech 1993–1997 předsedou norského parlamentu. Byl představitelem Konzervativní strany, jejímž předsedou byl v letech 1988–1991. \n\nByl znám svou strategií co nejužší spolupráce skandinávských zemí s pobaltskými státy poté, co na počátku 90. let opustily Sovětský svaz. Jeho cílem bylo vymanit je z ruského vlivu a začlenit do severoevropského kulturně-ekonomického prostoru.\n\n"}
{"id": "836414", "url": "https://cs.wikipedia.org/wiki?curid=836414", "title": "Aleksander Fredro", "text": "Aleksander Fredro\n\nAleksander Fredro (20. června 1793, Surochów, Jarosław – 15. července 1876, Lvov) byl polský dramatik a spisovatel období romantismu.\n\nHrabě Fredro bojoval na francouzské straně v napoleonských válkách a účastnil se vojenského odporu proti rakousko-uherské nadvládě v Haliči. Psal komedie s politickými pointami a jeho postavy zastupovaly stereotypní polské charaktery. Velkou popularitu získalo jeho dílo až po jeho smrti. Dnes je uznáván jako polský Molière. Publikoval také básně a pohádky.\n\nV roce 1828 se oženil se šlechtičnou Zofií Jabłonowskou a narodil se jim syn Jan Aleksander Fredro a dcera Zofia Szeptycka. Aleksander Fredro je pochován v kryptě svého rodu v římskokatolickém kostele Nanebevzetí Panny Marie v ukrajinském městě Rudki.\n\n\n\n"}
{"id": "836415", "url": "https://cs.wikipedia.org/wiki?curid=836415", "title": "Thorbjørn Jagland", "text": "Thorbjørn Jagland\n\nThorbjørn Jagland, původním jménem Thorbjørn Johansen (* 5. listopadu 1950) je norský sociálnědemokratický politik. V letech 1996–1997 byl premiérem Norska. V letech 2000–2001 byl ministrem zahraničních věcí, v letech 2005–2009 předsedou norského parlamentu. Byl představitelem Norské strany práce, jejímž předsedou byl v letech 1992–2002. Od roku 2009 je generálním tajemníkem Rady Evropy, od stejného roku je předsedou norského Nobelova výboru, který rozhoduje o udílení Nobelových cen za mír. Patřil k hlavním strůjcům udělení Nobelovy ceny míru Baracku Obamovi v roce 2009 a Evropské unii v roce 2012.\n\nDo pozice premiéra nastoupil rok před koncem volebního období, poté co premiérka Gro Harlem Brundtlandová opustila politiku. Cílem jeho kabinetu bylo krom tradiční sociálnědemokratické politiky posílit boj s alkoholem, drogami a kriminalitou a také masivně podpořit rozvoj a šíření moderních komunikačních technologií do norské společnosti, zejména do školství. Jeho kabinet však čelil též několika skandálům. Ministr plánování Terje Rød Larsen byl nucen rezignovat již po 35 dnech, poté co vyšly najevo nesrovnalosti v jeho platbě daní. Ministr energetiky Grete Faremo musel zase podat demisi poté, co tajná policie začala vyšetřovat jeho dřívější aktivity na ministerstvu spravedlnosti. Před volbami roku 1997 Jagland prohlásil, že nebude usilovat o post premiéra, pokud ve volbách jeho strana nezíská minimálně 36,9 procent hlasů. Labouristé však nakonec získali \"jen\" 35 procent hlasů, což jim sice přineslo tradiční volební vítězství, avšak nikoli akceschopnou parlamentní většinu. Proto Jagland splnil slib a přepustil pozici premiéra křesťanskému demokratovi Kjell Magne Bondevikovi. To vyvolalo ostrou kritiku uvnitř sociálnědemokratické strany, například od bývalé premiérky Gro Harlem Brundtlandové, která dle svých vlastních slov prvně ve svém životě někoho nazvala hlupákem. Vytvořila se silná vnitřní opozice uvnitř Strany práce, do jejíhož čela se postavil Jens Stoltenberg. Po dalších ztrátách v obecních volbách roku 1999, byl Stoltenberg jmenován volebním lídrem. Za dva roky Jagland ztratil i křeslo šéfa strany. Stoltenberg ho ovšem jmenoval ministrem zahraničí ve své nové vládě. I v této funkci ovšem Jaglanda dostihl skandál, to když v televizním rozhovoru užil veselé slovní hříčky \"Bongo fra Kongo\", když hovořil o návštěvě prezidenta Gabunu Omara Bonga. Vysloužil si kritiku za rasismus a zesměšňování afrického politika. V druhé Stoltenbergově vládě roku 2005 již Jagland nezasedl a stal se předsedou Stortingu, norského parlamentu.\n\nBěhem své kariéry byl Jagland často terčem žertů médií, politických protivníků a někdy i spolustraníků zdůrazňujících jeho údajnou nižší kompetentnost, mimo jiné proto, že kdysi nedostudoval ekonomii. Čelil též pomluvám o svých blízkých kontaktech s KGB, v jejichž šíření sehrálo značnou roli heslo na anglické wikipedii.\n\nJe znám jako zastánce vstupu Norska do Evropské unie (Norsko se na rozdíl od ostatních skandinávských zemí nikdy členem EU nestalo, a to díky několika referendům, v nichž Norové vstup odmítli).\n\n\n"}
{"id": "836419", "url": "https://cs.wikipedia.org/wiki?curid=836419", "title": "Josef Hráský", "text": "Josef Hráský\n\nJosef Hráský (31. prosince 1905, Slavoňov – 20. října 1981, Praha) byl český archivář.\n\nNarodil se v rodině venkovského učitele. Střední školu absolvoval v Náchodě. V letech 1924–1928 vystudoval na filozofické fakultě Karlovy univerzitě v Praze obory historie a zeměpis. Studium roku 1929 zakončil doktorátem, s disertační prací na téma \"Nové Město nad Metují v letech 1501-1634\". O tři roky později v době let 1931–1934 absolvoval kurs na Státní archivní škole.\nOd roku 1931 zároveň pracoval v Ústředním archivu ministerstva vnitra, kde setrval až do roku 1951. V roce 1937 se stal vrchním komisařem archivní a knihovní služby a vedoucím konzervace archiválií, následně v roce 1942 pak odborovým radou. V období 1946–1950 působil na Státní archivní škole. O rok dříve se rovněž stal členem archivní komise při Ministerstvu školství a osvěty. V období nacistické okupace byl pronásledován kvůli své židovské manželce Martě, rozené Pickové (1913-2001) z Nového Města nad Metují. Následně v letech 1942-1943 pracoval jako skladník a pomocný dělník v Praze, v letech 1944–1945 byl umístěn do kárného pracovního a koncentračního tábora Klein Stein u Opolí v\nPolsku a s postupující frontou převezen do Německa (Osterode am Harz), kde se spřátelil s archivářem Františkem Holcem. Po válce se vrátil na své místo do Archivu ministerstva vnitra, v roce 1951 byl propuštěn ze zaměstnání z důvodů odmítnutí vstupu do KSČ a emigrace svého bratra. Poté pracoval devět let jako dělník v podniku Meopta v Praze-Modřanech. Zároveň se stal badatelem Archivu hlavního města Prahy, nashromáždil velké množství excerpt. V roce 1960 získal práci ve Státním židovském muzeu, kde pracoval nejdříve jako konzervátor, v roce 1968 jako náměstek ředitele a do roku 1971 jako vedoucí sbírkového oddělení.\n\nVe své archivní praxi se zabýval pořádáním a katalogizací listin zrušených klášterů. Byl znalcem pražských cechů, konkrétně zlatníků, stříbrníků a cínařů. S Václavem Husou přebíral spisy apelačního soudu v Praze. Za druhé světové války do své internace řídil přemisťování archiválií. Je rovněž autorem inventáře kapucínského archivu na Hradčanech a soupisu cechovních privilegií v České dvorské kanceláři. K robotním seznamům vydávaným v letech 1941–1942 vypracoval místní rejstříky (konkrétně se jedná o kraje Berounský, Boleslavský, Budějovický, Bydžovský, Čáslavský, Hradecký, Chrudimský, Klatovský a Kouřimský).\n\nRodinnou sbírku starožitností, zejména drobných judaik z manželčina dědictví rodiny Picků, vyvražděné nacisty, rozdělil jako dary mezi sbírky Židovského muzea v Praze, Národního muzea v Praze a Židovského muzea v New Yorku.\n"}
{"id": "836420", "url": "https://cs.wikipedia.org/wiki?curid=836420", "title": "Gruzie na Letních olympijských hrách 2000", "text": "Gruzie na Letních olympijských hrách 2000\n\nGruzie se účastnila Letní olympiády 2000. Zastupovalo ji 36 sportovců (27 mužů a 9 žen) v 12 sportech.\n\n"}
{"id": "836422", "url": "https://cs.wikipedia.org/wiki?curid=836422", "title": "Hráský", "text": "Hráský\n\nPříjmení Hráský nosí více různých osobností:\n\n"}
{"id": "836423", "url": "https://cs.wikipedia.org/wiki?curid=836423", "title": "Gruzie na Letních olympijských hrách 1996", "text": "Gruzie na Letních olympijských hrách 1996\n\nGruzie se účastnila Letní olympiády 1996. Zastupovalo ji 36 sportovců (27 mužů a 9 žen) v 12 sportech.\n\n"}
{"id": "836424", "url": "https://cs.wikipedia.org/wiki?curid=836424", "title": "Lara Croft – Tomb Raider", "text": "Lara Croft – Tomb Raider\n\nLara Croft – Tomb Raider je dobrodružný film natočený podle populární herní série \"Tomb Raider\". Režíroval jej Simon West a do hlavní role archeoložky Lary Croft byla obsazena Angelina Jolie. V amerických kinech měl film premiéru 11. června 2001, do českých kin pak vstoupil 23. srpna 2001. Film se stal s tržbami 275 miliónů dolarů nejúspěšnější filmovou adaptací počítačové hry. O tento primát jej připravil až v roce 2010 film s tržbami 335 miliónů dolarů. Přijetí filmu u odborníků bylo vesměs negativní, kritizována byla lajdácká režie i akční sekvence působící dojmem videohry. Výkon Angeliny Jolie v hlavní roli byl ale chválen.\n\nVolné pokračování s názvem \"\" přišlo do kin v roce 2003.\n\nLara Croft (Angelina Jolie) žije sama ve svém honosném venkovském sídle v Anglii. Oficiálně pracuje jako fotoreportérka, ale ve skutečnosti je lovkyně pokladů a pátrá po ztraceném dědictví minulosti. Ve svém domě podstupuje náročný trénink, což zahrnuje třeba i souboj s dálkově řízeným robotem, kterého vytvořil počítačový génius Bryce.\n\nLařino nové dobrodružství začíná jednu noc, kdy zrovna sní o svém zemřelém a stále postrádaném otci. Díky jeho láskyplné výchově se Lara dokázala vyrovnat se ztrátou matky, na kterou si nevzpomíná. Otec Laře kdysi v knihovně vyprávěl o zvláštní planetární konstelaci, kdy se všechny planety seřadí do jedné linie. To se stává jednou za 5000 let. Najednou Lara slyší tikání hodin. Tento zvuk jí navede do tajné místnosti, kde najde zvláštní hodiny. Nesou symbol Vševidoucího oka. Zároveň si Lara uvědomí, že hodiny odpočítávají čas k okamžiku, kdy dojde ke zmíněné planetární konjunkci.\n\nLara se jde o svém nálezu poradit s bývalým přítelem svého otce, ten jí odkáže na právníka jménem Powell. Když dorazí do jeho dekadentního sídla, je mezí ním a Larou znát určité \"sexuální napětí\", později se z něj ovšem vyklube nelítostný protivník. Powell zná význam hodin, ale Laře nic významného nesdělí a nechá jí odejít. Když poté Lara zpátky ve svém domě trénuje bungee-jumping, je dům přepadem ozbrojenými muži v čele s Powellem. Lara se sice vypořádá s většinou ozbrojenců, ale krádeži hodin zabránit nedokáže.\n\nDalší den je Laře doručen dopis od jejího otce. Napsal jej těsně před svou smrtí a zařídil, aby byl doručen právě v den planetární konjunkce. Dopis obsahuje citát z knihy Williama Blakea. Lara vyhledá příslušnou knihu v knihovně a v jejím hřbetě znovu najde symbol Vševidoucího oka. Spolu s ním je tam vysvětlující zpráva od jejího otce. Objasňuje, že hodiny jsou klíčem k Trojúhelníku, který svému majiteli propůjčí schopnost ovládání času. Trojúhelník byl ale kdysi \"Lidmi světla\" (Ilumináti, jejichž symbolem je právě Vševidoucí oko), rozlomen na dvě části, aby se zabránilo jeho zneužití. Lařin otec dále píše, že první část trojúhelníku je ukryta v chrámu Ta Prohm v Kambodži a upozorňuje Laru na jasmín, který tam roste a střeží tajný vstup do chrámu.\n\nKdyž Lara dorazí do Kambodže, Powell už je na místě a snaží se do chrámu probourat. Po jeho boku je i bývalý Lařin přítel Alex West (Daniel Craig), který také patří do Powellovy skupiny. Zatímco se Powellovi lidé probourávají do chrámu, Lara s pomocí dětí, které se objevují jako duchové, objeví jasmín a tajný vchod. Dostane se na chrámovou galerii, odkud pozoruje, jak se Powellovi muži chystají vložit hodiny na nesprávné místo. Lara ale pozná správné místo a těsně před okamžikem planetární konjunkce přesvědči Powella, aby jí ve společném zájmu (nalezení části Trojúhelníku) hodiny předal. V poslední chvíli je umístí na správné místo, čímž se spustí mechanismus, který pošle obří kyvadlo proti kouli naplněné kapalinou. Když (s pomocí Lary) kyvadlo kouli prorazí a kapalina začne vytékat, odhalí se část Trojúhelníku a Lara se jí zmocní. Kapalina ovšem oživí chrámové sochy a začíná všeobecný boj o život. Lara unikne s částí Trojúhelníku, ale Powell se zmocní hodin. Lara cestuje skrz Angkor, kde získá požehnání místních mnichů, kteří zároveň zázračně vyléčí její rány.\n\nObě strany mají problém, k získání moci potřebují to, co má ten druhý. Proto dojde k setkání v Benátkách. Powell Laře prozradí, že její otec byl členem Iluminátů a kdysi s Powellem na hledání Trojúhelníku spolupracoval. Lara, doufající, že s pomocí Trojúhelníku změní minulost a zabrání smrti otce, nakonec souhlasí se spoluprací.\n\nVšichni cestují do ledových pustin Sibiře, na dno meteorického kráteru, kde kdysi bylo hlavní sídlo \"Osvícených\". Cestou se Laře zjeví dívka, která mluví o jejím otci, a Laru varuje. V jeskyni na dně kráteru najdou obří repliku Sluneční soustavy. Lara najde správné místo pro umístění hodin a tím odhalí druhou část Trojúhelníku. Právě včas, protože nadchází zatmění Slunce, které završí planetární konjunkci. Když ale Powell přiloží oba díly Trojúhelníku k sobě, nic se nestane. Powell ve snaze přinutit Laru jednat probodne Alexe. Lara si vzpomene na citát z Blakeovy knihy a vyjme zrnko písku z hodin. Až teď je Trojúhelník kompletní. V okamžiku vrcholné konjunkce obě části Trojúhelníku splynou, Lara a Powell se ve snové sekvenci ocitají na stěně pyramidy a utíkají k jejímu osvětlenému vrcholu v závodu o moc. Lara se k vrcholu dostane první a vyhrává. Ocitá se v minulosti, ve stanu se svým otcem. Ten jí ale přes radost se shledání nařídí Trojúhelník zničit. Než to stačí Lara udělat, je vtažena v čase dopředu, do okamžiku, kdy se Powell chystá probodnout Alexe. Lara tomu zabrání a celá jeskyně se začíná hroutit. Powell, který jak se ukázalo zabil Lařina otce, ukáže Laře kapesní hodinky, které jsou památkou na její matku. Lara Powella v souboji porazí a stačí ještě včas uniknout z hroutící se jeskyně. Nyní se může vrátit domů, ke svému tréninku s robotem.\n\n"}
{"id": "836427", "url": "https://cs.wikipedia.org/wiki?curid=836427", "title": "Guyana na Letních olympijských hrách 1980", "text": "Guyana na Letních olympijských hrách 1980\n\nGuyana se účastnila Letní olympiády 1980. Zastupovalo ji 8 sportovců.\n\n"}
{"id": "836429", "url": "https://cs.wikipedia.org/wiki?curid=836429", "title": "Romská občanská iniciativa", "text": "Romská občanská iniciativa\n\nRomská občanská iniciativa (zkratka ROI) byla československá a česká politická strana vzniklá roku 1989 jako politická platforma reprezentující romské etnikum. Počátkem 90. let působila v alianci s Občanským fórem a získala i parlamentní zastoupení (tehdejší oficiální název Romská občanská iniciativa ČSFR). Po rozdělení ČSFR působila strana samostatně v Česku jako mimoparlamentní formace (do roku 1995 pod názvem Romská občanská iniciativa, pak jako Romská občanská iniciativa ČR). V 90. letech působila samostatně i na Slovensku.\n\nJiž koncem roku 1989 se v části romské komunity v Československu začíná organizovat samostatný politický subjekt. 19. listopadu 1989 vzniká přípravný výbor ROI a 21. listopadu je publikováno prohlášení k veřejnosti, šířené formou letáků. K oficiální registraci došlo 2. března 1990. Předsedou se stal Emil Ščuka. ROI se definovala jako otevřená nadideologická politická strana, sdružující všechny občany bez rozdílu národnosti a vyznání, jimž leží na srdci osud Romů. Šlo o stranu obhajoby etnických menšinových zájmů československých Romů. Požadovala uznání romské národnosti jako samostatné etnické kategorie. Ve volbách v roce 1990 patřila ROI mezi 14 politických subjektů, které kandidovaly společně s Občanským fórem. Počátkem 90. let ROI oficiálně vykazovala 60 000 členů (patrně ale šlo jen o signatáře petice na podporu její registrace, nikoliv organizované členy). Do Federálního shromáždění za ni byl zvolen na Slovensku Gejza Adam, v českých zemích Klára Samková (sama ovšem neromského původu). Strana získala rovněž jedno křeslo v Slovenské národní radě (Anna Koptová) a pět mandátů v České národní radě, kde zasedl mimo jiné Karel Holomek. Ten se ale s ROI rozešel a ustavil vlastní občanské sdružení Společenství Romů na Moravě.\n\nV období let 1990-1992 postihly ROI četné vnitřní spory mezi jednotlivými regionálními předáky a názorovými proudy. Někteří poslanci za ROI měli slabou aktivitu v zastupitelských sborech. Emil Ščuka konstatoval, že „\"Ondřej Giňa prospal svoji poslaneckou kariéru a Dezider Balog z Plzně byl několikrát ukázán v TV jako největší absentér České národní rady\"“. V ROI se počátkem 90. let projevilo i napětí okolo řešení česko-slovenského státoprávního uspořádání. Gejza Adam vedl na Slovensku v ROI křídlo, které akcentovalo slovenské pozice a samostatnou politickou organizovanost slovenských Romů. V lednu 1991 zaslali jeho stoupenci členům ROI telegram, v němž stálo: „\"ÚV ROI slovenský zjäzd vás žiadá neúčastnit sa v Brne. Doktor Gejza Adam, Košice\".“ Stal se tak v rámci slovenské ROI protivníkem více federálně orientovaného Emila Ščuky. Ščuka na to reagoval následovně: „\"Na přelomu roku se od nás oddělila názorová skupina kolem poslance FS dr. Adama. Dr. Adam zastával názor, že dojde k osamostatnění Slovenska, tudíž není potřeba federální strany a že jediný politik, který to myslí se všemi dobře, je pan Mečiar.\"“\n\nROI měla i vlastní tiskoviny. Byly to noviny \"Romano kurko\" (Romský týden), které začaly vycházet brzy po listopadu 1989. Až do roku 1991 je vydávala brněnská společnost Romart. Pak pro nedostatek peněz vydávání listu přestalo, v letech 1992-1995 pak vycházel opět jako týdeník, později měsíčník.\n\nVe volbách v roce 1992 již ROI kandidovala samostatně, ale získala jen okolo čtvrt procenta hlasů do České národní rady i obou komor Federálního shromáždění a nedosáhla na zisk mandátů. Po rozdělení Československa působila ROI samostatně v obou nástupnických republikách. V roce 2000 je jako předseda Romské občanské iniciativy na Slovensku zmiňován Gejza Adam. Strana na Slovensku zanikla 1. října 2005. \n\nV České republice byl předsedou stále Emil Ščuka, kterého roku 2000 vystřídal Štefan Ličartovský. Strana se účastnila některých celostátních voleb, ale bez úspěchu. V komunálních volbách roku 1994 získala v celém Česku jen 1 mandát. Od přelomu století provázely ROI v Česku vnitřní spory a finanční problémy. Před sněmovními volbami roku 2002 vydal předseda ROI Štefan Ličartovský společné prohlášení se zástupcem nacionalistické Národně demokratické strany (NDS) ohledně \"řešení sociálních otázek\" a \"národním usmíření\". Došlo zároveň k uzavření dohody o finanční výpomoci mezi oběma subjekty. Ličartovský dokonce účinkoval ve volebním spotu NDS. V ROI se proti postupu předsedy zvedla vlna kritiky. Štefan Ličartovský odstoupil pak z předsednického postu k 1. dubnu 2003 a nahradil ho Miroslav Karika. ROI zanikla definitivně roku 2009 rozhodnutím Nejvyššího správního soudu z důvodu nepředkládání výročních finančních zpráv. Tehdy se uvádí, že měla 100 členů.\n\n\n\n\n\n\n\n\n"}
{"id": "836437", "url": "https://cs.wikipedia.org/wiki?curid=836437", "title": "Haiti na Letních olympijských hrách 1924", "text": "Haiti na Letních olympijských hrách 1924\n\nHaiti se účastnila Letní olympiády 1924. Zastupovalo ji 8 sportovců.\n\n"}
{"id": "836438", "url": "https://cs.wikipedia.org/wiki?curid=836438", "title": "Haiti na Letních olympijských hrách 1928", "text": "Haiti na Letních olympijských hrách 1928\n\nHaiti se účastnila Letní olympiády 1928. Zastupovalo ji 2 sportovci.\n\n"}
{"id": "836442", "url": "https://cs.wikipedia.org/wiki?curid=836442", "title": "Hongkong na Letních olympijských hrách 2004", "text": "Hongkong na Letních olympijských hrách 2004\n\nHongkong se účastnil Letní olympiády 2004 v 10 sportech. Zastupovalo ho 32 (14 mužů a 18 žen).\n\n"}
{"id": "836443", "url": "https://cs.wikipedia.org/wiki?curid=836443", "title": "Zásnubní prsten", "text": "Zásnubní prsten\n\nZásnubní prsten má dát všem na vědomí všem, že osoba, která jej nosí je zasnoubena a bude se vdávat. Zpravidla ho nosí ženy na prsteníčku levé ruky od zásnub až do svatby. Tento prsten daruje muž ženě při žádosti o ruku a reprezentuje formální dohodu o budoucí svatbě.\n\nV západních kulturách nosí zásnubní prsten zpravidla ženy. Prsten je obvykle ze zlata a je ozdobený diamantem nebo jiným kamenem. V některých kulturách nosí muž a žena stejný zásnubní prsten a v dalších kulturách jsou zásnubní prsteny používány také jako svatební prsteny. \n\nZásnubní prsten obvykle předává muž jako dárek ve chvíli, když žádá ženu o ruku. Tím dává najevo svůj zájem o budoucí sňatek. Zásnubní prsten se nejčastěji nosí na prsteníčku levé ruky, je-li ale darován v nevhodné velikosti, dá se nosit i na jiném. Některé páry si kupují „před zásnubní prsten“, který lze nazvat „prstenem slibu“. Po svatbě se tento prsten nosí současně se snubním.\n\nAž do 16. století nebyl zásnubní a snubní prsten odlišený. Používal se jen jeden. První prsteny se objevily již ve starověkém Egyptě kolem roku 3000 před n. l. Kruh bez začátku a konce byl pro Egypťany symbolem věčnosti. Místo zlata se však jako materiál používalo rákosí spletené do kroužků. Prsten se nosil na prsteníčku proto, že do prsteníčku měla vést žíla přímo ze srdce, symbolu lásky.\n\nV antice bylo nošení prstenu spojováno s mýtem o Prométheovi, ve němž prsten, tj. kroužek, představuje sílu lásky k lidem a kámen v prstenu nezdolnost. Současný zvyk je nejpravděpodobněji odvozena z římské tradice, neboť Židé, Řekové ani Germáni tento symbol budoucího manželství neznali. Právě ve starém Římě muži posílali železný prstýnek svým vyvoleným. Sloužil jako poznávací znamení, symbol věrné lásky i způsob, kterým označovaly opuštěné ženy otce svých dětí. V některých případech byl prsten chápán i jako symbol mužské převahy nad ženou. \n\nTaké z této doby pochází důvod, proč se nosí prsten na prsteníčku. Přišel s ním římský soudce a spisovatel Aulus Gellius, který žil ve 2. století v Římě. Domníval se, že čtvrtý prst levé ruky je spojený tenkým nervem se srdcem. Jestliže pak na tento prst prstenem zatlačíme, láska snoubenky bude jistá.\n\nAž v době křesťanství se ve světě prosadilo jako materiál prstenu zlato. To je v této nauce nadřazené všem ostatním kovům a představuje manželskou lásku. \n\nRozdíl mezi snubním a zásnubním prstenem se objevil až v roce 1563 po Tridentském koncilu. Tehdy ztratily zásnuby svůj význam a zásnubní prstýnek se stal nepovinný. Prsten se začal předávat až během svatebního obřadu a dostávala ho pouze žena. Muži v tehdejší Evropě prsten zpravidla ještě nenosili. Ke změně došlo až v následujícím století, kdy poprvé dochází k vzájemné výměně prstenů v kostele při obřadu. Rozšíření tohoto zvyku však ještě nějakou dobu trvá.\n\nNa levé ruce se prsten začal nosit až mezi 16. a 17. století. Předtím byla vnímána jako významnější pravá ruka. Jenže kvůli běžným činnostem, při kterých na ní prsten překážel, se od ní upouštělo. Levá ruka také prsten odlišovala od toho, který na pravé nosili biskupové na znamení cudnosti. \n\nPrsteníčkem prst pojmenoval až křesťanský encyklopedista Isidor ze Sevilly, který žil na přelomu 6. a 7. století. Také on se domníval, že je tento prst spojený žilkou přímo se srdcem, a proto by na něm prsten měl být. Dal mu tedy název prsteníček.\n\nZásnubní prsten nosí ženy od zásnub do svatby zpravidla na prsteníčku levé ruky. Levá ruka je blíže k srdci a nošení prstýnku na ní má tedy symbolizovat lásku k partnerovi. Zásnubní prstýnek ale můžete nosit i na pravé ruce, zkrátka tam, kde je vám to příjemné nebo kde si myslíte, že váš prstýnek nejlépe vynikne.\n\nPo svatbě si můžete vybrat ze tří možností, kde svůj zásnubní prstýnek nosit:\n\nNejlehčí způsob měření velikosti prstenu je s pomocí již nošeného prstenu. U něj stačí změřit vnitřní průměr. Měřený prstýnek by však měl být ze správného prstu, tedy z prsteníčku na levé ruce. Profesionálně prstýnek přeměří i v každém klenotnictví. \n\nPrstýnek se dá přeměřit také překreslením vnitřní strany tužkou na papír nebo svinutým proužkem papíru, na který se vyznačí místo, kde se jeho konce setkávají. Velikost prstenu pak zájemce zjistí změřením vzdálenosti od jednoho konce k označenému místu. \n\nK měření lze použít mimo jiné i provázek a pravítko. Provázek se omotá kolem patřičného prstu a naměřená délka se poté změří. Další možností jsou také měřící kroužky na prsteny. V případě nejistoty se doporučuje vždy raději vybrat prstýnek větší. Zmenšení je mnohem jednoduší než zvětšení.\n\n"}
{"id": "836447", "url": "https://cs.wikipedia.org/wiki?curid=836447", "title": "Slovenské kresťansko-demokratické hnutie", "text": "Slovenské kresťansko-demokratické hnutie\n\nSlovenské kresťansko-demokratické hnutie (česky \"Slovenské křesťansko-demokratické hnutí\", zkratka SKDH, později Kresťanská sociálna únia Slovenska, zkratka KSÚ) byla československá a slovenská politická strana, vzniklá roku 1992 odštěpením od Křesťanskodemokratického hnutí (KDH). \n\nVznik strany se datuje do 7. března 1992, kdy dlouhodobé spory uvnitř KDH ohledně česko-slovenského státnoprávního uspořádání vyvrcholily odštěpením některých politiků od KDH a ustavením samostatného politického subjektu. 28. března 1992 se pak konal ustavující sněm SKDH. Předsedou se stal Ján Klepáč, místopředsednické posty zaujal Viliam Oberhauser a Bartolomej Kunc. K SKDH přešli i někteří poslanci Federálního shromáždění a Slovenské národní rady. SKDH byla ideologicky formací křesťanského charakteru, v státoprávních otázkách preferovala česko-slovenskou konfederaci. V tomto ohledu měla blízko k Slovenské národní straně, s níž sdílela jako jediná větší politická formace požadavek ukončení existence československé federace. Ve volbách v roce 1992 ale SKDH neuspělo a významnějších výsledků nedosáhlo ani po zániku Československa, kdy působilo v slovenské politice. Od konce roku 1992 SKDH vystupovalo pod názvem Kresťanská sociálna únia Slovenska (KSÚ). V slovenských parlamentních volbách roku 1994 získala KSÚ jen 2 % hlasů a nedosáhla na poslanecké mandáty.\n\n\n"}
{"id": "836448", "url": "https://cs.wikipedia.org/wiki?curid=836448", "title": "Hongkong na Letních olympijských hrách 1996", "text": "Hongkong na Letních olympijských hrách 1996\n\nHongkong se účastnil Letní olympiády 1996 v 10 sportech. Zastupovalo ho 23 (14 mužů a 9 žen).\n\n"}
{"id": "836458", "url": "https://cs.wikipedia.org/wiki?curid=836458", "title": "Podezření nula", "text": "Podezření nula\n\nPodezření nula (anglicky \"Suspect Zero\") je americký kriminální thriller z roku 2004 režiséra Edmunda Eliase Merhige.\n\nV kriminálním thrilleru pátrá agent FBI po sériovém vrahovi, který po sobě záměrně zanechává významné stopy. S případem však souvisí také pohřešované osoby, které mizejí beze stop. Termín „Podezření nula“ označuje ve filmu obezřetného sériového vraha, jenž se snaží vyvarovat stejných vzorců chování či rituálů a operuje na celém území USA, je tak prakticky nevystopovatelný. \n\nV motorestu odpočívá a popíjí kávu tělnatý Harold Speck, obchodní cestující. Venku je tma a prší. Přisedne si k němu neznámý holohlavý muž a po chvíli jej osloví. Ptá se jej na velmi osobní věci a ukazuje mu kresby zavražděných dívek. Šokovaný Speck se zvedá a odchází k automobilu. Je rozrušený, několikrát mu v dešti spadnou klíče. Nastartuje a odjíždí pryč. V té samé chvíli z parkoviště odjíždí druhý automobil. Speck nervózně sleduje zpětné zrcátko, v němž září dvojice předních světel. Osobní vůz jej předjede a Speck se uklidní. Za ním se zvedne onen holohlavý muž, který jej donutí zajet přesně na hranici dvou amerických států, kde jej zabije. \n\nAgent FBI Thomas Mackelway byl suspendován a přeložen z Dallasu do jiného města pro svévolné porušování vyšetřovacích metod v souvislosti s případem vraha Raymonda Starkeyho. Společně s nadřízeným agentem Richem Charletonem zajišťuje stopy na Speckově automobilu. Harold Speck má obličej zakrytý papírem s namalovaným přeškrtnutým kruhem. Když detektivové papír zvednou, zjistí, že tvář obézního muže je bez víček.\nMackelwaye pozoruje Speckův vrah, celou scénu si zakreslí a poznačí si jeho jméno a čas.\n\nV motorestu, kde Speck odpočíval se má Charleton sejít s Mackelweym. Čeká na něj i agentka Fran Kuloková, jeho bývalá žena. Od obsluhy se dozví, že neznámý muž přijel automobilem, který stojí stále na parkovišti. Agenti objeví v jeho kufru mrtvého muže s vyříznutými víčky a vyrytým přeškrtnutým kruhem na holých zádech. Je to jistý Barnard Fulcher.\n\nNa jiném místě jedou dva chlapci na kolech a za nimi vyjíždí ze zatáčky kamion. Následuje záběr na pohozené kolo a poté na fax v policejní kanceláři, z něhož se tiskne papír s fotografií jednoho z chlapců a textem „MISSING PERSON“ („Pohřešuje se“).\n\nMackelway a Kuloková zjistí majitele vozu. Je to Daniel Dyson, který vede ústav pro slabomyslné v Oklahoma City. Při prohlídce jim Dyson sdělí, že automobil používal jistý Benjamin a ukáže jim jeho sklepní pokoj. Všude jsou namalovány přeškrtnuté nuly. Agenti zajistí množství materiálu (papírky s čísly slepené do tvaru mapy USA, kresby, Bibli atd.). Jsou tam i vystřižené detailní novinové články o Mackelwayově pochybení v případu Raymonda Starkeyho. Dyson ještě poznamená, že mu Benjamin tvrdil, že s pomocí čísel a kreseb dokáže najít kohokoli. Agent nepochybuje, že jej sériový vrah pozoruje, je vždy o krok napřed. Jde se porozhlédnout po ústavu a ptá se po Benjaminovi, jeden z chovanců mu řekne, že symbol přeškrtnutého kruhu je ve skutečnosti nula. \n\nRaymond Starkey si mezitím vyhlédne v baru svou oběť a když odejde z baru, přepadne ji a odveze do lesa, kde ji chce znásilnit. U zaparkovaného automobilu se objeví Benjamin O'Ryan, Starkeyho vytáhne ven a zabije. Dívce poručí, aby se schovala a neopomene zavražděnému vyříznout víčka. \n\nTomas Mackelway se snaží přijít na to, co mu O'Ryan chce kresbami a šiframi sdělit. Zjistil, že data z faxů pohřešovaných osob jsou souřadnice GPS na Benjaminově mapě. Na tělech obětí se najdou spáleniny, ty však chybí na tělech Fulchera, Starkeyho a Specka. Zdá se, že vraždy má na svědomí více než jeden člověk. Některé informace poskytne agentovi profesor kriminální biologie Dates. Objasní, že Benjamin O'Ryan byl jeho studentem a přeškrtnutý kruh symbolizuje jeho teorii o takřka nepolapitelném sériovém vrahovi pojmenovaném „Podezření nula“. \n\nPohřešovaných osob (zejména dětí) přibývá. Mackelwey začíná mít opět vidiny, kterými trpěl i v minulosti. Cítí, že je velmi blízko rozřešení záhady. Projde si znovu kresby a jde za Speckovou vdovou, jestli si nevzpomene na něco neobvyklého ohledně jejího zavražděného manžela. Specková nemá mnoho času a odchází pryč, agent Mackalwey opět překračuje své pravomoci a vloupá se do jejího domu. Všimne si toho sousedka a zavolá policii. Policisté jej zadrží krátce poté, co Mackelwey objeví na půdě kufr s pozůstatky těl. Harold Speck byl sériový vrah a své oběti zde ukrýval. Celkem zavraždil 21 převážně mladistvých osob. Toto odhalení vede FBI k prověření Barnarda Fulchera nalezeného v kufru vozu před motorestem. Vyjde najevo, že i on byl masovým vrahem, v blízkosti jeho bydliště se najdou těla 9 pohřešovaných chlapců.\n\nMackelwey si je nyní jist, že Benjamin O'Ryan z nějakého důvodu odhaluje a zabíjí sériové vrahy. Navíc mu O'Ryan zanechá vzkaz, že jej může najít u sebe doma. Mackelwey neváhá a jede v noci do ústavu, kde ve sklepním pokoji běží promítačka. Agent se tak dozví, že O'Ryan byl členem tajného armádního projektu Ikarus, v němž vnímavější jedinci rozvíjeli telepatické schopnosti pro funkci tzv. dálkového pozorovatele. Takový člověk se dokázal soustředit na určenou osobu a v mysli viděl, co právě dotyčný dělá. Byl schopen to poměrně detailně nakreslit na papír. Benjamin O'Ryan byl z kursu vyřazen pro svou obsesi teorií „Podezření nula“. Mackelwey se svěří se svým poznatkem svému nadřízenému agentovi Richi Charletonovi a Fran, ti mu však nevěří. Je pro ně neuchopitelná představa, aby jediná osoba měla na svědomí stovky unesených obětí po celém území USA.\n\nO'Ryan zatím sleduje svůj hlavní cíl: „Podezření nula“. Je to muž, jenž v kamionu projíždí napříč Spojenými státy a unáší nezletilé, které vraždí na svém ranči. Vidí jeho poslední zločin a zakresluje si místo, kam vrah chlapce odváží. Shodou okolností mine na dálnici Mackelwey kamion s mrazákem. V kabině vidí chlapce. Uvědomí si, že spáleniny mohou být omrzliny a kontaktuje Fran Kulokovou. Ta mu potvrdí, že se skutečně jedná o omrzliny a agent se pouští do pronásledování kamionu. Ten zajede na nedaleký festival a řidič s chlapcem se Mackelweymu na chvíli ztratí. Vzápětí vidí, jak se muž s hochem vítá s manželkou, není to tedy hledaný vrah. Na festivalu však na Mackelweyho čeká Benjamin O'Ryan, který jej zajme.\n\nHraje na něj roli sériového vraha, ale agent se nedá zmást. O'Ryan jej nakonec bere na farmu vraha „Podezření nula“, kterou v mysli vypozoroval. Jsou zde navršeny hroby pro desítky těl a uvnitř budovy se nachází mučící nástroje a kovové palandy s pouty. „Podezření nula“ se vrací černým kamionem s uneseným chlapcem, když zaregistruje dvojici mužů na svém pozemku. Nezastavuje a ujíždí pryč. Během honičky kamion i automobil Mackelweyho havaruje. Vrah se z kamionu vyprostí a utíká, agent jej stíhá. Přijíždí Fran Kuloková, její bývalý muž na ni křikne, ať otevře mrazák, je v něm unesené dítě. Podaří se mu muže dostihnout a v souboji jej usmrtí, balvanem mu rozdrtí lebku. Na místě se objeví Benjamin O'Ryan a žádá detektiva, aby jej zastřelil. Nemůže už dál snášet hrůzné výjevy, které během pozorování sériových vrahů vidí. Kruté násilí, mučení, utrpení bezbranných obětí. Agent to odmítne udělat a O'Ryan na něj fingovaně zaútočí. Je zastřelen Fran, která vše sledovala zpovzdálí. \n\n\n"}
{"id": "836461", "url": "https://cs.wikipedia.org/wiki?curid=836461", "title": "Home Again", "text": "Home Again\n\nHome Again je debutové studiové album britského zpěvák-skladatele Michaela Kiwanuky, které vyšlo 12. března 2012. Producentem alba se stal Paul Butler, člen britské indie rockové kapely The Bees. Album se nahrávalo v The Steam Rooms, což je sklepní nahrávací studio v domě ve městě Ventnor v Isle of Wight. V květnu 2012 zaznamenalo album přes 70 000 prodaných kopií (v Británii).\n\n\n"}
{"id": "836462", "url": "https://cs.wikipedia.org/wiki?curid=836462", "title": "Odpalované těsto", "text": "Odpalované těsto\n\nOdpalované těsto (pálené těsto) je směs mouky, vajec, tuku a tekutiny používaná např. pro výrobu zákusků nebo jednohubek. Charakteristickým rysem tohoto těsta je dvojí tepelná úprava. \n\nZákladními surovinami pro přípravu odpalovaného těsta jsou:\n\nDále je možno přidat: sůl, cukr, prášek do pečiva, kakao.\n\nExistuje řada receptů s různými poměry základních složek těsta.\n\nOdpalované těsto prochází tepelnou úpravou již při zadělávání. Tekutina s tukem se přivede k varu, přidá se mouka a takto vzniklá směs se dále za stálého míchání zahřívá tzv. odpaluje. Po zchladnutí se zašlehají vejce. Následuje druhá tepelná úprava: pečení, smažení či vaření.\n\nZpůsob druhé tepelné úpravy, tvar těsta a chuť náplně či vnějšího dochucení pak charakterizují finální výrobek. \n\nPři pečení se voda obsažená v těstě přeměňuje na páru, která ale nemůže volně unikat, čímž v těstě vytvoří dutinu. Takto vzniklý prostor se následně plní. Neutrální chuť upečeného korpusu umožňuje použít náplně slané i sladké.\n\n\n\nSyrové těsto lze po dobu několika dní skladovat v lednici. Upečené nenaplněné kusy lze zmrazit. Naplněné kusy je třeba co nejrychleji spotřebovat, neboť absorbují vlhkost náplně a ztrácejí křehkost.\n\n"}
{"id": "836470", "url": "https://cs.wikipedia.org/wiki?curid=836470", "title": "Chile na Letních olympijských hrách 2008", "text": "Chile na Letních olympijských hrách 2008\n\nChile se účastnil Letní olympiády 2008 v 16 sportech. Zastupovalo ho 27.\n"}
{"id": "836473", "url": "https://cs.wikipedia.org/wiki?curid=836473", "title": "Chile na Letních olympijských hrách 2004", "text": "Chile na Letních olympijských hrách 2004\n\nChile se účastnilo Letní olympiády 2004 v 11 sportech. Zastupovalo ho 22 sportovců (16 mužů a 6 žen).\n\n"}
{"id": "836476", "url": "https://cs.wikipedia.org/wiki?curid=836476", "title": "Chile na Letních olympijských hrách 2000", "text": "Chile na Letních olympijských hrách 2000\n\nChile se účastnilo Letní olympiády 2000 ve 14 sportech. Zastupovalo ho 50 sportovců (43 mužů a 7 žen).\n\n"}
{"id": "836478", "url": "https://cs.wikipedia.org/wiki?curid=836478", "title": "Chile na Letních olympijských hrách 1988", "text": "Chile na Letních olympijských hrách 1988\n\nChile se účastnilo Letní olympiády 1988 v 6 sportech. Zastupovalo ho 17 sportovců (16 mužů a 1 žena).\n\n"}
{"id": "836481", "url": "https://cs.wikipedia.org/wiki?curid=836481", "title": "Deymovský palác", "text": "Deymovský palác\n\nDeymův palác nebo také dům Čabelických ze Soutic, či Schwarzenberský je raně klasicistní budova na adrese Voršilská č. 130/8 a 130/10, na rohu ulic Voršilské a Ostrovní na Novém Městě, Praha 1, v sousedství Ditrichštejnského paláce, sídla Apoštolské nunciatury v Praze. Je společně s navazující budovou Ostrovní 129/13 chráněn jako kulturní památka České republiky.\n\nPo roce 1702 František Ferdinand hrabě Berchtold z Uherčic započal se sjednocováním tří domů ze 14. století, které stávaly na místě současného raně klasicistního paláce. Sjednocování dokončil až další vlastník, Václav Ignác hrabě Deym ze Stříteže po roce 1721.\n\nPozdějšími majiteli byli například též Malovcové z Malovica také Kinští.\n\nV roce 1800 palác koupil Josef hrabě Vratislav z Mitrovic a nechal jej před rokem 1821 zcela přestavět podle návrhu Ignáce E.Palliardiho.\n\nDalším majitelem byla tentokrát žena, vdova Josefína kněžna Schwarzenberková z orlické větve rodu, která palác koupila v roce 1845. Ta však palác neužívala k bydlení, nýbrž ke komerčním účelům.Palác pronajímala a v roce 1928 zde byla zřízena pošta.\n\nV roce 1948 byl palác znárodněn a poté sloužil k diplomatickým účelům (v budově č. 130/10 sídlilo v letech 1948 až 1967 izraelské vyslanectví v Československu)\n\nJednopatrový palác stojí na nepravidelném půdorysu a vnitroblok je rozdělen křídlem na dvě nádvoří.\nV horní části paláce můžeme spatřit moderní plastiky.\n"}
{"id": "836486", "url": "https://cs.wikipedia.org/wiki?curid=836486", "title": "Chile na Letních olympijských hrách 1956", "text": "Chile na Letních olympijských hrách 1956\n\nChile se účastnilo Letní olympiády 1956 v 6 sportech. Zastupovalo ho 17 sportovců (16 mužů a 1 žena).\n\n"}
{"id": "836487", "url": "https://cs.wikipedia.org/wiki?curid=836487", "title": "Valenza", "text": "Valenza\n\nValenza je italská obec v provincii Alessandria v oblasti Piemont.\n\nK 31. prosinci 2010 zde žilo 20 169 obyvatel.\n\nAlessandria, Bassignana, Bozzole, Frascarolo, Giarole, Mirabello Monferrato, Pecetto di Valenza, Pomaro Monferrato, San Salvatore Monferrato, Suardi, Torre Beretti e Castellaro\n"}
{"id": "836491", "url": "https://cs.wikipedia.org/wiki?curid=836491", "title": "Chile na Letních olympijských hrách 1952", "text": "Chile na Letních olympijských hrách 1952\n\nChile se účastnilo Letní olympiády 1952 v 9 sportech. Zastupovalo ho 59 sportovců (55 mužů a 4 žena).\n\n"}
{"id": "836493", "url": "https://cs.wikipedia.org/wiki?curid=836493", "title": "Chile na Letních olympijských hrách 1928", "text": "Chile na Letních olympijských hrách 1928\n\nChile se účastnilo Letní olympiády 1928 v 6 sportech. Zastupovalo ho 38 sportovců.\n\n"}
{"id": "836496", "url": "https://cs.wikipedia.org/wiki?curid=836496", "title": "Maromme", "text": "Maromme\n\nMaromme je francouzská obec v departementu Seine-Maritime v regionu Normandie. V roce 2009 zde žilo 11 408 obyvatel. Spolu s obcí Canteleu tvoří kanton Maromme.\n\n"}
{"id": "836501", "url": "https://cs.wikipedia.org/wiki?curid=836501", "title": "Ebisu Muscats", "text": "Ebisu Muscats\n\nEbisu Muscats (恵比寿マスカッツ) je J-popová dívčí skupina skládající se z japonských modelek a pornohereček. Byla založena v roce 2008 v rámci pořadu tokijské televize \" Onegai! Muscat\" (おねがい マスカット).. Skupina nemá pevný počet členů, v současnosti (září 2012) jich má 29.\n\n\n"}
{"id": "836503", "url": "https://cs.wikipedia.org/wiki?curid=836503", "title": "Unschooling", "text": "Unschooling\n\nUnschooling je vzdělávací metoda, založená na zásadě, že sám vzdělávaný si určuje, co, kdy a jak se naučí. Metoda unschoolingu se diametrálně liší od klasického školského systému, vycházejícího stále z modelu 18. století, kdy „produktem“ vzdělání má být gramotný voják a poslušný poddaný. Zatímco v běžné škole „autorita“ (ať už v podobě učitele, legislativy, či systému výuky) povinně předepisuje obsah a rozsah znalostí a dovedností, které musí vzdělávaný zvládnout a hodnotí jej (zpravidla v porovnání s jinými), unschooling je založený na iniciativě vzdělávaného.\n\nV rámci unschoolingu tedy neexistují předem vymyšlené osnovy – učení probíhá samovolně např. hraním si, diskutováním a zkoumáním okolí. Tento vzdělávací směr stojí vůči klasickému školství v opozici a odmítá jeho metody, jako je např. známkování, věkové rozdělení do tříd a studijní plány. Oproti klasickému modelu vzdělávání se jedná o přechod z prostředí vytvořeného dospělými do prostředí tvořeného dětmi, případně studenty.\n\nUnschooling je založený na poznatku, že nejlépe a nejpřirozeněji se člověk učí věci, které považuje za užitečné a potřebné, zavrhuje tresty, odměny, známkování atd.. () Pro unschooling je proto důležité co nejpodnětnější prostředí – materiální i personální.\n\nPojem „unschooling”, v češtině někdy překládaný jako „odškolení”, poprvé použil americký spisovatel a pedagog, zastánce domácího vzdělávání a průkopník v oblasti teorie práv dítěte John Holt Holt mnoho let bojoval za reformu školství. Doufal, že se mu podaří iniciovat hluboké přehodnocení školského systému a chtěl, aby se školy staly pro děti přátelštějšími místy. Jak plynul čas, dospěl k přesvědčení, že školy odpovídají požadavkům většinové společnosti, a že k výraznější reformě školství za jeho života nedojde. V roce 1980 Holt řekl: „Nepovažuji domácí výuku za odpověď na špatné školy. Myslím, že domov je vhodnou základnou pro zkoumání světa, kterému říkáme učení a vzdělávání. Domov by byl nejlepším místem bez ohledu na to, jak dobré by školy byly.Správný vztah škol k domovu je jako vztah mezi knihovnou a domovem, nebo kluzištěm a domovem. Je to doplňkový zdroj.” Dospěl k přesvědčení, že školství není možné reformovat, protože je od základu špatné a stal se propagátorem domácího vzdělávání. Bylo by podle něj ovšem zbytečné pouze vzít děti ze školy a vytvořit doma prostředí, které je škole podobné. Věřil, že „děti obklopené různorodým a stimulujícím prostředím se naučí vše, co jsou připraveny se naučit ve chvíli, kdy jsou na to připraveny“. Holt věřil, že není potřeba děti do učení nutit – samy k němu přirozeně dospějí, pokud je jim poskytnuta svoboda nechat se vést vlastními zájmy, a pokud mají k dispozici širokou škálu zdrojů, z nichž se mohou učit. Tuto filozofii Holt nazval unschoolingem.\n\nUnschooling je možné dělit do dvou větví: domácí a školní nebo vhodněji neformální a institucionalizované. Obě větve sdílejí stejný přístup k učení a rozcházejí se v tom, zda je unschooling aplikován formou domácího vzdělávání nebo zda dítě, respektive student navštěvuje vzdělávací centrum či školu zastávající hodnoty unschoolingu. Dvě významné školy tohoto typu jsou anglická Summerhill School a americká Sudbury Valley School.\n\n\nUnschooling je také znám jako proces učení vedený zájmy dítěte. Při aplikování této vzdělávací filozofie neinstitucionalizovanou formou (nejčastěji v režimu domácího vzdělávání) rodič s dítětem nepoužívají žádné fixní kurikulum. Podle Pata Farengy (spolupracovníka a nástupce Johna Holta) může být unschooling stručně definován jako „dopřát dětem tolik svobody v učení se prostřednictvím poznávání světa, kolik jejich rodiče mohou pohodlně snést“.\n\nVýhodou unschoolingu je, že od rodičů nevyžaduje, aby se stali někým jiným, než jsou (jako například učitelem svého dítěte v tradičním smyslu toho slova). Namísto toho rodiče a děti společně žijí, učí se, následují své zájmy, hledají odpovědi na otázky, které je vzrušují a využívají materiálů konvenčního školství dle potřeby. To je způsob, jakým se všichni učíme před vstupem do školy a také způsob, jak se učíme, když školu opustíme a začneme chodit do práce. Takže například zájem malého dítěte o rychlá auta může vyústit ve čtení knih o fungování motorů (fyzika, chemie, ČJ), v otázky jak a kdy bylo určité auto vyrobeno a co je třeba udělat, aby si ho člověk mohl koupit (dějepis, finanční gramotnost), kdo navrhuje podobu a tvar aut (životopis, kreslení, různé profese), atd. Tyto zájmy samozřejmě mohou vést dítě k touze přečíst si sám různé texty, vidět při práci třeba automechanika, jít do technického muzea, zkusit vyrobit vlastní „auto” z různých materiálů apod.\n\nDůležitý rozdíl oproti klasickému školství je ten, že všechny tyto aktivity si vybralo dítě samo. Nedostalo je jako „úkol” od někoho, kdo nad ním má moc ve formě známek a hodnocení, nemusí je splnit ve stresu z nedodržení termínu, může je dělat kdekoli chce, ne pouze na určeném místě a s určenými pomůckami. Zapojení rodiče do těchto aktivit je plně na vůli dítěte (a samozřejmě také na možnostech a vůli rodiče).\n\nTypický den v unschoolingu neexistuje. Respektive může existovat v jakékoli podobě tehdy, pokud si to dítě i jeho rodiče přejí. Unschooling je založen na svobodě, vzájemném respektu (tedy respektu rodiče k dítěti i naopak) a dohodě. Některé děti navštěvují nejrůznější instituce nebo kroužky podle svého výběru, jiné se učí každodenním životem a hrou s mladšími či staršími dětmi, rodiči, příbuznými, rodinnými známými a lidmi, kteří je obklopují. Další děti jsou rády v přírodě, jiné si raději někam zalezou s knížkou nebo počítačem. Existují děti či rodiny spíše samotářské, jiné jsou zase společenské a vyhledávají nejrůznější typy akcí, včetně vzdělávacích. Některé rodiny hodně cestují, potkávají se s mnoha zajímavými lidmi a prožívají spoustu dobrodružství. Některé děti rády chodí se svými rodiči do práce, jiné rády tráví čas s prarodiči. Často je ale unschoolingový život směsí všeho výše uvedeného. Každá rodina je jiná a je jen na ní samotné, jak své dny prožívá.\n\nUnschooling a jeho různé formy – od „holtovského” unschoolingu, kdy se rodiče nechávají vést zájmy dítěte a mohou mu nabízet různé formy trávení času, až po tzv. radikální unschooling (Sandra Dodd  nebo Dayna Martin), který spočívá v maximální svobodě pro dítě a ve snaze jej co nejméně ovlivňovat – je rozšířen zejména v Severní Americe. Co se týče vzdělávacích systémů v Evropě – existují v zásadě dva typy států: země s „povinnou školní docházkou” (zejména postkomunistické státy, kromě Maďarska a Slovinska, ale i třeba Nový Zéland či některé státy USA) a země s „povinným vzděláváním” (ostatní, např. Velká Británie, Irsko, Francie . Povinná školní docházka je zákonná povinnost dětí navštěvovat v určitém věkovém rozmezí školu. Z toho vyplývá povinnost zákonných zástupců děti příslušného věku do školy posílat. V některých zemích je umožněno dětem plnit povinnou školní docházku formou individuálního (domácího) vzdělávání s tím, že děti musí v různých časových intervalech docházet do školy, v níž jsou zapsané k individuálnímu vzdělávání, a prokazovat, že dodržují vzdělávací program dané školy, tj. že umí vše, co se děti stejného věku učí v dané škole. Jen pro zajímavost: v Polsku je školní docházka povinná až do 18 let věku, ale domácí vzdělávání bylo legalizováno už v roce 1991, naproti tomu např. v Německu není domácí vzdělání legalizováno vůbec, ačkoli až do 30. let minulého století tomu tak bylo. V těchto zemích tudíž není možné unschooling legálně provozovat, protože dítě nemá svobodu volit si co, kdy, kde, jak, s kým a jakým způsobem se bude učit, ale musí plnit požadavky zpracované ministerstvem školství daného státu, potažmo konkrétní školy. Některé země předepisují doma vzdělávaným dětem dokonce komisionální zkoušky. Dochází tedy k paradoxní situaci, kdy rodiče, kteří jsou primárními vzdělavateli svých dětí, nemají vliv na jejich hodnocení. V zemích s povinným vzděláváním je nutné prokazovat pouze fakt, že se dítě vzdělává a vyvíjí. V řadě zemí (např. některé státy USA, Anglie) nemusí rodiče svůj záměr vzdělávat své děti doma vůbec oznamovat, v jiných zemích mají rodiče pouze povinnost tento záměr oznámit, a to například místnímu školskému úřadu (například ve Francii, kde je domácí vzdělávání legální už od roku 1882), jen některé země požadují, aby rodiče o domácí vzdělávání žádali.\n\nČeská republika patří mezi státy s povinnou školní docházkou, k níž se novelou (178/2016 Sb.) školského zákona od září 2017 přidalo povinné předškolní vzdělávání pro všechny pětileté děti. V ČR je v současnosti povoleno plnit povinnou školní docházku individuálním způsobem § 41 školského zákona, každé takto vzdělávané dítě však musí být zapsáno v konkrétní ZŠ, jejíž ŠVP musí také dodržovat. Z výše uvedeného vyplývá, že v České republice není možné unschooling legálně provozovat, protože dítě nemá svobodu volit si co, kdy, kde, jak, s kým a jakým způsobem se bude učit, ale musí plnit požadavky rámcového vzdělávacího programu MŠMT ČR, potažmo školního vzdělávacího programu konkrétní školy.\n\nDo češtiny je možné tento termín přeložit jako učení nebo vzdělávání svobodné, přirozené, nezávislé, dětmi řízené, studenty řízené, zájmy řízené. Dále je možné použít termín odškolení nebo jednoduše žití.\n\nHOLT, J. Jak se děti učí. Praha: Agentura Strom, 1995.\n\nHOLT, J. Proč děti neprospívají. Praha: Agentura Strom, 1994.\n\nVALENTA, M. Waldorfská pedagogika a jiné alternativy.  Olomouc: Univerzita Palackého, 1993.\n\nAlternativní školy. Povídání o alternativních školách a školství, 2016 [cit. 20. 7. 2016].\n\nRÝDL, K. Alternativní pedagogické hnutí v současné společnosti. Brno: Marek Zeman, 1994.\n\n\n"}
{"id": "836504", "url": "https://cs.wikipedia.org/wiki?curid=836504", "title": "Immutable object", "text": "Immutable object\n\nImmutable object (česky \"neměnný objekt\") je název pro návrhový vzor, používaný při programování. Vyznačuje se tím, že žádná z jeho metod není schopná změnit jeho nastavenou hodnotu.\n\nVzor se hodí pro případy, kdy nechceme, aby se nám mohla změnit hodnota objektu, se kterým pracujeme. Změnit hodnotu mutable objektů (tj. opak immutable objektů) nám při běhu programu může např. jiné vlákno.\n\nImplementace vzoru se skládá z vytvoření jednoho (či více) privátních atributů, ve kterých uložíme hodnotu. Dále musíme zajistit nastavení těchto atributů. Nejčastěji se hodnota nastaví již při tvorbě objektu – tedy v konstruktoru.\n\nDalší možností je mít setter, ve kterém hodnotu nastavíme. Ovšem v tomto případě musíme zajistit, že pokud se o nastavení hodnoty pokusí někdo další (tedy změnit hodnotu objektu), tak se operace nepovede (například vyvoláme výjimku).\n\nV ukázce vidíme, že přestože posouváme bod v rovině o určitý vektor, tak vracíme nový bod. Tím zajistíme, že jsme nezměnili hodnoty původního objektu.\n\n\n"}
{"id": "836505", "url": "https://cs.wikipedia.org/wiki?curid=836505", "title": "Přírodní park Kornatický potok", "text": "Přírodní park Kornatický potok\n\nPřírodní park Kornatický potok se nachází asi 4 km jihozápadně od Rokycan. Nejvyšším vrcholem je Maršál s nadmořskou výškou 560 m n. m.\n\nZ rostlin se zde vyskytují např. vzácný medovník velkokvětý, lilie zlatohlavá nebo vemeník dvoulistý. Lze se zde hojně setkat s čápy nebo brouky tesaříkem, střevlíkem či páchníkem hnědým.\n\nNa místě dnešních lesů se kdysi vyskytovalo značné množství lidského osídlení. Dokladem jsou mohylová pohřebiště z doby bronzové, zaniklé středověké vesnice nebo hrad Lopata.\n\nPřírodním parkem vede červená značka z Rokycan a Šťáhlav, žlutá z Rakové a Nezvěstic a modrá z Mirošova a Šťáhlavic. Projít se ním dá i po naučné stezce F. X. France. Přírodní park protíná také cyklotrasa 2154.\n\n"}
{"id": "836508", "url": "https://cs.wikipedia.org/wiki?curid=836508", "title": "Kanton Abondance", "text": "Kanton Abondance\n\nKanton Abondance (fr. \"Canton d'Abondance\") je francouzský kanton v departementu Horní Savojsko v regionu Rhône-Alpes. Skládá se ze šesti obcí.\n\n"}
{"id": "836511", "url": "https://cs.wikipedia.org/wiki?curid=836511", "title": "Kanton Alby-sur-Chéran", "text": "Kanton Alby-sur-Chéran\n\nKanton Alby-sur-Chéran (fr. \"Canton d'Alby-sur-Chéran\") je francouzský kanton v departementu Horní Savojsko v regionu Rhône-Alpes. Skládá se z 11 obcí.\n\n"}
{"id": "836512", "url": "https://cs.wikipedia.org/wiki?curid=836512", "title": "Kanton Le Biot", "text": "Kanton Le Biot\n\nKanton Le Biot (fr. \"Canton du Biot\") je francouzský kanton v departementu Horní Savojsko v regionu Rhône-Alpes. Skládá se z devíti obcí.\n\n"}
{"id": "836513", "url": "https://cs.wikipedia.org/wiki?curid=836513", "title": "Kanton Évian-les-Bains", "text": "Kanton Évian-les-Bains\n\nKanton Évian-les-Bains (fr. \"Canton d'Évian-les-Bains\") je francouzský kanton v departementu Horní Savojsko v regionu Rhône-Alpes. Skládá se z 15 obcí.\n\n"}
{"id": "836516", "url": "https://cs.wikipedia.org/wiki?curid=836516", "title": "Cesaro", "text": "Cesaro\n\nClaudio Castagnoli (* 27. prosince 1980), lépe známý pod svým ringovým jménem Cesaro, je švýcarský profesionální wrestler který v současné době působí ve WWE. Předtím byl známý pod svým pravým jménem na americké nezávislé scéně v organizacích jako Pro Wrestling Guerrilla (PWG), Ring of Honor (ROH) a v Japonsku v Pro Wrestling Noah.\n\nSe svým spoluzápasníkem Chrisem Heroem získal několik tag teamových titulů, společně byli známí jako Kings of Wrestling. Sám držel jednou PWG World šampionát a WWE United States šampionát.\n\nCastagnoli debutoval 24. prosince 2000 v německé wrestlingové společnosti Westside Xtreme Wrestling. Poté se přesunul do Anglie, kde ho trénoval Dave Taylor. Po návratu do Švýcarska se seznamuje s Chrisem Heroem, který ho později také trénuje. Castagnoli se pak stěhuje do USA.\n\nCastagnoli debutoval v Chikaře 7. května 2003. Roku 2005 spolu s Heroem a Arikem Cannonem vytváří tým Kings of Wrestling. Castagnoli s Heroem poté získavají tag teamové tituly. Po ztrátě těchto titulů Hero napadá Castagnoliho a tým se rozpadá. Castagnoli následně opouští společnost.\n\nCastagnoli se do Chikary vrátil 16. února 2007 pod maskou a jménem Very Mysterious Ice Cream. Po chvíli zase začal vystupovat bez masky a jako Claudio Castagnoli. Castagnoli opět započal feud s Heroem. 22. dubna 2007 Castagnoli prohrál zápas s Heroem a jako trest musel obnovit tým Kings of Wrestling. 9. prosince Castagnoli poráží Heroa a opouští tým.\n\nRoku 2008 Castagnoli započal feud s Brodiem Lee (známý jako Luke Harper v WWE).\n\nRoku 2009 vytváří Castagnoli novou stabli, Bruderschaft des Kreuzes. Spolu s ním ji tvoří Ares, Tursas, Pinkie Sanchez, Tim Donst, Daizee Haze a Sara Del Rey. Spolu s Aresem poté Castagnoli získáva tag teamové tituly.\n\nCastagnoli zde debutoval 16. července 2005. Zde započíná feud s Nigelem McGuinnessem. Poté zde obnovuje tým Kings of Wrestling s Heroem a v září 2006 získávají tag team tituly. Později tituly prohrávají s Christopherem Danielsem a Mattem Sydalem (známý jako Evan Bourne v WWE) a tým se opět rozpadá.\n\n28. července 2007 Castagnoli vyhrává Race To the Top turnaj. Také měl spoustu zápasů o ROH World Championship, ale titul se mu nepodařilo získat.\n\n19. prosince 2009 Castagnoli a Hero opět obnovují tým Kings of Wrestling a opět získávají tag team tituly. Tituly prohrávají až po 363 dnech, když je porazili Charlie Haas a Shelton Benjamin.\n\nV září 2011 Castagnoli podepsal kontrakt s World Wrestling Entertainment. Byl poslán do vývojového střediska Florida Championship Wrestling (FCW) pod jménem Antonio Cesaro. První zápas měl 17. září proti Sethu Rollinsovi, který však prohrál. 24. říjná poráží Mikea Daltona a tím začíná jeho série vítězství, trvající do února 2012. Cesaro poté začíná feud s Richiem Steamboatem.\n\n20. dubna 2012 Cesaro debutoval v hlavním rosteru. Jeho první zápas byl proti Tysonu Kiddovi, kterého porazil. V květnu Aksana oznamuje, že je s Cesarem ve vztahu. 19. srpna Cesaro vyhrává první titul v WWE, United States Championship, když poráží Santina Marellu. Poté následuje série úspěšných obhajob, Cesaro poráží jména jako Justin Gabriel, R-Truth, Kofi Kingston, Wade Barrett a The Great Khali. V lednu 2013 Cesaro začal krátký feud s The Mizem, kterého několikrát poráží. Cesaro se také objevil v Royal Rumble zápase. Cesaro ztrácí titul 15. dubna v show Raw, když ho porazil Kofi Kingston. Cesaro držel titul 239 dní.\n\nV květnu měl Cesaro krátký feud s Samim Zaynem v show NXT. Z tohoto feudu vznikly jedny z nejlepších zápasů roku 2013. 17. června se stal členem týmu The Real Americans, složeného z něj, Jacka Swaggera a manažera Zeba Coltera. První společný zápas měli proti The Usos, tento zápas však prohrávají. Poté započali krátký feud s Santinem Marellou. Po konci tohoto feudu začali feud s Los Matadores.\n\nNa začátku roku 2014 měli spoustu zápasů proti týmům jako Rey Mysterio and Big Show/Sin Cara a The Usos, málokdy však vyhrávali. Cesaro se objevil v zápase Royal Rumble, byl však eliminován Romanem Reignsem. 31. ledna Cesaro porazil Dolpha Zigglera, čímž si zajistil místo v Elimination Chamber zápase o WWE World Heavyweight Championship. 14. února bylo jeho jméno zkráceno na Cesaro a porazil WWE WH šampióna, Randyho Ortona. V Elimination Chamber zápase byl vyřazen Johnem Cenou.\n\nNa Wrestlemanii XXX bojovali The Real Americans o WWE Tag Team Championship. Jack Swagger obviňoval Cesara z prohry a napadl jej. Zeb Colter se je snažil uklidnit, ale marně. Později se Cesaro objevil jako překvapivý účastník André the Giant Memorial Battle Royal zápasu, který se mu podařilo vyhrát.\n\nDen po Wrestlemanii, 7. dubna, Hulk Hogan předal Cesarovi trofej za vítězství v André the Giant Memorial Battle Royal zápase. Cesaro se také odděluje od Coltera a Paul Heyman se stává jeho novým manažerem. Cesaro začíná krátký feud s Jackem Swaggerem, kterého poráží. Cesaro se účastnil Money In The Bank ladder zápasu o WWE World Heavyweight Championship. Poté však začal prohrávat proti wrestlerům jako Kofi Kingston a Big E. Účastnil se Battle Royalu o Intercontinental Championship, byl však eliminován Heathem Slaterem. Pak následovala série proher proti wrestlerům jako Dean Ambrose, John Cena, Jack Swagger, Dolph Ziggler a Rob Van Dam. Poté prohrál zápas o UNited States Championship s Sheamusem a také zápas o Intercontinental Championship s Doplhem Zigglerem.\n\nV prosinci 2014 vytvořil Cesaro tag team s Tysonem Kiddem a také se zúčastnil Royal Rumble zápasu. 22. února vyhrál spolu s Kiddem WWE Tag Team Championship, když na PPV Fastlane porazili The Usos.\n\nPo zranění Tysona Kidda Cesaro pokračoval v solo karieře.Vedl feud například s Kevinem Owensem,Cesaro se ale v listopadu 2015 zranil a byl mimo až do RAW po WrestleManii 32 kde se vrátil jako náhrada Samiho Zayna v Fatal4Way zápase ale nezvítězil.Cesaro další RAW porazil Kevina Owense a stal se vyzyvatelem o Mizuv IC titul.Titul nevyhrál díky Kevinovy a Samimu kteří vtrhly do zápasu.Cesaro o IC titul bojoval i na Extreme Rules ale nezvítězil.Cesaro se kvalifikoval do MITB Ladder zápasu ale nevyhrál.Cesaro začal projevovat frustraci z jeho pozice v WWE jelikož v Draftu který se konal v červenci byl draftován skoro ke konci a navíc do RAW ve které nechtěl působit.V zákulisním segmentu Cesaro přednesl promo které bylo mimo scénář kde vyjádřil svou frustraci.Na Battlegroungu nebyl ani Cesaro na kartě této show a na to si stěžoval v Kickoff Panelu této show.Cesaro měl zápas s Rusevem o US titul,když v tom přiběhl Sheamus a nasadil Brouge Kick na Cesara.Vedlo to k jejich sporu a Best of 7 sérii zápasu,která ovšem v posledním kole skončila jako remíza,\n\nGenerální manažer Mick Foley spojil duo Cesara a Sheamuse a dal jim možnost vyzvat New Day o Tag Team tituly na akci Hell in a Cell.Nedokázali ale vyhrát díky špinavým praktikám New Day.Duo Sheamuse a Cesara nadále pokračovalo a zúčastnili se Survivor Series 10 on 10 Elimination Tag Team zápasu kde zařídili výhru pro RAW.Den po té měli Cesaro a Sheamus nárok na titulový zápas s New Day ale opět neuspěly.Na show Tribute to the Troops se staly vyzyvateli pro Tag Teamové pásy pro show WWE Roadblock.Cesaro a Sheamus díky tomu že už znali praktiky New Day dokázaly vyhrát Tag Team Titulya ukončili historickou vládu New Day.Den po RoadBlocku jim Mick Foley daroval nové Tag Teamové tituly které se změnili na červeno stříbrné.Rematch o tituly se uskutečnil další show RAW kde dokázaly tituly obhájit.\n\n\n\n"}
{"id": "836517", "url": "https://cs.wikipedia.org/wiki?curid=836517", "title": "Turistická značená trasa 3099", "text": "Turistická značená trasa 3099\n\nTuristická značená trasa 3099 značená zeleně vede od Smaragdového jezírka přes vrchol Plešivec do Rejkovic k železniční stanici. Měří 4,5 km.\n\nTrasa začíná u Smaragdového jezírka. Vede po nezpevněných cestách lepší i horší schůdnosti na Plešivec kde se kříží s červenou značkou vedoucí ze Lhotky a Čenkova. Turista se zde může pokochat výhledem na Jince a okolí. Odtud cesta pokračuje opět po nezpevněném povrchu z kopce do Rejkovic. Výškový rozdíl je asi 300m. Nejvyšším bodem je Plešivec, nejnižším Rejkovice.\n"}
{"id": "836521", "url": "https://cs.wikipedia.org/wiki?curid=836521", "title": "Kanton Annecy-Centre", "text": "Kanton Annecy-Centre\n\nKanton Annecy-Centre (fr. \"Canton d'Annecy-Centre\") je francouzský kanton v departementu Horní Savojsko v regionu Rhône-Alpes. Území tvoří centrum města Annecy.\n"}
{"id": "836526", "url": "https://cs.wikipedia.org/wiki?curid=836526", "title": "Kanton Annecy-le-Vieux", "text": "Kanton Annecy-le-Vieux\n\nKanton Annecy-le-Vieux (fr. \"Canton d'Annecy-le-Vieux\") je francouzský kanton v departementu Horní Savojsko v regionu Rhône-Alpes. Skládá se ze 14 obcí.\n\n"}
{"id": "836527", "url": "https://cs.wikipedia.org/wiki?curid=836527", "title": "Stadio Is Arenas", "text": "Stadio Is Arenas\n\nStadio Is Arenas nebo Stadio Comunale je sportovní stadion v italském městě Quartu Sant'Elena. Nejčastěji je využíván pro fotbal. Pojme 16 200 diváků a své domácí zápasy zde hraje tým Cagliari Calcio. Byl přestavěn roku 2012, protože Stadio Sant'Elia nevyhovoval požadavkům na pořádání prvoligových zápasů.\n"}
{"id": "836528", "url": "https://cs.wikipedia.org/wiki?curid=836528", "title": "Rakka", "text": "Rakka\n\nRakka ( – \"ar-Rakka\", dříve – \"Kallinikos\", ) je město v střední části severní Sýrie na břehu řeky Eufrat, zhruba 160 kilometrů na východ od Aleppa. Je hlavním městem guvernorátu Rakka a v letech 2014-2017 také sídlem Islámského státu. Má zhruba 200 tisíc obyvatel.\n\nMěsto založil seleukovský král Seleukos II. Kallinikos (vládl v letech 246 až 225 př. n. l.) a neslo pak jeho jméno. V době Byzantské říše se městu krátce říkalo \"Leontupolis\" podle císaře Leona I. (vládl v letech 457 až 474), ale pak se mu vrátilo jméno Kallinikos. V roce 542 město zničila invaze sásánovského vládce Husrava I., ale následně bylo obnoveno byzantským císařem Justiniánem I.\n\nV šestém století se Kallinikos stal centrem syrských křesťanů. V roce 639 získali Kallinikos muslimové a přejmenovali jej na \"ar-Rakka\" (nicméně Syřané jej dále nazývali \"Kallinikos\").\n\nV roce 2013 se stala Rakka prvním velkým městem, které dobyli rebelové během syrské občanské války. V roce 2014 přešla pod kontrolu islamistické teroristické organizace Islámský stát, která z ní učinila hlavní město svého „chalífátu“.\n\n15. listopadu 2015 zaútočila Francie na středisko IS bombovými nálety, jako reakce na sebevražedné útoky v Paříži. Akce se zúčastnilo 12 letounů Mirage 2000. Celkem bylo shozeno 20 pum a bylo zničeno velíci a náborové středisko a sklad se zbraněmi.\n\nV březnu 2016 vypuklo ve městě prosyrské povstání proti režimu tzv. Islámského státu. Centrum města bylo dobyto na začátku července 2017 Syrskými demokratickými silami. 16. října 2017 pak bylo město osvobozeno celé. \n"}
{"id": "836529", "url": "https://cs.wikipedia.org/wiki?curid=836529", "title": "Kanton Annecy-Nord-Est", "text": "Kanton Annecy-Nord-Est\n\nKanton Annecy-Nord-Est (fr. \"Canton d'Annecy-Nord-Est\") je francouzský kanton v departementu Horní Savojsko v regionu Rhône-Alpes. Skládá se pouze ze severovýchodní části města Annecy.\n"}
{"id": "836532", "url": "https://cs.wikipedia.org/wiki?curid=836532", "title": "Kanton Annecy-Nord-Ouest", "text": "Kanton Annecy-Nord-Ouest\n\nKanton Annecy-Nord-Ouest (fr. \"Canton d'Annecy-Nord-Ouest\") je francouzský kanton v departementu Horní Savojsko v regionu Rhône-Alpes. Skládá se z 12 obcí.\n\n"}
{"id": "836538", "url": "https://cs.wikipedia.org/wiki?curid=836538", "title": "Kanton Annemasse-Nord", "text": "Kanton Annemasse-Nord\n\nKanton Annemasse-Nord (fr. \"Canton d'Annemasse-Nord\") je francouzský kanton v departementu Horní Savojsko v regionu Rhône-Alpes. Skládá se z osmi obcí.\n\n"}
{"id": "836541", "url": "https://cs.wikipedia.org/wiki?curid=836541", "title": "Kanton Annemasse-Sud", "text": "Kanton Annemasse-Sud\n\nKanton Annemasse-Sud (fr. \"Canton d'Annemasse-Sud\") je francouzský kanton v departementu Horní Savojsko v regionu Rhône-Alpes. Skládá se ze šesti obcí.\n\n"}
{"id": "836543", "url": "https://cs.wikipedia.org/wiki?curid=836543", "title": "Tomáš Marek", "text": "Tomáš Marek\n\nTomáš Marek (* 20. dubna 1981, Kladno) je český fotbalista, obránce, reprezentant.\n\nHrál za FC Viktoria Plzeň, FK Admira Praha, SK Kladno, FC Baník Ostrava a FC Vysočina Jihlava. V české nejvyšší soutěži odehrál do konce sezóny 2011–2012 163 utkání a dal 3 góly. V sezóoně 2006/07 byl jediným hráčem, který odehrál všechny minuty v ročníku české nejvyšší soutěže. Za českou reprezentaci nastoupil 11. září 2009 v přátelském utkání s Marokem.\n\n\n"}
{"id": "836556", "url": "https://cs.wikipedia.org/wiki?curid=836556", "title": "Česká skála", "text": "Česká skála\n\nČeská skála (též Čečka či Češka) je zarostlý kopec v severovýchodní části Českého středohoří, odkud je výhled jen na obec Prácheň u Kamenického Šenova. Je vysoký 629,2 metrů nad mořem, vůči Práchni je jen o 70 metrů výš.\n\nMezi obcemi Slunečná (necelé 3 km daleko) a Prácheň (severně 1 km vzdálená) je zalesněný hřeben s čtyřmi vrcholy. Je dlouhý zhruba 4 km a součástí CHKO České středohoří v sousedství severně se rozkládajících Lužických hor, v okrese Česká Lípa. Jeden z vrcholů hřebene se nazývá Česká skála (na nové mapě Seznamu Češka, na mapách KČT nadále Česká skála), kde byla vyhlídka po okolí, zejména na severovýchod, na Prácheň a Panskou skálu. Vyhlídka je z větší části zarostlá, výhled je omezený. Nahoře nejsou viditelné zbytky jakýchkoliv staveb. Kopec je tvořen zejména bazanitem. V minulosti byly do kopce navrtány kvůli čediči dvě průzkumné štoly.\n\nHřeben je řazen do východní části Českého středohoří (pravý břeh Labe), tedy do Verneřického středohoří. Hřeben i Česká skála jsou na rozhraní katastrů \"Prácheň\" 732770 a \"Slunečná u České Lípy\" 750760.\n\nNa vrchol vede modře vyznačená vrcholová odbočka dlouhá 500 metrů z rozcestí Odbočka na Českou vyhlídku. Modrá trasa, dříve značená jako turistická značená trasa 1673, je vedena z Práchně do Slunečné, na zmiňovaném rozcestí se napojuje trasa žlutá od Práchně do obce Volfartice. Nahoru na hřeben ani k rozcestí nelze jet autem.\n\n"}
{"id": "836560", "url": "https://cs.wikipedia.org/wiki?curid=836560", "title": "National Health", "text": "National Health\n\nNational Health byla britská progresivní rocková skupina. Skupina vznikla v roce 1975 a byla součástí Cantenburské scény. Během své existence skupina vydala tři studiová alba; \"National Health\" v roce 1977 a \"Of Queues and Cures\" o rok později. V roce 1980 se členové skupiny na čas rozešli a v roce 1982 nahráli své třetí a zároveň poslední album \"D.S. Al Coda\" věnované zesnulému Alanu Gowenovi.\n\n"}
{"id": "836563", "url": "https://cs.wikipedia.org/wiki?curid=836563", "title": "Dave Stewart", "text": "Dave Stewart\n\nJméno a příjmení Dave Stewart nosí více osobností:\n\n"}
{"id": "836564", "url": "https://cs.wikipedia.org/wiki?curid=836564", "title": "Dave Stewart (klávesista)", "text": "Dave Stewart (klávesista)\n\nDave Stewart (* jako David Lloyd Stewart; 30. prosince 1950) je britský hráč na klávesové nástroje, zpěvák, hudební producent a skladatel. Byl členem skupin Uriel, Egg, Khan, Hatfield and the North, National Health. Dále spolupracoval například s Barbarou Gaskin nebo projektem Bruford Billa Bruforda.\n"}
{"id": "836566", "url": "https://cs.wikipedia.org/wiki?curid=836566", "title": "Operace Gomora", "text": "Operace Gomora\n\nOperace Gomora () nebo letecká bitva o Hamburk byla britská a americká intenzivní bombardovací operace namířená proti severoněmeckému přístavu Hamburk za druhé světové války. Cílem operace bylo jak zničit průmyslové kapacity a přístav, tak narušit morálku civilního obyvatelstva. Během deseti dní náletů bylo ve městě rozpoutáno ohnivé peklo, které mělo za následek na čtyři desítky tisíc mrtvých, což řadí tento nálet mezi nejtěžší v historii.\n\nHamburk byl jedním z nejvýznamnějších průmyslových center v celém Německu, druhým největším městem země a největším přístavem Evropy. Kromě proslulých loděnic Blohm und Voss, produkujících vojenské lodě a ponorky zde sídlily rafinerie Deutsche Petroleum A.G. a řada dalších významných továrem zabývající se potravinářským či strojírenským průmyslem. Zároveň byl Hamburk i obrovskou dopravní tepnou a významným zásobovacím centrem pro německá vojska v severní a západní Evropě. Kvůli své husté zástavbě představoval vhodný cíl pro bombardování civilního obyvatelstva zápalnými pumami. Od 24. července do 3. srpna 1943 byly na město vedeny čtyři velké noční nálety RAF a dva denní útoky těžkých bombardérů USAAF, které se poprvé zapojily do společné operace s britskými spojenci.\n\nDne 24. července 1943 v nočních hodinách začal první nálet. Ke zmatení německých radarů před náletem bylo použito z letadel shazovaných hliníkových pásků. Celkem vzlétlo 791 bombardérů (halifaxů a lancasterů), z nichž 51 bylo použito právě k shozu pásků. Během první noci bylo svrženo celkem 2 396 tun bomb, úspěch náletu koruovala ztráta pouhých 12 letadel. Mezitím, 25. a 26. července proběhly dva menší denní nálety amerického letectva. Další těžký nálet RAF přišel 27. července těsně před půlnocí, kdy 729 britských bombardérů shodilo na město během necelé hodiny 2 417 tun zápalných pum, vysoce třaskavých bomb a pozemních min, čímž změnilo centrum města v hořící peklo. Obyvatelé se sice schovali v protileteckých krytech, ale v mnoha případech padající domy a hořící a rozžhavené střechy zavalily vchody, a žár s kouřem zabíjely. Ještě dopoledne byla v městě tma způsobená vznášejícím kouřem a prachem. Den poté, v obavách z dalších ničivých náletů, uprchla většina obyvatel Hamburku (uvádí se 900.000 - 1.200.000 lidí) z města pryč. V noci z 29. na 30. července následoval třetí velký nálet více než 700 letadel, vinou navigačních chyb byly bombardovány dosud málo zasažené obytné oblasti na severu města. V noci z 2. na 3. srpna přišel poslední nálet stejného počtu letadel, vinou špatného počasí však většina z nich tu noc nad město nedorazila, a náklad pum shodila na náhradní cíle.\n\nAkce skončila zničením celých čtvrtí v centru města a obrovskými obětmi na životech, zejména civilního obyvatelstva. Celkem bylo na Hamburk svrženo více než 8 000 tun bomb. Bylo zcela vypáleno 20 čtverečních kilometrů, zabito bylo okolo 40 000 lidí (uvádí se 42 500, podle některých odhadů dokonce 60-100 000 lidí) a dalších 750 000 zůstalo bez přístřeší nad hlavou. V průběhu tří největších náletů ztratili Britové pouze 57 letadel. Průmyslové kapacity velkoměsta se podařilo vyřadit jen na omezenou dobu. Němci dokázali továrny rekonstruovat a již na podzim 1943 dosáhli stejného objemu výroby jako před náletem. Stále jsou však ve městě patrné stopy po těžkém poškození zástavby, nachází se zde několik památníků či pomníků a uprostřed města jako memento torzo kostela sv. Mikuláše (ruiny byly stavebně zajištěny až r. 1990).\n\n"}
{"id": "836568", "url": "https://cs.wikipedia.org/wiki?curid=836568", "title": "Netvor", "text": "Netvor\n\nNetvor ( ) je americký film režiséra Daniela Barnze z roku 2011. Jde o moderní variaci na klasické téma Kráska a zvíře, natočenou na základě stejnojmenné kližní předlohy Alex Flinnové (v češtině ji v dubnu 2013 vydalo nakladatelství MOBA). Do českých kin snímek uvedla od 2. června 2011 společnost Falcon.\n\nNetvor je film o ambiciozním chlapci jménem Kyle Kingston (Alex Pettyfer), kterého vždy otec učil, že neatraktivní lidé jsou něco méně než lidé atraktivní, a Kyle je namyšlený a zlý vůči neatraktivním lidem. Chystá léčku, jen aby ponížil jednu dívku, která ho též znemožnila, ona se na jeho háček chytla a on ji znemožnil před desítky lidí na jedné párty.\n\nAle udělal chybu, ona je čarodějka a proklela ho. Stala se z něj nestvůra a takto zaplatí za svou namyšlenost. Čarodějka (Mary-Kate Olsenová) to udělala proto, aby se poučil ze svých chyb, aby věděl, jaké je být ošklivý. Pokud se do něj nezamiluje do roka ode dne prokletí nějaká dívka a nepoví mu, že ho miluje, tak takový zůstane navždy…\n\n\n"}
{"id": "836581", "url": "https://cs.wikipedia.org/wiki?curid=836581", "title": "Chorvatsko na Letních olympijských hrách 2008", "text": "Chorvatsko na Letních olympijských hrách 2008\n\nChorvatsko se účastnilo Letní olympiády 2008. Zastupovalo ho 102 sportovců v 15 sportech.\n\n"}
{"id": "836583", "url": "https://cs.wikipedia.org/wiki?curid=836583", "title": "Kanton Boëge", "text": "Kanton Boëge\n\nKanton Boëge (fr. \"Canton de Boëge\") je francouzský kanton v departementu Horní Savojsko v regionu Rhône-Alpes. Skládá se z osmi obcí.\n\n"}
{"id": "836586", "url": "https://cs.wikipedia.org/wiki?curid=836586", "title": "Kostel svatého Ondřeje (Lochovice)", "text": "Kostel svatého Ondřeje (Lochovice)\n\nKostel svatého Ondřeje je jedna z nejvýznamnějších lochovických staveb. Je chráněn jako kulturní památka České republiky.\n\nJeho stavba byla dokončena roku 1654 z ruin bývalého kostela svatého Stanislava, jenž byl zničen Švédy. Kostel nemá určitý stavební sloh, avšak vybavení je rokokové, jen oltář je barokní. Fara zanikla v roce 2006, tudíž kostel spadá pod Hořovice. Než fara zanikla, přifařené obce byly Kočvary, Netolice a Libomyšl.\n"}
{"id": "836587", "url": "https://cs.wikipedia.org/wiki?curid=836587", "title": "Kanton Bonneville", "text": "Kanton Bonneville\n\nKanton Bonneville (fr. \"Canton de Bonneville\") je francouzský kanton v departementu Horní Savojsko v regionu Rhône-Alpes. Skládá se ze 13 obcí.\n\n"}
{"id": "836588", "url": "https://cs.wikipedia.org/wiki?curid=836588", "title": "Kanton Chamonix-Mont-Blanc", "text": "Kanton Chamonix-Mont-Blanc\n\nKanton Chamonix-Mont-Blanc (fr. \"Canton de Chamonix-Mont-Blanc\") je francouzský kanton v departementu Horní Savojsko v regionu Rhône-Alpes. Skládá se ze čtyř obcí.\n\n"}
{"id": "836589", "url": "https://cs.wikipedia.org/wiki?curid=836589", "title": "Ondřej Kúdela", "text": "Ondřej Kúdela\n\nOndřej Kúdela (* 26. března 1987) je český fotbalový obránce a bývalý mládežnický reprezentant, od ledna 2018 hráč klubu SK Slavia Praha. Na klubové úrovni působil mimo ČR v Kazachstánu.\nHraje na postu stopera (středního obránce) nebo defenzivního záložníka.\n\nKúdela je odchovancem klubu 1. FC Slovácko, v A-týmu se představil v roce 2005. V létě 2007 přestoupil do pražské Sparty, ale pro podzimní část sezóny 2007/08 odešel hostovat do SK Kladno. V roce 2009 přestoupil ze Sparty do FK Mladá Boleslav.\n\nV sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5.\n\nV červnu 2014 odešel z Mladé Boleslavi na půlroční hostování do kazašského klubu Ordabasy Šymkent.\n\n23. ledna 2017 přestoupil z FK Mladá Boleslav do severočeského FC Slovan Liberec, kde podepsal smlouvu na 2,5 roku. V lednu 2018 ale odešel do klubu SK Slavia Praha. Stál o něj trenér Jindřich Trpišovský, který jej vedl v Liberci.\n\nKúdela byl součástí mládežnických reprezentačních týmů ČR v kategoriích U17 až U21.\n\nByl členem českého týmu, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2. Ondřej se gólově prosadil v osmifinále proti Japonsku, kde snižoval v 74. minutě z pokutového kopu na 1:2. Češi následně vyrovnali a zápas dospěl do prodloužení, které rozhodnutí nepřineslo. V penaltovém rozstřelu svůj pokus proměnil, ČR jej zvládla poměrem 4:3 a postoupila do čtvrtfinále proti Španělsku.\n\nV letech 2007–2008 odehrál celkem 12 zápasů za český národní tým do 21 let, gól nevstřelil.\n\nV seniorské reprezentaci debutoval 26. března 2019 v přípravném zápase v pražském Edenu proti Brazílii.\n\n"}
{"id": "836590", "url": "https://cs.wikipedia.org/wiki?curid=836590", "title": "Klub sociálních demokratů Občanského fóra", "text": "Klub sociálních demokratů Občanského fóra\n\nKlub sociálních demokratů Občanského fóra byla československá a česká politická platforma vzniklá po sametové revoluci, působící v letech 1990-1991 v rámci Občanského fóra jako skupina sociálnědemokratické orientace, ale zatím bez ambice ustavení zcela samostatné sociálnědemokratické politické strany (Československá sociální demokracie).\n\nVůdčí osobností skupiny byl Rudolf Battěk, který se bezprostředně po sametové revoluci zapojil do aktivit obnovené Československé sociální demokracie (ČSSD), ale preferoval úzkou spolupráci s exilovými sociálními demokraty, prosazoval antikomunistickou orientaci a podporoval spolupráci s Občanským fórem. Jiný proud v ČSSD, který představoval Slavomír Klaban naopak upřednostňoval okamžité osamostatnění sociální demokracie jako nezávislé politické síly v Československu. V březnu 1990 se Battěk na obnovovacím sjezdu ČSSD pokoušel o získání postu předsedy strany. Byl ale poražen a pak založil Klub sociálních demokratů Občanského fóra, jenž ve volbách v roce 1990 patřil mezi 14 politických subjektů, které kandidovaly společně s Občanským fórem. \n\nVe volbách v roce 1990 byl Battěk zvolen do Federálního shromáždění, zatímco samostatně kandidující ČSSD nezískala parlamentní zastoupení. Battěk pak byl vyloučen z ČSSD. V době rozkladu Občanského fóra na jednotlivé nástupnické strany se Battěkova skupina v květnu 1991 přetvořila na Asociaci sociálních demokratů coby zárodečnou středolevou politickou stranu, která ale nezískala výraznější vliv, zatímco prostor nalevo od středu politického spektra v následujících měsících a letech vyplnila ČSSD.\n"}
{"id": "836591", "url": "https://cs.wikipedia.org/wiki?curid=836591", "title": "Kanton Cluses", "text": "Kanton Cluses\n\nKanton Cluses (fr. \"Canton de Cluses\") je francouzský kanton v departementu Horní Savojsko v regionu Rhône-Alpes. Skládá se z pěti obcí.\n\n"}
{"id": "836592", "url": "https://cs.wikipedia.org/wiki?curid=836592", "title": "Kanton Cruseilles", "text": "Kanton Cruseilles\n\nKanton Cruseilles (fr. \"Canton de Cruseilles\") je francouzský kanton v departementu Horní Savojsko v regionu Rhône-Alpes. Skládá se z 11 obcí.\n\n"}
{"id": "836593", "url": "https://cs.wikipedia.org/wiki?curid=836593", "title": "Kanton Douvaine", "text": "Kanton Douvaine\n\nKanton Douvaine (fr. \"Canton de Douvaine\") je francouzský kanton v departementu Horní Savojsko v regionu Rhône-Alpes. Skládá se ze 14 obcí.\n\n"}
{"id": "836594", "url": "https://cs.wikipedia.org/wiki?curid=836594", "title": "Chorvatsko na Letních olympijských hrách 2004", "text": "Chorvatsko na Letních olympijských hrách 2004\n\nChorvatsko se účastnilo Letní olympiády 2004. Zastupovalo ho 81 sportovců (66 mužů a 15 žen) ve 14 sportech.\n\n"}
{"id": "836596", "url": "https://cs.wikipedia.org/wiki?curid=836596", "title": "Kanton Faverges", "text": "Kanton Faverges\n\nKanton Faverges (fr. \"Canton de Faverges\") je francouzský kanton v departementu Horní Savojsko v regionu Rhône-Alpes. Skládá se z 10 obcí.\n\n"}
{"id": "836598", "url": "https://cs.wikipedia.org/wiki?curid=836598", "title": "Kanton Frangy", "text": "Kanton Frangy\n\nKanton Frangy (fr. \"Canton de Frangy\") je francouzský kanton v departementu Horní Savojsko v regionu Rhône-Alpes. Skládá se z 12 obcí.\n\n"}
{"id": "836599", "url": "https://cs.wikipedia.org/wiki?curid=836599", "title": "Třída Frankenthal (typ 332)", "text": "Třída Frankenthal (typ 332)\n\nTřída Frankenthal (typ 332) je třída pobřežních minolovek německého námořnictva. Celkem bylo postaveno 12 jednotek této třídy. Dalších šest jednotek, vycházejících z třídy \"Frankenthal\", bylo postaveno pro turecké námořnictvo jako třída \"A\". Minolovky \"Frankenthal\" a \"Weiden\" byly roku 2006 prodány námořnictvu Spojených arabských emirátů. Ostatních osm je provozováno německým námořnictvem.\n\nV letech 1993–1998 bylo postaveno loděnicemi Abeking & Rasmussen a Lürssen celkem 12 jednotek této třídy, pojmenovaných \"Frankenthal\" (M 1066), \"Weiden\" (M 1060), \"Rottweil\" (M 1061), \"Bad Bevensen\" (M 1063), \"Bad Rappenau\" (M 1067), \"Grömitz\" (M 1064), \"Datteln\" (M 1068), \"Dillingen\" (M 1065), \"Homburg\" (M 1069), \"Sulzbach-Rosenberg\" (M 1062), \"Fulda\" (M 1058) a \"Weilheim\" (M 1059).\n\nPlavidla jsou postavena z nemagnetické oceli. Trup, nástavba a pohonné ústrojí vychází z konstrukce minolovek třídy \"Hameln\". Minolovky nesou protiminový systém Atlas Elektronik MWS80-4, skládající se z taktického velícího systému TCD, navigačního a označovacího systému NBD, trupového sonaru DSQS-11M a sonaru DDSX-11, který je přímo v dálkově ovládaném prostředku pro hledání a likvidaci min typu Pinguin B3 (každá minolovka má na palubě dva tyto prostředky). Minolovky jsou dále vybaveny dekompresní komoru, umožňující nasazení potápěčů. K vlastní obraně slouží jeden 40mm kanón Bofors a dvě čtyřnásobná vypouštěcí zařízení protiletadlových řízených střel Stinger s dosahem 4,8 km. Pohonný systém tvoří dva diesely MTU 16V 538 TB91. Během likvidace min loď pomalu manévruje pomocí dvou elektromotorů. Lodní šrouby jsou dva. Nejvyšší rychlost dosahuje 18 uzlů.\n\nV letech 2009–2012 bylo pět minolovek této třídy vybaveno integrovaným minolovným systémem IMCMS (Integrated Mine Counter Measure System) a dálkově ovládaným minolovným prostředkem Atlas Elektronik SeaFox. Zároveň získaly schopnost ovládat dálkově ovládaná odminovací plavidla Seehund. V prosinci 2016 byla u společnosti Atlas Elektronik objednána obdobná modernizace dalších tří minolovek, takže jich bude modernizováno osm z deseti provozovaným německým námořnictvem.\n"}
{"id": "836600", "url": "https://cs.wikipedia.org/wiki?curid=836600", "title": "Kanton Saint-Julien-en-Genevois", "text": "Kanton Saint-Julien-en-Genevois\n\nKanton Saint-Julien-en-Genevois (fr. \"Canton de Saint-Julien-en-Genevois\") je francouzský kanton v departementu Horní Savojsko v regionu Rhône-Alpes. Skládá se ze 17 obcí.\n\n"}
{"id": "836602", "url": "https://cs.wikipedia.org/wiki?curid=836602", "title": "Kanton Thonon-les-Bains-Est", "text": "Kanton Thonon-les-Bains-Est\n\nKanton Thonon-les-Bains-Est (fr. \"Canton de Thonon-les-Bains-Est\") je francouzský kanton v departementu Horní Savojsko v regionu Rhône-Alpes. Skládá se z osmi obcí.\n\n"}
{"id": "836603", "url": "https://cs.wikipedia.org/wiki?curid=836603", "title": "Kanton Thonon-les-Bains-Ouest", "text": "Kanton Thonon-les-Bains-Ouest\n\nKanton Thonon-les-Bains-Ouest (fr. \"Canton de Thonon-les-Bains-Ouest\") je francouzský kanton v departementu Horní Savojsko v regionu Rhône-Alpes. Skládá se z devíti obcí.\n\n"}
{"id": "836604", "url": "https://cs.wikipedia.org/wiki?curid=836604", "title": "Asociace sociálních demokratů", "text": "Asociace sociálních demokratů\n\nAsociace sociálních demokratů byla československá a česká politická strana, působící od roku 1991 jako zárodečná strana sociálnědemokratického typu, konkurenční k Československé sociální demokracii.\n\nFormace vznikla přetvořením sdružení Klub sociálních demokratů Občanského fóra, který vznikl po sametové revoluci počátkem roku 1990 a jehož vůdčí osobností byl Rudolf Battěk. Klub sociálních demokratů Občanského fóra se definoval sociálnědemokraticky, antikomunisticky, ale zároveň odmítal urychlené budování zcela samostatné sociálně demokratické strany. Místo toho preferoval spolupráci s Občanským fórem. Když se Občanské fórum na jaře 1991 rozpadlo, ustavil Rudolf Battěk a jeho stoupenci v květnu 1991 (podle jiného zdroje v říjnu 1991) Asociaci sociálních demokratů, která měla ambici stát se stranou sociálnědemokratického typu jako přímá konkurence ČSSD, z níž byl Battěk roku 1990 vyloučen. Byl zvolen jedenadvacetičlenný koordinační výbor, v němž usedli čtyři zástupci exilových sociálních demokratů. Předsedou se stal Rudolf Battěk. Asociace sociálních demokratů ale nezískala výraznější vliv. Ve volbách v roce 1992 kandidovala v rámci v hnutí Demokraté 92 za společný stát, které ale získalo jen řádově desítky tisíc hlasů a nedosáhlo na parlamentní zastoupení. V roce 1992 Asociace sociálních demokratů odmítala rozdělení Československa. \n"}
{"id": "836606", "url": "https://cs.wikipedia.org/wiki?curid=836606", "title": "Kanton Saint-Gervais-les-Bains", "text": "Kanton Saint-Gervais-les-Bains\n\nKanton Saint-Gervais-les-Bains (fr. \"Canton de Saint-Gervais-les-Bains\") je francouzský kanton v departementu Horní Savojsko v regionu Rhône-Alpes. Skládá se ze tří obcí.\n\n"}
{"id": "836612", "url": "https://cs.wikipedia.org/wiki?curid=836612", "title": "Speciální čarodějnický díl VIII", "text": "Speciální čarodějnický díl VIII\n\nSpeciální čarodějnický díl (neoficiálně \"Speciální čarodějnický díl VIII\") (anglicky \"Treehouse of Horror VIII\") je 4. epizoda 9. série amerického animovaného seriálu \"Simpsonovi\". Premiéru v Americe měla 26. října 1997. Scénáře napsali Mike Scully, David S. Cohen a Ned Goldreyer.\n\nEpizoda je rozdělena na tři části: Homer a mutanti (\"The HΩmega Man\"), Moucha versus moucha (\"Fly vs. Fly\") a Jak si upéct čarodějnice (\"Easy-Bake Coven\").\nObjeví se cenzor Foxu. V ruce drží scénář k této epizodě a postupně škrtá některé řádky se slovy „Ne“. Pak se u jedné scény zasměje, ale ihned s vážnou tváří řádek škrtá. Divákům poté oznámí, že tato epizoda je mládeži přístupná. Pak ale ikona označující vhodnost epizody vytáhne obrovský nůž a cenzora bodne do zad. S každým dalším bodnutím se ikona postupně mění, vždy je epizoda vhodnější jen pro starší diváky, nakonec se na ní objeví číslo 666.\n\nFrancie vyhrožuje Springfieldu odvetou za to, že si starosta utahoval z žabích stehýnek. Starosta se ale odmítne omluvit. Marge pošle Homera pro jistotu koupit nějaký protiatomový kryt. Ten jde za Hermanem a prohlíží si tam jeden kryt. Mezitím Francouzi pošlou na Springfield bombu. Ta na oběžné dráze málem zasáhne loď Kanga a Kodos. Bomba zasáhne město a všichni umírají. Homer pak vyleze z krytu a zjistí, že jsou všichni ve městě mrtví. Začne si užívat. V kostele tancuje nahý. Tam ho vyruší tajemné postavy - přeživší po výbuchu, kteří podlehli mutaci. Například Vočko, Dr. Dlaha, Ned, Seymour, Carl a další. Chtějí ho zabít, on začne utíkat a ujede k sobě domů. Oni ho začnou pronásledovat. Doma zjistí, že jeho rodina je živá. Na stěnách domu je totiž olovnatá barva. Mutanti se nad nimi slitují, ale Marge, Bart a Líza je zastřelí puškami.\n\nProfesor Frink pořádá výprodej svých vynálezů a Homer si od něj koupí transportér. Bartovi ho doma zakáže používat. V noci se Bart rozhodne ho vyzkoušet na kočce. Spolu s ní tam ale skočí i Spasitel. Z druhého konce vyleze zvíře se dvěma hlavami a za ním zvíře s žádnou hlavou. Pak se v místnosti objeví moucha a Bart si představuje, že by mohl létat. Zkusí tam s ní vlézt, ale Bart se zmenší na velikost mouchy a získá její tělo. Moucha nyní vypadá jako Bart. Rodina si myslí, že moucha je Bart. Večer Líza zjistí, kdo je skutečný Bart. Moucha Barta sní a Líza ji zatlačí do transportéru. Bartovi se vrátí původní podoba.\n\nPíše se rok 1649. Ve vesnici upalují jednu čarodějnici za druhou. Obviní i Marge. Jako zkoušku ji shodí ze skály. Ona se ale zachrání, protože skutečně je čarodějnice. Letí za svými sestrami Patty a Selmou do jeskyně v hoře nad městem. Tam se rozhodnou, že snědí obyvatelům jejich děti. Když přijdou k Flandersům, Maude se snaží své děti zachránit a nabídne jim sladkosti. Takto to pokračuje i u dalších domů. Příští rok se děti převléknou, chodí po domech jako čarodějky a dostávají sladkosti.\n"}
{"id": "836615", "url": "https://cs.wikipedia.org/wiki?curid=836615", "title": "Klub poslanců sociálně demokratické orientace", "text": "Klub poslanců sociálně demokratické orientace\n\nKlub poslanců sociálně demokratické orientace byla československá a česká parlamentní formace, vzniklá po rozpadu Občanského fóra roku 1991, která sdružovala některé poslance Federálního shromáždění a České národní rady, původně zvolené převážně za Občanské fórum. Do roku 1992 se většina jejích členů přiklonila k Československé sociální demokracii.\n\nNa jaře 1991 se rozpadlo Občanské fórum. Dvěma hlavnímí nástupnickými subjekty se stala pravicová Občanská demokratická strana a středové liberální Občanské hnutí. Do Občanského hnutí přešli i někteří politici, jejichž politické názory byly levicovější, bližší sociální demokracii. Postupně se ale od Občanského hnutí odkláněli a v parlamentu proto v následujících měsících vznikl v květnu 1991 samostatný Klub poslanců sociálně demokratické orientace, mezi jehož členy byli například Miloš Zeman, Jan Kavan, Valtr Komárek nebo Věnek Šilhán a Jozef Wagner. Předsedou klubu, který měl 13 členů, byl Ivan Fišera. Kromě toho působila v parlamentu i frakce nazvaná Asociace sociálních demokratů, kterou vedl Rudolf Battěk a která měla ambici stát se zárodečnou sociálně demokratickou stranou. Nezískala nicméně výraznější vliv. Do roku 1992 se většina členů Klubu poslanců sociálně demokratické orientace stala členy Československé sociální demokracie, která ve volebním období 1990-1992 neměla parlamentní zastoupení, a za kterou kandidovali ve volbách v roce 1992. \n\nKlub poslanců sociálně demokratické orientace vznikl v březnu 1992 i v České národní radě, kde se jeho členy stali Heřman Chromý, Vojtěch Dohnal, Vladimír Kolmistr, Gerta Mazalová a Václav Moskal. \n"}
{"id": "836616", "url": "https://cs.wikipedia.org/wiki?curid=836616", "title": "Třída Kulmbach (typ 333)", "text": "Třída Kulmbach (typ 333)\n\nTřída Kulmbach (typ 333) je třída minolovek německého námořnictva. Zahrnuje celkem pět jednotek, které byly původně postaveny jako minolovky třídy \"Hameln\" (typ 343) a do současné podoby byly později přestavěny.\n\nVšech pět jednotek bylo postaveno v letech 1987–1991 loděnicí STN Systemtechnik Nord v rámci třídy \"Hameln\". Nesou jména \"Kulmbach\" (M 1091), \"Überherrn\" (M 1095), \"Passau\" (M 1096), \"Laboe\" (M 1097) a \"Herten\" (M 1099). Na minolovky třídy \"Kulmbach\" byly přestavěny v letech 1999–2001.\n\nMinolovky \"Kulmbach\" a \"Laboe\" byly kvůli finančním škrtům předčasně vyřazeny 31. března 2012.\n\nPlavidla jsou postavena z nemagnetické oceli. K vyhledávání min slouží sonar Atlas Elektronik DSQS-11. K likvidaci min slouží dálkově ovládané prostředky Atlas Elektronik SeaFox. K vlastní obraně slouží dva 27mm kanóny MLG 27 (původně nesly dva 40mm kanóny Bofors) a dvě čtyřnásobná vypouštěcí zařízení protiletadlových řízených střel Stinger s dosahem 4,8 km. Pohonný systém tvoří dva diesely MTU 16V 396 TB84-DB5IL. Lodní šrouby jsou dva. Nejvyšší rychlost dosahuje 18 uzlů.\n"}
{"id": "836623", "url": "https://cs.wikipedia.org/wiki?curid=836623", "title": "Caterina Scorsone", "text": "Caterina Scorsone\n\nCaterina Scorsone (narozena jako Caterina Reminy Scorsone 16. října 1981) je kanadská herečka. Proslavila se rolí Dr. Amelie Shepherd, sestry Dereka Shepherda, v seriálech \"Private Practice\" a \"Chirurgové\" a rolí Alice Hamilton z televizního mini-seriálu \"Alice\".\n\nScorsone se narodila v Torontu v Ontariu. Je prostřední dítě z pěti sourozenců, 2 starších sester dvojčat a mladší sestry a bratra. Jedna z jejích starších sester je herečka Francesca Scorsone. (narozena roku 1977)\n\nNavštěvovala školu Cardinal Carter Academy for the Arts v Torontu, kde hrála ve hře \"Oklahoma!\" a v několika dalších představeních. Dále pokračovala ve studiu na koleji Trinity College University of Toronto, kterou v roce 2005 dokončila a získala titul ze studií postmoderny.\n\nJejí první televizní vystoupení bylo v kanadské televizní show \"Mr. Dressup\", ve které se pravidelně objevovala již od svých devíti let.\n\nV roce 1998 získala roli v show \"Peggy Delaney\" rádiové stanice CBC. Caterina zde ztvárnila roli Amber, 15letou dívku, která se přestěhovala z Vancouveru ke své matce do Toronta, aby zde navštěvovala školu.\n\nSeriál, který znamenal pro Caterinu průlom v její herecké kariéře, byl seriál \"1-800-Missing\" (nyní nazvaný \"Missing\"). Hrála zde postavu jménem Jess Mastriani, mladou ženu, která ve svých vizích vídá pohřešované lidi. Poté, co Jess zachrání několik pohřešovaných lidí, získá práci v FBI, kde se stane součástí speciální jednotky, která se specializuje na vyhledávání ztracených lidí.\n\nV roce 2009 ztvárnila Scorsone roli Alice Hamilton v mini-seriálu stanice Syfy \"Alice\".\n\nV roce 2010 se připojila k obsazení seriálu \"Private Practice\", aby ztvárnila roli Amelie (\"Amy\"), sestru Dereka Shepherda ze seriálu \"Chirurgové\". Do role byla obsazena poté, co Eric Stoltz, který režíroval jednu z epizod, uslyšel o roli Amelie a vzpomněl si právě na Caterinu Scorsone, se kterou spolupracoval na \"My Horrible Year!\". Zmínil se o ní producentce a tvůrkyni seriálu Shondě Rhimes a všiml si také její podobnosti s hercem Patrickem Dempseym (hercem, který hraje Dereka Shepherda).\n\nOd července roku 2010 se Caterina stala regulérní postavou seriálu \"Private Practice\". Účinkovala ve třetí epizodě sedmé série \"Chirurgů\", ve které s Derekem začali urovnávat jejich dávné spory.\n\nScorsone je vdaná za muzikanta Roba Gilese z hudební skupiny The Rescues. 6. července 2012 se jim narodila dcera Eliza. Její těhotenství bylo zasazeno do storyline postavy, kterou ztvárnila v seriálu Private Practice. Společně žijí v Los Angeles v Kalifornii.\n\nV roce 2012 byla Caterina oceněna cenou PRISM za Nejlepší ženské vystoupení ve více epizodách v dramatickém seriálu, za její ztvárnění postavy drogově závislé Dr. Amelie Shepherd v seriálu \"Private Practice\".\n\n"}
{"id": "836625", "url": "https://cs.wikipedia.org/wiki?curid=836625", "title": "Národní park Aberdare", "text": "Národní park Aberdare\n\nNárodní park Aberdare je národní park v centrální Keni. Ležící asi 100 km severně od Nairobi. Jeho rozloha je 766 km², pokrývá pohoří Aberdare, nadmořská výška se pohybuje od 2 100 do 4 300 m n. m. Založen byl v květnu 1950.\n\nŽije zde např. okolo 200 druhů ptactva, levhart nebo lev.\n\n"}
{"id": "836626", "url": "https://cs.wikipedia.org/wiki?curid=836626", "title": "Strana podnikatelů, živnostníků a rolníků České republiky", "text": "Strana podnikatelů, živnostníků a rolníků České republiky\n\nStrana podnikatelů, živnostníků a rolníků České republiky (zkratka SPŽR ČR) byla československá a česká politická strana existující od počátku 90. let do roku 2001, zastupující zájmy československých (po rozdělení federace českých) středostavovských vrstev.\n\nVznikla 15. ledna 1992 na valné hromadě Sdružení československých podnikatelů. Ustavující sjezd se konal 23. února 1992 a 6. března 1992 došlo k oficiální registraci pod názvem Strana československých podnikatelů a živnostníků. Už v dubnu 1992 byl název pozměněn na Strana československých podnikatelů, živnostníků a rolníků. Předsedou se stal Rudolf Baránek, který předsednickou funkci vykonával po celou dobu existence strany. Ve zbytku volebního období 1990-1992 do strany přestoupili i někteří poslanci Federálního shromáždění, původně zvolení za jiné formace (například Marta Nazari-Buřivalová nebo Rostislav Senjuk), a strana tak získala dočasně i parlamentní zastoupení. Rostislav Senjuk pak dlouhodobě od roku 1992 působil jako 1. místopředseda strany.\n\nVe volbách v roce 1992 strana kandidovala samostatně (původně vedla jednání o společné kandidatuře s ODA a KAN, ale získala jen několik procent hlasů a nedosáhla na parlamentní mandáty. Po zániku Československa působila od roku 1993 již jen jako česká politická strana a přijala název Strana podnikatelů, živnostníků a rolníků České republiky. Účastnila se bez větších úspěchů komunálních voleb. V sněmovních volbách roku 1996 byl Rudolf Baránek nasazen na kandidátní listinu formace Svobodní demokraté - Liberální strana národně sociální, ale v předvolební kampani byl aktérem skandálu, kdy se zjistilo, že jako hoteliér umístil na svůj podnik v Břeclavi ceduli zakazující vstup Romům. Byl posunut na nižší místo kandidátní listiny a nezískal (stejně jako celá formace SD-LSNS) parlamentní zastoupení.\nV květnu 2001 byla činnost strany pozastavena rozhodnutím Nejvyššího soudu.\n\n\n\n\n\n\n"}
{"id": "836634", "url": "https://cs.wikipedia.org/wiki?curid=836634", "title": "Seznam filmů o country", "text": "Seznam filmů o country\n\nTento seznam shromažďuje filmy pojednávající o country, historii country či obecně filmy s country tematikou.\n\n\n\n\n"}
{"id": "836638", "url": "https://cs.wikipedia.org/wiki?curid=836638", "title": "Terazije", "text": "Terazije\n\nTerazije (v srbské cyrilici Теразије) je jedno z nejvýznamnějších náměstí v srbské metropoli Bělehradě. Nachází se na jižním okraji centrální části města; ze severní strany je ohraničuje Palác Albánie a ulice \"Kneza Mihaila\"/\"Kolarčeva\", z jižní pak přechází v bulvár Krále Milana, který směřuje směrem k městské části Vračar. \n\nNázev \"Terazije\" pochází z turečtiny; výraz terazi v tomto jazyce znamená \"vodárenskou věž\". Původní název odkazoval na vodovodní kanál a vodárenskou věž, která zásobovala vodou pevnost Kalemegdan.\n\nTerazije vznikly jako v 40. letech 19. století jako tržnice, a to rozhodnutím knížete Miloše Obrenoviće, který chtěl přesunout tehdejší řemeslníky a kupce z centra města. Do té doby se zde nacházela pouze pole a močály. Prostranství nedaleko řeky Sávy se jevilo jako vhodné místo. Až do šedesátých let 19. století ho obklopovaly pouze přízemní domy. Rozvoj prostoru umožnila také tranzitní doprava, která směřovala přes dnešní Terazije z centra města jižně do města Kragujevac. Období transformace Bělehradu v druhé polovině 19. století, kdy se regionální město orientálního charakteru postupně měnilo v evropskou metropoli, znamenalo také změnu zástavby, obklopující Terazije. Původní nízké domy byly strženy, či doplněny vyššími budovami evropského stylu, které vznikaly v 60. letech 19. století. V roce 1860 nahradila původní vodárenskou věž kašna s iniciály knížete Miloše. Ta byla sice v roce 1911 během rekonstrukce náměstí přemístěna do Topčideru, o více než šedesát let později (1976) se ale nakonec vrátila, ovšem nikoliv do středu náměstí, ale před hotel Moskva. Během rekonstrukce před první světovou válkou získaly Terazije parkovou úpravu. Byly také položeny tramvajové koleje, vznikl centrální ostrov s fontánami a parkem dle návrhu V. Lučiće. \n\nNa přelomu 19. a 20. století patřily Terazije k místům, kde se koncentroval společenský život srbské metropole. Náměstí lemovaly četné kavárny, restaurace a hotely. V kavárně \"U zlatého kříže\" se roku 1896 konalo první filmové promítání v Srbsku. Mezi známé hotely, které se na Terazijích nalézají, patří např. hotel Paříž, hotel Balkan či hotel Moskva. Poslední uvedená budova byla dokončena v roce 1906 v secesním stylu a patří k dominantám jak Terazijí, tak i celého Bělehradu. Mezi ukázky architektury z přelomu 19. a 20. století v uvedené lokalitě patří ještě paláce Anker a Aténa v jižní části náměstí. Od roku 1938 stojí na severním konci náměstí mezi ulicemi Kolarčeva a Kneza Mihaila funkcionalistický Palác Albánie. Ještě před vypuknutím války v dubnu 1941 byla dokončena i budova \"Divadla na Terazijích\". \n\nV roce 1923 byl v souvislosti s novým územním plánem metropole, který předpokládal její šíření na východ a na jih představen i návrh na zastavění Terazijské terasy (volný prostor na svahu západně od náměstí), který počítal s výstavbou řady veřejných budov.\n\nV letech 1952 – 1957 existoval v Bělehradě městský obvod s názvem Terazije, který se nacházel v okolí tohoto náměstí. V roce 1953 zde žilo 17 858 obyvatel. K 1. lednu 1957 byl obvod zrušen a rozdělen mezi obvody Vračar a Stari Grad. V roce 1981 v místní části (\"mesna zajednica\") Terazije žilo 5033, v roce 1991 už jen 4373 obyvatel a v roce 2002 již jen 3338 obyvatel. Stari Grad později dělení zrušil a tak data ze sčítání v roce 2011 nejsou známa.\n\nBěhem druhé světové války bylo náměstí značně poškozeno. Řada původních výstavních domů utrpěla během bombardování těžké škody, nebo byla zcela zničena. Rozsáhlá rekonstrukce celého prostranství proběhla v roce 1947 a jejím cílem bylo transformovat Terazije v moderní dopravní tepnu. Byly odstraněny tramvajové koleje a sochy; vybudovány podchody a do středu náměstí umístěna šestiproudá vozovka. Původní historické stavby nahradily funkcionalistické mnohapatrové paláce. Mezi ně patří také budova Hempro nebo sídlo bývalé jugoslávské hospodářské komory. Terazije tak mají nyní charakter spíše městského bulváru, než náměstí. \n\nPod náměstím byl vybudován Terazijský tunel, který je překonává v ose západ-východ. Terazije byly také jedním z prvních míst v srbské metropoli, kde se nacházel podchod s eskalátory.\n\nV roce 2012 byla v Novém Bělehradě poblíž místního nádraží postavena replika náměstí v podobě, v jaké existovalo v 30. letech 20. století.\n\n\n"}
{"id": "836642", "url": "https://cs.wikipedia.org/wiki?curid=836642", "title": "Cinemart", "text": "Cinemart\n\nCinemart, a. s. je distribuční a koprodukční filmová společnost, která vznikla v roce 1992 pod jménem Lucernafilm, a. s., po transformaci v roce 1995 byla přejmenována na současný název. Společnost koprodukovala některé z českých filmů, například snímky \"Kolja\", \"Samotáři\", \"Jedna ruka netleská\", \"Sluneční stát\". \n\nOd roku 2004 Cinemart dlouhodobě spolupracoval s významným českým producentem Čestmírem Kopeckým a koprodukoval s ním filmy jako například \"25 ze šedesátých aneb Československá nová vlna\" režiséra Martina Šulíka. V roce 2013 se Cinemart stal koproducentem a distributorem animovaného filmu \"Čtyřlístek ve službách krále\" režiséra Martina Šulíka.\n\nOd roku 2013 zastupuje společnost Cinemart pro český a slovenský distribuční trh tři velká hollywoodská studia a do kin uvádí filmové tituly od společností Twentieth Century Fox, Universal a Paramount Pictures. \n\nSpolečnost také nadále distribuuje české filmy a to včetně debutů: \"Hany\" (Michal Samir, 2014), \"MY 2\" (Radka Denemarková, 2015), \"Místa\" (Radim Špaček, 2015). V roce 2016 se chystá uvést do kin české filmy \"Lída Baarová\", \"Teorie tygra\" a \"Řachanda\". \n\n"}
{"id": "836644", "url": "https://cs.wikipedia.org/wiki?curid=836644", "title": "Sekavec písečný", "text": "Sekavec písečný\n\nSekavec písečný (\"Cobitis taenia\") je ryba z čeledi sekavcovití. Žije obvykle v pomalu tekoucích a mělkých vodách s písečným, méně častěji pak s balvanitým dnem. Zdržuje se celý život u dna, kde se zahrabává do substrátu a vystrkuje jen hlavu a ocas. Pokud se dostane do vody s nedostatkem rozpuštěného kyslíku, je schopný střevního dýchání, kdy pomocí silně prokrvené sliznice střeva vstřebává kyslík z vody. Živí se drobnými bezobratlými živočichy žijícími na dně. Jedná se o poměrně krátkověkou rybu, dožívající se maximálně 4–5 let.\n\nTělo je protáhlé, z boků včetně hlavy zploštělé. Ústní otvor je lemován šesti vousky, čtyři jsou na horním okraji a dva v koutcích. Pod okem je vztyčitelný, rozdvojený kostěný trn. Hřbet je šedohnědý s mnoha drobnými tmavými skvrnami. Boky a břišní část těla jsou bílé nebo lehce nažloutlé. Na bocích u postranní čáry jsou dvě řady šedohnědých skvrn. Horní řada je ze skvrn drobnějších, které většinou splývají. V dolní řadě jsou skvrny větší a jejich počet pohybuje mezi 12–20. U hřbetní a ocasní ploutve jsou drobné skvrnky ve 2–3 řadách. Ve hřbetní ploutvi se nachází 2–3 tvrdé a 6–7 měkkých paprsků, v řitní ploutvi 2–3 tvrdé a 5–6 měkkých paprsků. Roste velice pomalu a dorůstá průměrně délky 9–10 cm a hmotnosti okolo 8 g. Samci jsou výrazně menší než samice.\n\nVyskytuje se v řekách a potocích s písečným výjimečně kamenitým dnem. Je rozšířen na všech vhodných lokalitách v Evropě i asijské části Ruska. Nevyskytuje se Irsku, Walesu, Skotsku, Norsku, severním Švédsku a Finsku. Na našem území není sekavec písečný fyzicky přítomen, jak bylo dříve v literatuře běžně uváděno, ale vyskytuje se zde jemu podobný sekavec podunajský (\"Cobitis elongatoides\"). Zajímavostí je, že u nás se vyskytují v povodí Labe mezidruhoví kříženci sekavce podunajského (\"C. elongatoides\") a sekavce písečného (\"C. taenia\").\n\n"}
{"id": "836646", "url": "https://cs.wikipedia.org/wiki?curid=836646", "title": "Československá demokratická iniciativa", "text": "Československá demokratická iniciativa\n\nČeskoslovenská demokratická iniciativa (zkratka ČSDI) byla československá a česká politická strana existující v letech 1989–1990. Vycházela z tradic českého disentu, po sametové revoluci působila jako liberálně pravicový proud v rámci Občanského fóra a v červnu 1990 se transformovala do Liberálně demokratické strany.\n\nHlavními postavami ČSDI byli Bohumil Doležal a Emanuel Mandler, kteří spolupracovali již v 80. letech v disentu. V roce 1987 se podíleli na vzniku Demokratické iniciativy. Jako jediný opoziční subjekt se ještě před 17. listopadem 1989 snažila o oficiální registraci, o níž zažádala 11. listopadu 1989 (opětovně žádost o evidenci podali 18. prosince 1989). ČSDI se v původní žádosti z 11. listopadu vyslovila pro dodržování lidských práv a svobod a obnovu tržní ekonomiky, odmítnutí invaze vojsk Varšavské smlouvy do Československa v roce 1968, uspořádání svobodných voleb a přijetí nové ústavy. Když se po 17. listopadu chystal vznik Občanského fóra, nebyli předáci ČSDI o tomto okroku informování (podle vzpomínek E. Mandlera) a 19. listopadu 1989 bylo navíc vedení ČSDI krátce ještě zatčeno komunistickými bezpečnostními složkami a po několik hodin vazebně zadržováno. Pouze Karel Štindl se schoval, unikl zatčení, zkontaktoval se s lidmi okolo Václava Havla, vedl s nimi polemiku ohledně programových obrysů rodícího se protitotalitního hnutí a večer 19. listopadu spolupodepsal zakládající listinu Občanského fóra.\nNakonec k formální registraci ČSDI došlo 31. ledna 1990. Doležal a Mandler se na přelomu let 1989–1990 stali v rámci kooptací poslanci Federálního shromáždění, čímž Československá demokratická iniciativa získala zastoupení v nejvyšším zákonodárném sboru. Díky jejich aktivnímu vystupování se strana stala viditelnou součástí rodícího se politického spektra. ČSDI tehdy spolupracovala s Občanským fórem, ale brzy se začala proti OF vymezovat. Ve volbách v červnu roku 1990 kandidovali Doležal i Mandler za Občanské fórum a stali se opět poslanci Federálního shromáždění, Karel Štindl byl za ČSDI na kandidátce OF zvolen do České národní rady. Ještě během června ale došlo k rozkolu a v následné době již ČSDI působila jako pravicová opozice vůči Občanskému fóru. 21. června 1990 byla ČSDI přejmenována na Liberálně demokratickou stranu, která existovala až do poloviny 90. let, ale nezískala výraznější vliv.\n"}
{"id": "836649", "url": "https://cs.wikipedia.org/wiki?curid=836649", "title": "Speciální čarodějnický díl IX", "text": "Speciální čarodějnický díl IX\n\nSpeciální čarodějnický díl (neoficiálně \"Speciální čarodějnický díl IX\") (anglicky \"Treehouse of Horror IX\") je 4. epizoda 10. série amerického animovaného seriálu \"Simpsonovi\". Premiéru v Americe měla 25. října 1998. Scénáře napsali Donick Cary, Larry Doyle a David S. Cohen.\n\nEpizoda je rozdělena na tři části: Pekelné tupé (\"Hell Toupée\"), Strašliví animáci (\"The Terror of Tiny Toon\") a Hvězdná sralbota (\"Starship Poopers\").\nHaďák je na nákupu u Apua v Kwik-E-Martu. U pokladny si zapálí a šerif ho za to přijde ihned zatknout, protože už je to potřetí. Má dostat trest smrti, ale říká, že mu nemůžou nic dokázat. Na to mu šerif odpoví, že má dost svědků: Apua, Vočka, který byl také na nákupu, a Barta, který tam byl hrát videohry. Haďák jim slíbí, že je všechny zmasakruje.\n\nHaďák je v televizi v přímém přenosu popraven. Hned poté zazvoní u Simpsonů telefon, mají pro Homera nové vlasy. Doktor Nick Riviera mu transplantuje haďákovy vlasy. V noci vlasy prorostou až k mozku a začnou Homera ovládat. Ten ještě tu noc odejde zabít Apua. Druhý den zavraždí i Vočka. Bart se začíná bát o svůj život, je na řadě. Homer slíbí Bartovi, že ho ochrání. Zadělá dveře Bartova pokoje zevnitř, takže se nikdo nedostane dovnitř – ale ani ven. Homer se začne pokoušet Barta zabít. Kladivem rozbije dveře, kterými tam vlezou Marge a Líza. Dojde jim, že Homera ovládají jeho nové vlasy. Bart se snaží Homera přemluvit, aby těm vlasům vzdoroval. Strhne si je. Pak tam vtrhnou ještě šerif, Eddie a Lou a vlasy rozstřílí.\n\nŠáša Krusty vysílá svůj speciální halloweenský díl. Chce pustit tu nejkrvavější a nejbrutálnější epizodu Itchyho & Scratchyho, ale Marge vypne televizi, na kterou se dívají Bart a Líza. Marge jde s Maggie na koledu a vezme pro jistotu s sebou baterie z ovladače na televizi. Bart v garáži najde plutonium a zatluče ho kladivem do ovladače místo baterek. Pak s ním pustí televizi a ta začne celá zářit. Běží v ní díl Itchyho & Scratchyho. Líza se s ním začne o ovladač prát a jeden z nich při tom zmáčkne tlačítko \"Vstoupit\". Oba se objeví v televizi. Začnou se smát Scratchyho bolesti, ale to Itchyho i Scratchyho urazí, spojí se proti nim a snaží se je všelijak zabít. Před televizí se objeví Homer a nakonec se mu povede dostat Barta a Lízu z televize ven. Už je ale pozdě, z Barta je kostlivec, tělo mu sežrali piraně. Líza dostane nápad přetočit ovladačem televizi zpět. Funguje to a Bart má zpět své tělo.\n\nMaggie roste první mléčný zoubek. U televize si s ní Homer hraje. Když v tom jí upadnou obě nožičky. Homer si myslí, že to byly mléčné nožičky. Místo nich se jí objeví několik zelených chapadel. Jdou s ní k doktoru Dlahovi, ale ten jim nepomůže. Doma Maggie svým dudlíkem zkontaktuje svého otce Kanga. Ten se za ní vydá. Vyjde najevo, že Marge podvedla Homera právě s Kangem. Před 2 lety ji unesli a 9 měsíců na to se narodila Maggie. Začnou se o ní hádat a Barta napadne, že tento problém může vyřešit jen Jerry Springer ve své show. Tam se diváci na Kanga oboří a on nechá celé publikum zmizet. Homer se pak porve s Kangem. Nakonec Kangovi dítě nevydají a Kang s Kodos se rozhodnou zničit všechny jejich politiky.\n"}
{"id": "836651", "url": "https://cs.wikipedia.org/wiki?curid=836651", "title": "Třída Hameln (typ 343)", "text": "Třída Hameln (typ 343)\n\nTřída Hameln (typ 343) je třída minolovek německého námořnictva. Celkem bylo postaveno 10 jednotek této třídy. Minolovky nesly konvenční vybavení pro tralování min. Během 90. let se však změnily požadavky na tento typ plavidel a všech deset lodí bylo přestavěno tak, aby nesly moderní elektroniku a dálkově ovládané robotické minolovné prostředky. Přestavbou vznikly dvě nové třídy minolovek, pojmenované třída \"Kulmbach\" (typ 333) a třída \"Ensdorf\" (typ 352). Obě tyto třídy německé námořnictvo stále provozuje.\n\nCelkem bylo konsorciem STN Systemtechnik Nord, zahrnujícím společnosti STN Atlas Elektronik, Abeking & Rasmussen a Lürssen, postaveno 10 jednotek této třídy. Do služby byly zařazeny v letech 1990–1991. Pojmenovány byly \"Pegnitz\" (M 1090), \"Kulmbach\" (M 1091), \"Hameln\" (M 1092), \"Auerbach/Oberpfalz\" (M 1093), \"Ensdorf\" (M 1094), \"Überherrn\" (M 1095), \"Passau\" (M 1096), \"Laboe\" (M 1097), \"Siegburg\" (M 1098) a \"Herten\" (M 1099).\n\nPlavidla byla postavena z nemagnetické oceli. K vlastní obraně byla vyzbrojena dvěma kusy 40mm kanóny Bofors a k obraně proti vzdušnému napadení nesla dvě čtyřnásobná vypouštěcí zařízeními pro protiletadlové řízené střely Stinger s dosahem 4,8 km. Pohonný systém tvoří dva diesely MTU 16V 538 TB91, roztáčející dva lodní šrouby. Nejvyšší rychlost dosahuje 18 uzlů.\n"}
{"id": "836654", "url": "https://cs.wikipedia.org/wiki?curid=836654", "title": "Vilibald Bezdíček", "text": "Vilibald Bezdíček\n\nVilibald Bezdíček (12. listopadu 1906 – 13. srpna 1991 Brno) byl český a československý vysokoškolský pedagog, odborník na vodohospodářské inženýrství, politik Komunistické strany Československa, na počátku normalizace ministr školství České socialistické republiky, jeden z řečníků na pohřbu Jana Palacha, později odstaven z veřejných funkcí, signatář Charty 77.\n\nJeho otec byl obuvníkem. Prof. Ing. Dr. techn. Vilibald Bezdíček, CSc. se narodil ve Vídni, ale s rodiči se pak přestěhoval do Brna. Vystudoval českou státní reálku v Brně, kde maturoval roku 1926, a Vysokou školu technickou v Brně. Zde promoval roku 1932 a téhož roku se oženil. S manželkou Františkou měli syny Vilibalda, Jiřího a Pavla. V letech 1932–1946 pracoval v zemědělské technické stavební správě ve Zlíně a v Zemském úřadě v Brně. Podílel se na projektování meliorací a regulací vodních toků a výstavbě údolních nádrží. V letech 1946–1949 zastával post vedoucího oddělení pro vodohospodářské plánování na ministerstvu techniky a s početným týmem zpracoval vodohospodářský plán ČSR. Na přelomu 40. a 50. let byl přesvědčeným komunistou. Mezitím stále působil v akademické sféře. V období let 1949–1950 byl vedoucím katedry a rektorem ČVUT v Praze. Poté se krátce vrátil i do vládních pozic. V letech 1951 zastával funkci náměstka ministra vysokých škol. V roce 1952 na vlastní žádost odešel z Prahy a od té doby trvale vyučoval na Vysokém učení technickém v Brně, postupně jako vedoucí katedry, prorektor i rektor. Byl členem mezinárodní organizace pro pedologii a Mezinárodní organizace pro plavbu. Napsal desítky odborných prací z oboru vodního hospodářství.\nKoncem 60. let se krátce opětovně zapojil do politiky. Po provedení federalizace Československa byl 8. ledna 1969 jmenován členem české vlády Stanislava Rázla jako ministr školství. Koncem ledna 1969 se jako ministr vlády účastnil pohřbu Jana Palacha, kde pronesl: „\"Chceme budovatelskou prací být hodni oběti, kterou Jan Palach nezištně přinesl\".“ V důsledku svých postojů z let 1968-1969 byl za normalizace odstaven z politického i akademického života a v ministerské funkci ho nahradil exponent konzervativní prosovětské levice Jaromír Hrbek.\n\nOd roku 1971 nesměl přednášet a publikovat. Státní nakladatelství technické literatury zastavilo vydání již připravených knih. Přestěhoval se do Rajhradu a vystřídal různá zaměstnání. Pracoval jako vrátný, prognostik a překladatel. Byl signatářem Charty 77. Od roku 1990 se vrátil na akademickou půdu a byl profesorem-konzultantem na domovském Vysokém učení technickém v Brně.\n\n\n"}
{"id": "836655", "url": "https://cs.wikipedia.org/wiki?curid=836655", "title": "Endokard", "text": "Endokard\n\nEndokard (\"endocardium\"), též „nitroblána srdeční“, je vnitřní srdeční vrstva, která vystýlá srdeční dutiny a vyskytuje se v srdci všech obratlovců (a u žádných bezobratlých živočichů). Je to vlastně endotel, podobný endotelu uvnitř cév. Endokard spolu s myokardem (srdeční svalovinou) a perikardem (osrdečníkem) představují tři základní vrstvy srdce obratlovců. Lidský endokard je tvořen jednou vrstvou epiteliálních buněk a pod ní uloženou (různě tlustou) vrstvou vaziva.\n\nEndokard vzniká ze stejné buněčné populace jako srdeční svalovina (myokard). Odlišuje se od něj produkcí speciálních adhezívních bílkovin, tzv. N-kadherinů (u myokardu jich je více než u budoucího endokardu). V budoucím srdci se buňky endokardu podílí nejen na vnitřní výstelce srdce, ale dávají vzniknout i části srdečních chlopní, mezikomorového a síňového septa.\n\n"}
{"id": "836661", "url": "https://cs.wikipedia.org/wiki?curid=836661", "title": "Negativní selekce", "text": "Negativní selekce\n\nNegativní selekce je proces probíhající v brzlíku vedoucí k odstranění nechtěných – autoreaktivních – klonů T-lymfocytů, které mají schopnost rozeznávat tělu vlastní struktury a následně je likvidovat. Je to hlavní mechanismus centrální tolerance. Negativní selekce T-lymfocytů tak zabraňuje vzniku autoimunitních onemocnění.\n\nBěhem vývoje T-lymfocytů v brzlíku dochází k vytvoření velkého množství různých specifit T-buněčného receptoru pomocí náhodného mechanismu V(D)J rekombinace. Tento proces vytváření diverzity receptoru zachovává jeho funkci a strukturu, nicméně vede k tvorbě rozdílných reakčních míst, schopných rozeznávat odlišné antigeny. To na jedné straně vede k produkci velkého množství odlišných klonů T-lymfocytů, schopných rozeznávat široké spektrum patogenů, na druhé straně dochází i k tvorbě klonů schopných zaútočit na tělu vlastní struktury a tím vyřadit z funkce orgány nebo jejich součásti. Během vývoje v brzlíku procházejí T-lymfocyty „medulární oblastí“ (dření) tohoto orgánu, kde se setkávají s medulárními thymovými epiteliálními buňkami brzlíku (mTEC) zodpovědnými za eliminaci nežádoucích klonů T-lymfocytů.\n\nMedulární thymové epiteliální buňky (mTEC) jsou nehematopoetické buňky brzlíku epitelového původu a produkují ohromující množství proteinů, které se běžně vyskytují pouze v lokalizovaných tkáních a jejichž produkce je často velmi specificky regulována (dokonce např. insulin, produkovaný jinak β-buňkami slinivky). Buňky mTEC prezentují na svém povrchu tyto tělu vlastní antigeny na MHC proteinech I. i II. třídy (přítomnost MHC proteinu II. třídy je pro epiteliální buňky výjimečná). Jakmile dojde ke kontaktu buňky mTEC s T-lymfocytem schopným rozeznat svým receptorem „tělu vlastní antigen“, dojde k odstranění daného autoreaktivního T-lymfocytu (negativní selekce) a tedy k zabránění jeho úniku a vzniku škodlivé autoimunitní reakce v organismu. V určitých případech dochází místo eliminace autoreaktivního T-lymfocytu k jeho přeprogramování v T-regulační lymfocyt. Eliminace autoreaktivních T-lymfocytů neprobíhá se stoprocentní přesností, a proto se do regulace imunitního systému zapojují i jiné mechanismy, než je centrální tolerance, například periferní tolerance. \n\nProdukce tělu vlastních antigenů v buňkách mTEC je založena na přítomnosti transkripčního regulátoru AIRE. Mutace v genu \"AIRE\" vede k zablokování produkce tkáňově specifických antigenů v brzlíku a k úniku autoreaktivních T-lymfocytů do těla. Tímto způsobem se projevuje relativně vzácné autoimunitní onemocnění APECED, u kterého je možné pozorovat výskyt velkého množství autoreaktivních T-lymfocytů. Přítomnost těchto pro organismus nebezpečných buněk vede k útoku na jednotlivé tělní orgány a manifestaci onemocnění ve formě několika autoimunitních onemocnění, běžně se vyskytujících odděleně (např. diabetes, hypotyroidismus, oportunní infekce kvasinkou \"Candida albicans\" - způsobené přítomností autoprotilátek proti IL-17).\n"}
{"id": "836666", "url": "https://cs.wikipedia.org/wiki?curid=836666", "title": "Velenický kopec", "text": "Velenický kopec\n\nVelenický kopec, na jehož úpatí se rozprostírá obec Velenice, patří do Ralské pahorkatiny. Je již zarostlý, bez staveb na vrcholu, kam nevede žádná značená cesta.\n\nJedná se o kuželovitý kopec z čediče na východní straně obce Velenice. Jeho nadmořská výška je 417 m. n.m., vrchol je nad vsí o 120 metrů výš. Je řazen do Ralské pahorkatiny, její části Zákupská pahorkatina (a okrsku Cvikovská pahorkatina) spolu s nedalekými, jen o málo většími Kamenickým a Brništským kopcem. Je již zalesněn, svahy jsou plné kamenné suti. Výhled shora není, pouze z luk na patě kopce.\n\nPřed rokem 1945 při kopci stál hostinec U Císařského buku, vedle něhož rostl mohutný buk. K hostinci vedla ze vsi cesta, která pokračovala až na vrchol s vyhlídkou, opatřenou lavičkami. Nedaleko hostince stávala kaple, nic ze zmiňovaných budov a ani strom již neexistují. Zmizela i cesta k vrcholu.\n"}
{"id": "836669", "url": "https://cs.wikipedia.org/wiki?curid=836669", "title": "Chorvatsko na Letních olympijských hrách 2000", "text": "Chorvatsko na Letních olympijských hrách 2000\n\nChorvatsko se účastnilo Letní olympiády 2000. Zastupovalo ho 88 sportovců (63 mužů a 25 žen) ve 12 sportech.\n\n"}
{"id": "836670", "url": "https://cs.wikipedia.org/wiki?curid=836670", "title": "Chorvatsko na Letních olympijských hrách 1996", "text": "Chorvatsko na Letních olympijských hrách 1996\n\nChorvatsko se účastnilo Letní olympiády 1996. Zastupovalo ho 84 sportovců (75 mužů a 9 žen) ve 14 sportech.\n\n"}
{"id": "836671", "url": "https://cs.wikipedia.org/wiki?curid=836671", "title": "Chorvatsko na Letních olympijských hrách 1992", "text": "Chorvatsko na Letních olympijských hrách 1992\n\nChorvatsko se účastnilo Letní olympiády 1992. Zastupovalo ho 39 sportovců (36 mužů a 3 žen) v 11 sportech.\n\n"}
{"id": "836672", "url": "https://cs.wikipedia.org/wiki?curid=836672", "title": "Chorvatsko na Zimních olympijských hrách 2010", "text": "Chorvatsko na Zimních olympijských hrách 2010\n\nChorvatsko se účastnilo Zimní olympiády 2010. Zastupovalo ho 19 sportovců ve 4 sportech.\n\n"}
{"id": "836673", "url": "https://cs.wikipedia.org/wiki?curid=836673", "title": "Chorvatsko na Zimních olympijských hrách 2006", "text": "Chorvatsko na Zimních olympijských hrách 2006\n\nChorvatsko se účastnilo Zimní olympiády 2006. Zastupovalo ho 22 sportovců ve 6 sportech.\n\n"}
{"id": "836674", "url": "https://cs.wikipedia.org/wiki?curid=836674", "title": "Chorvatsko na Zimních olympijských hrách 2002", "text": "Chorvatsko na Zimních olympijských hrách 2002\n\nChorvatsko se účastnilo Zimní olympiády 2002. Zastupovalo ho 14 sportovců ve 5 sportech.\n\n"}
{"id": "836676", "url": "https://cs.wikipedia.org/wiki?curid=836676", "title": "Indie na Letních olympijských hrách 2008", "text": "Indie na Letních olympijských hrách 2008\n\nIndie se účastnila Letní olympiády 2008. Zastupovalo ji 57 sportovců ve 12 sportech.\n\n"}
{"id": "836679", "url": "https://cs.wikipedia.org/wiki?curid=836679", "title": "Zahrada Květnice", "text": "Zahrada Květnice\n\nKvětnice je zahrada na náhorní plošině petřínského vrchu v prostoru mezi zbytky barokního opevnění a Hladovou zdí. Rozprostírá se na ploše 1600 m² v nadmořské výšce 320 – 325 m n. m.\n\nTrvalková zahrada Květnice vznikla pod ohradní zdí petřínského parku Růžový sad v letech 1935-37. Projekt vypracoval architekt Zdeněk Profous. Byla vytvořena na navážce na místě bývalých vojenských pozemků.\n\nKvětnice je nedílnou součástí Růžového sadu, ale zároveň je to samostatná zahrada. Vede do ní jenom jedna brána pokryta vistárií.\n\nOsazena je trvalkami a cibulovinami. Na zahradě se nachází okrasné jezírko, u kterého byly dvě bronzové plastiky Vodníka a Rusalky od sochaře Viléma Amorta. V 90. letech 20. století byla socha Rusalky odcizena. Druhá plastika byla umístěna do depozitáře Národní galerie.\n\nZahrada v polovině května 2016\n\n"}
{"id": "836696", "url": "https://cs.wikipedia.org/wiki?curid=836696", "title": "Kovoslužba", "text": "Kovoslužba\n\nKOVOSLUŽBA byla založena v roce 1950 v Československu jako národní podnik, který zaměstnával tisíce pracovníků a prováděl servis všech typů elektrospotřebičů, hasicích přístrojů, měřidel a mnoho dalšího. V roce 1990 byla Kovoslužba rozčleněna na jednotlivé státní podniky a akciové společnosti. Jedním z nástupců společnosti je KOVOSLUŽBA Praha, a.s.\n"}
{"id": "836697", "url": "https://cs.wikipedia.org/wiki?curid=836697", "title": "Reisz", "text": "Reisz\n\nReisz je příjmení, které nesly nebo nesou tyto významné osobnosti:\n\n\n"}
{"id": "836700", "url": "https://cs.wikipedia.org/wiki?curid=836700", "title": "Konsolidace úvěrů", "text": "Konsolidace úvěrů\n\nKonsolidace úvěrů (slovo konsolidace pochází z latinského \"con\", dohromady, a \"solidus\", pevný; konsolidace tedy znamená upevnění, ustálení či urovnání), též konsolidace půjček, označuje sloučení více půjček do jedné. Má-li klient více půjček, vyčerpaný limit kontokorentu, čerpanou kreditní úvěrovou kartu atd., je výhodné všechny tyto pohledávky „konsolidovat“ do jedné, nové „zastřešující“ půjčky (úvěru), ze které jsou tyto všechny pohledávky uhrazeny a klient tak dosáhne mnoha výhod. U jednoho úvěru jde o změnu jeho podmínek. Velmi často se konsolidace úvěrů používá pro snížení měsíčních splátek (za cenu prodloužení doby splácení). Konsolidaci nabízejí nejen klasické bankovní instituce, ale je ji možné sjednat také u některých nebankovních společností.\n\nKonsolidace půjček má mnoho výhod, díky který se o ní vyplatí uvažovat. Pokud si klient pořídil úvěry na koupi automobilu, nábytku či dalšího, a každý z nich platí zvlášť a u jiné instituce, jejich spojení mu přinese podstatné zjednodušení celé platby. Místo placení několika poplatků za úvěry bude platit jen jeden a místo platby několika společnostem zaplatí jen jedné. S tímto sloučením je často spojeno i snížení samotné splátky. Klient obvykle platí jednorázově a menší částku, než tomu bylo doposud při souhrnu všech plateb. Je proto možné ušetřit i značnou sumu peněz. Předností konsolidace bývá zpravidla i možnost individuálního nastavení jejich parametrů (výše splátek, doba splácení, nebo den, ke kterému budete splátku hradit). K zjištění, zda a nakolik se konsolidace opravdu vyplatí, existují kalkulačky konsolidace půjček. Ty lze najít na specializovaných finančních stránkách.\n\nNevýhodou může být skutečnost, že některé instituce, která klientovi konsolidaci umožní, mohou požadovat sankce za předčasné splacení úvěru. Měsíční poplatek se může zmenšit, ale prodlouží se doba splácení. Klient nejenže neušetří, ale nakonec zaplatí mnohem víc. Pokud má tedy klient stabilní příjem a splácení mu nečiní potíže, konsolidace pro něj nemusí být vhodné řešení. Tím je však obvykle v případě, kdy má problém se samotnou výší splátek.\n\nO sloučení úvěru do jednoho může klient požádat u většiny bankovních institucí a mnoha nebankovních společností. Každá z nich má trochu jiné podmínky, takže je vhodné si jejich nabídky před sloučením porovnat. Podmínky se liší i mezi nebankovními a bankovními společnostmi, přičemž nebankovní zpravidla nedosahují stejné úspory, ale umožňují snazší získání konsolidace. Jsou k bonitě klienta benevolentnější.\n\nAčkoliv poskytovatel konsolidace vychází z již existujících smluv klienta, a některé ověřovací kroky spojené s novou půjčkou proto může vynechat, klient se některým opětovným kontrolám nevyhne. Konsolidace je v podstatě pouze „další půjčkou“, která je poskytnuta jen za výhodnějších podmínek. Platí pro ni tedy veškeré pravidla platná pro klasickou půjčku: Znovu se zjišťuje aktuální bonita klienta, jeho pravidelný a dostatečný příjem a platební morálka. Novela zákona o spotřebním úvěru platná od 1. prosince 2016 „přikazuje“ bankám, aby si ověřily veškeré údaje o klientově finanční minulosti z bankovních i nebankovních registrů či registru SOLUS. Pokud je tedy zájemce o konsolidaci ve skluzu s některou splátkou, bude s největší pravděpodobností jeho žádost zamítnutá. Nejlepším řešením je v takovém případě nejprve splátky uhradit a vyčkat s žádostí o konsolidaci cca 2 měsíce. Tím se obnovená platební morálka promítne i do databáze bank. To samozřejmě neplatí pro situaci, kdy klient neuhradil např. tři po sobě jdoucí splátky za sebou, což mu bezpečně zajistí místo v registru dlužníků na min. další čtyři roky. Nejedná se však o jediný dlouhotrvající škraloup, který takto může získat.\n\nJenže platební morálka není to jediné, co může klientovi vstoupit do cesty. Jednotliví poskytovatelé konsolidací mají další individuální podmínky pro to, které půjčky a úvěry povolí konsolidovat. Bez problémů lze obvykle sloučit různé spotřebitelské úvěry, bankovní půjčky, kreditní karty, kontokorenty a hypotéky. Narazit klient může při snaze slučovat úvěry od menších nebankovních poskytovatelů vystavených bez nutnosti ověření v registru dlužníků, leasingy, větší hypotéky nebo stavební spoření.\n\nDále je pro konsolidaci obvykle třeba, aby klient splnil i tyto podmínky:\n\n• Klient musí mít minimálně dva úvěry/dluhy. Maximální počet není stanoven.\n\n• Splatnost dluhů nesmí být kratší než půl roku, popřípadě jeden rok.\n\n• Celková suma dluhů nesmí přesáhnout 500 000 Kč až 1 000 000 Kč, výjimečně banky umožňují sloučit půjčky v celkové hodnotě do 2 500 000 Kč (Komerční banka).\n\n• Celková suma dluhů nesmí být nižší než 50 000 Kč.\n\nV případě, že klient nesplní načrtnuté podmínky, není třeba házet flintu do žita. Existují i nebankovní instituce, které bývají benevolentnější, ačkoliv jejich podmínky jsou obvyklé méně výhodné a je podstatné, aby se s nimi klient zevrubněji seznámil.\n\n"}
{"id": "836704", "url": "https://cs.wikipedia.org/wiki?curid=836704", "title": "Trebišnjica", "text": "Trebišnjica\n\nTrebišnjica (v srbské cyrilici Требишњица) je ponorná řeka v jižní části Bosně a Hercegovině. Vzniká soutokem dvou potoků; Mušnica a Gračanica v blízkosti horských masivů Lebršnik a Čemerno v nadmořské výšce 398 m. Její tok je dlouhý 96,5 km a povodí má rozlohu 2 250 m. Protéká rozsáhlým krasovým územím. Na některých místech proto mizí v podzemí a znovu se objevuje jinde a pod jiným názvem; je součástí rozsáhlé sítě podzemních proudů, které se v jižní Hercegovině nacházejí. Ústí do Jaderského moře poblíž Dubrovníka.\n\nJediným větším městem, kterým protéká, je Trebinje, podle kterého také nese řeka svůj název.\n\nPodobně jako jiné řeky v Bosně a Hercegovině, i Trebišnjica byla využívána k výrobě energie. Z rozsáhlého projektu výstavby celkem sedmi přehrad byly zrealizovány ovšem zatím jen čtyři; Trebinje I., Trebinje II., Dubrovnik a Čapljina. První z nich byla uvedena do provozu roku 1965 a poslední v roce 1979. V témže roce byla také část koryta řeky vybetonována, aby se zamezilo únikům vody, nezbytné pro výrobu elektrického proudu. Od té doby se tak vody Trebišnjice v oblasti Popovog polja neztrácejí, ale pokračují dále do Bilećkého jezera, kde je odtok do podzemí regulován.\n"}
{"id": "836706", "url": "https://cs.wikipedia.org/wiki?curid=836706", "title": "Rajská zahrada (Žižkov)", "text": "Rajská zahrada (Žižkov)\n\nRajská zahrada na Žižkově je víceúčelový oddechový, sportovní a zábavní park se zahradou, který se nachází v městské části Praha 3 mezi Riegrovými sady (jižně) a náměstím Winstona Churchilla (severně). \n\nSoučasná podoba parku pochází z let 2006 až 2008. Zařízení je situováno ve svahu na 4 výškově oddělených terasách. Hlavní terasa s hlavním vchodem z ulice U Rajské zahrady obsahuje celkem tři objekty – pavilon s kanceláří správy parku, veřejnými záchodky a malou kavárnou, v jehož bezprostředním sousedství se nalézá dětské hřiště určené pro nejmenší děti a víceúčelový sportovní stadion doplněný o krátkou tartanovou atletickou dvojdráhu - na stadionu lze hrát například kopanou, nohejbal, florbal, odbíjenou, babytenis, badminton či házenou.\n\nNa druhé terase se nachází volná plocha s lavičkami, což je původně hřiště určené pro pétanque, třetí velká terasa pak slouží jakožto posilovna pod širým nebem, hřiště pro větší děti a také jako sportoviště pro stolní tenis hraný pod širým nebem.\n\nNa čtvrté terase se nalézá pergola a další pavilon, odkud je také velmi pěkný výhled na Prahu. \n\nVzhledem k tomu, že jde o zařízení vybudované ve svahu, bylo zde možné vybudovat malou umělou horskou bystřinu (či malý vodopád) a malé jezírko určené pro chov okrasných ryb a želv s uzavřeným oběhem vody.\n\nPůvodně zde bývaly vinice, které v okolí středověké Prahy nechal vysázet císař Karel IV. již v 15. století - šlo o viniční usedlosti č.p. 20 a 21. Mnohem později v roce 1876 zde byla zřízena zahradní restaurace, ve které se konaly promenádní koncerty a bylo zde také předváděno balonové létání. V roce 1885, kdy pozemek přešel do majetku hlavního města Prahy, zde z iniciativy zahradního architekta Františka Josefa Thomayera vznikla zásobní zahrada se skleníky pro pražské městské parky a zahrady - mimo jiné se zde pěstovaly i orchideje. Část původní zahrady byla také postupem doby zastavěna budovami, mimo jiné třeba i sousední budovou Vysoké školy ekonomické (severně) a dalšími. Od 60. let 20. století pak zde stával pavilon jeslí, který byl zbourán v roce 1993.\n\n"}
{"id": "836707", "url": "https://cs.wikipedia.org/wiki?curid=836707", "title": "Úroková sazba", "text": "Úroková sazba\n\nÚroková sazba je procentní vyjádření zvýšení půjčené částky za určité časové období. Úroková sazba určuje kolik z jistiny musí dlužník za předem smluvně stanovenou dobu věřiteli za půjčku či úvěr zaplatit. \n\nProcentní vyjádření úrokové sazby vyčísluje, jakou částku finanční instituci, která úvěr (zápůjčku) poskytla, zaplatí dlužník navíc. Ve většině případů se jedná o procento fixní (stálé), ale může být někdy i úroková sazba proměnlivá, tzn. že poskytující finanční instituce může toto procento v průběhu úvěru měnit, snižovat či zvyšovat. Tento údaj je udáván ke konci určeného období, převážně ke konci kalendářního roku, avšak pouze po dobu splácení úvěru. Neobsahuje však poplatek za vyřízení úvěru, poplatek za vedení úvěrového účtu, případně další poplatky poskytujícího finančního ústavu, proto je pro klienta důležitějším údajem tzv. RPSN (roční procentní sazba nákladů) – čili částka všech výše uvedených poplatků a nákladů, které zaplatíme poskytovateli úvěru nad rámec splátky navíc.\n\nZ ekonomického hlediska lze rozlišit úrokové sazby na \"nominální\" a \"reálné\". Nominální úrokové sazby jsou sazby uváděné ve smlouvách o úvěrech u sazebních bank nebo v reklamách na spoření či půjčky.\n\nReálné úrokové sazby jsou sazby, které ukazují, jak se změní kupní síla vložených nebo půjčených peněz. Reálné úrokové sazby se počítají tak, že se od nominálních úrokových sazeb odečte míra inflace. Když jsou nominální úrokové sazby nízké a inflace vyšší, mohou být reálné úrokové sazby záporné. To znamená, že hodnota peněz díky úročení roste, ale neroste tak rychle, aby tento růst byl roven tempu, jakým peníze ztrácejí hodnotu kvůli inflaci. Ve výsledku vložená nebo půjčená suma ztrácí kupní sílu. Tento výsledek je výhodný pro dlužníky, kterým klesá reálná hodnota dluhu. Na druhou stranu je nevýhodný pro věřitele, kterým klesá reálná hodnota půjčených peněz.\n\nČNB nastavuje svoji měnovou politiku prostřednictvím tří sazeb. Klíčovou je tzv. limitní úroková sazba pro dvoutýdenní repo operace, ve zkratce označovaná jako repo sazba. Touto sazbou je úročena nadbytečná likvidita komerčních bank, kterou si ukládají u ČNB. S repo sazbou jsou automaticky svázány dvě zbylé úrokové sazby – lombardní a diskontní sazba.\n\nDiskontní sazba patří mezi další klíčové úrokové sazby centrální banky. Je to sazba, kterou se úročí vklady, které komerční banky uloží přes noc do centrální banky. Jde zároveň i o dolní mez pohybu krátkodobých úrokových sazeb.\n\nLombardní úroková sazba je třetí úrokovou sazbou, kterou vyhlašuje centrální banka. Je to úroková sazba účtovaná komerčním bankám za půjčky, které jim centrální banka poskytne přes noc. Banky si za tuto sazbu půjčují jen tehdy, když si už nemohou půjčit na mezibankovním trhu.\n\nVýši sazeb na mezibankovním trhu určuje PRIBOR (Prague Interbank Offered Rate) podle délky splatnosti. Tzv. pražská mezibankovní úroková sazba je sazba, za kterou si banky mezi sebou půjčují. Z mezibankovních sazeb určují banky výši úrokových sazeb pro klienty. U úvěrů k nim navíc připočítávají sazbu nákladů banky, rizikovou přirážku produktu, rizikovou přirážku podle bonity klienta, rizikovou přirážku podle splatnosti produktu, přirážku nákladů na kapitál a ziskovou přirážku banky.\nU úvěru se rozlišují úrokové sazby, které mohou být:\nFixní úroková sazba je sazba, která je pevně stanovená na určité období (měsíc, 1 rok, 3 roky, 10 let). Naopak variabilní úroková sazba se může měnit každý den – vychází z aktuálních podmínek na trhu a ze sazby PRIBOR.\n\n\nÚroková míra nezahrnuje další související poplatky na poskytnutí úvěru.\n\n\n"}
{"id": "836710", "url": "https://cs.wikipedia.org/wiki?curid=836710", "title": "Úvěrový limit", "text": "Úvěrový limit\n\nÚvěrový limit je finanční částka udávající maximální výši všech pohledávek klienta vůči konkrétní finanční instituci. Stanovuje se ve snaze o udržení výše pohledávek v optimálních mezích, aby nedošlo k předlužení klienta a k jeho platební neschopnosti. Výše úvěrového limitu je uvedena ve smlouvě uzavřené mezi finanční institucí a klientem.\n\nStanovení výše úvěrového limitu vychází z výše příjmů a zadlužení, dále ze schopnosti splácet úvěr a také z úvěrové minulosti žadatele.\n"}
{"id": "836711", "url": "https://cs.wikipedia.org/wiki?curid=836711", "title": "Cvikovská pahorkatina", "text": "Cvikovská pahorkatina\n\nCvikovská pahorkatina je geomorfologický okrsek v severozápadní a střední části Zákupské pahorkatiny, ležící v okrese Česká Lípa Libereckého kraje. Největšími sídly okrsku jsou města Nový Bor na západě a Cvikov na severu. Částečně do okrsku zasahují města Zákupy a Mimoň na jihu. Blízko za východní hranicí leží města Stráž pod Ralskem a Jablonné v Podještědí.\n\nOkrsek má ráz členité pahorkatiny až ploché vrchoviny, vzniklé na turonských až coniackých křemenných, méně jílovitých a vápnitých pískovcích s četnými proniky třetihorních vulkanitů. Vyznačuje se strukturně denudačním georeliéfem pliocenních a staropleistocenních zarovnaných povrchů (pedimentů), širokých údolí vodních toků a četných výrazných vulkanických vrchů vypreparovaných výplní diatrem, žil a lakolitů s kryogenními tvary. Místy vznikl akumulační povrch říčních teras, proluviálních kuželů a pokryvů sprašových hlín. Pahorkatina je na severu, východě a ve střední části až převážně, jinde středně až málo zalesněná. \nListnaté porosty jsou na neovulkanitech, jinde jsou smrkové a borové porosty s příměsí buku, břízy a dubu. Jinde převažuje orná půda, místy jsou travní porosty a výjimečně trvalé kultury (ovocné sady). Je zde četná jelení zvěř. \n\nOkrsek zahrnuje chráněná území CHKO České středohoří (část), CHKO Lužické hory (část), PP Dutý kámen, PR Ralsko, PP Vranovské skály, NPR Jezevčí vrch, PP Rašeliniště Mařeničky, území je využívané turisticky a pro rekreaci. \n\nOkrsek Cvikovská pahorkatina (dle Jaromíra Demka VIA–1B–1) náleží do celku Ralská pahorkatina a podcelku Zákupská pahorkatina. Dále se člení na podokrsky Sloupská vrchovina na západě, Velenická pahorkatina ve středu a Brnišťská vrchovina na východě. Pahorkatina sousedí s dalšími okrsky Zákupské pahorkatiny (Českolipská kotlina na jihu, Podještědská pahorkatina na východě, Kotelská vrchovina na jihovýchodě), s Lužickými horami na severu a s Českým středohořím na západě.\n\nNejvyšším vrcholem Cvikovské pahorkatiny, potažmo celé České tabule, je Ralsko (696 m n. m.).\n\nSeznam kopců od 400 metrů výše:\n\nÚzemím protéká od severu z Lužických hor na jih tekoucí říčka Svitávka, která se jižně od Zákup vlévá do Ploučnice. Svitávka na území Zákupské pahorkatiny přibírá několik potoků – Kamenický, Rybniční a Bohatický. V oblasti Zákup je několik nevelkých rybníků, z nichž největší Velký zákupský byl upraven jako přírodní koupaliště v Zákupech.. Další významné toky jsou Dobranovský potok a Šporka. Významné rybníky jsou \"Kunratické, Pihelské\", Cvikovský a Radvanecký.\n\nČásti Cvikovské pahorkatiny prochází zeleně značená turistická stezka pro pěší, která se nejvyšším kopcům vyhýbá. Vede zde několik cyklostezek. Turisté navštěvují hlavně městečko Zákupy a nedaleké Velenice, zalesněným vrcholům nad nimi (Kamenický i Velenický) se zpravidla vyhýbají, protože stezky na ně vedoucí jsou zarostlé, poničené a nepoužívané. V Zákupech je budována naučná stezka, která je z větší části na úpatí Kamenického vrchu. Naučnou stezku kolem dvou blízkých vrchů vybudovala i obec Skalice u České Lípy. Velmi navštěvovanou oblastí s rozhlednou, plnou skal, jeskyní a turistických stezek je zejména Sloup v Čechách, sousední Svojkov (Svojkovské skály a Modlivý důl) i nedaleký Cvikov, na východě i Ralsko s jeho hradem.\n\n\n"}
{"id": "836713", "url": "https://cs.wikipedia.org/wiki?curid=836713", "title": "Emanuel Bosák", "text": "Emanuel Bosák\n\nEmanuel Bosák (2. září 1924 Jičín – 22. prosince 2011 Praha) byl český a československý sportovní funkcionář, předseda Československého svazu tělesné výchovy a sportu a Československého olympijského výboru, politik Komunistické strany Československa, na počátku normalizace ministr mládeže a tělovýchovy České socialistické republiky.\n\nVystudoval Lepařovo reálné gymnázium v Jičíně, potom Pedagogickou fakultu Univerzity Karlovy a Fakultu tělesné výchovy a sportu Univerzity Karlovy. V letech 1950–1951 pracoval v oboru Sportovních her dělnické mládeže při Československé obci sokolské a vyučoval na Tyršově ústavu pro tělesnou výchovu a sport v Praze. V období let 1951–1953 působil jako politický pracovník a instruktor útvaru armádní tělesné přípravy, v letech 1953–1958 byl vedoucím odboru Státního výboru pro tělesnou výchovu a v letech 1957–1962 vedl oddělení na Československém svazu tělesné výchovy a sportu. Mezi roky 1963 a 1967 vyučoval na Fakultě tělesné výchovy a sportu Univerzity Karlovy, přičemž působil v letech 1964–1967 jako její proděkan. V roce 1967 se stal předsedou Československého svazu tělesné výchovy a sportu a z titulu této funkce zároveň předsedou Československého olympijského výboru. Na tomto postu se zabýval přípravou kandidatury Prahy na pořádání Letních olympijských her v roce 1980 (později ovšem byly tyto plány opuštěny a LOH pořádala Moskva). V letech 1952–1970 byl také členem výboru mezinárodní atletické federace IAAF a v letech 1970–1974 i členem její rady. Od roku 1967 působil i jako člen ideologické komise Ústředního výboru Komunistické strany Československa.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr mládeže a tělovýchovy. Na tomto postu setrval jen do září 1969. V následující vládě již bylo samostatné portfolio mládeže a tělovýchovy zrušeno. Za své postoje z let 1968–1969 byl po roce 1970 pronásledován. Až do odchodu do penze v roce 1990 potom působil jako učitel předmětu organizace a řízení tělesné výchovy na Fakultě tělesné výchovy a sportu Univerzity Karlovy. Napsal řadu odborných publikací nebo monografii o Františku Jandu-Sukovi. Podílel se na vzniku některých sportovních akcí jako Krkonošská sedmdesátka nebo závod Po hřebenech Krkonoš. Sám se jich aktivně účastnil. V Praze vyhledával přespolní běh Velká kunratická. V roce 1990 byl zvolen čestným členem Československého olympijského výboru.\n"}
{"id": "836715", "url": "https://cs.wikipedia.org/wiki?curid=836715", "title": "Finanční poradce", "text": "Finanční poradce\n\nFinanční poradce je člověk, který klientovi poskytuje odborný názor na řešení životních potřeb v oblasti jeho privátních financí, což zahrnuje poskytování rad ohledně hospodaření s finančními prostředky, vytváření majetku a investování finančních prostředků soukromých a veřejných subjektů. Výsledkem služby finančního poradenství může být buď realizace nebo nerealizace tohoto řešení. Finanční poradce upozorní klienta na všechny možné výhody a nevýhody daného řešení. Poradce je placen buď přímo klientem, provizně od finanční instituce nebo kombinací těchto variant. Ani v případě provizně placeného poradenství nepracuje pro klienty zdarma. Důležitá u finančního poradce není jen odbornost, ale zároveň také etický přístup a osobní odpovědnost ke své profesi.\n\nVyhledávanost finančních poradců je způsobena tím, že každý člověk v průběhu svého života řeší nejrůznější potřeby finančních produktů: spoření (úspory a jejich rozvoj), zdravotní, životní, penzijní nebo majetkové pojištění, hypotéční financování, úvěrové zdroje a jiné. Současně lze ale na stejnou množinu produktů nahlížet jako na řešení potřeb člověka: zajištění a zhodnocení volných finančních prostředků, zajištění příjmu v nemoci nebo ve stáří, zabezpečení existujícího majetku včetně bydlení, krátkodobě nutné finanční zdroje atd. Finanční poradci nemají příliš dobrou pověst.<ref name=\"mesec.cz/clanky/na-jake-finty-a-triky-vas-budou-lakat-financni-poradci\"></ref>\n\nHistorie a kořeny finančního poradenství jsou propojeny s pojišťovnictvím. V západním demokratickém světě došlo k rozmachu finančního poradenství v 70. letech 20. století. Československo bylo v té době v područí SSSR, proto se vývoj zdejšího trhu opozdil přibližně o dvě desetiletí. Před rokem 1989 byl v Československu víceméně monopol několika málo finančních společností, jako byly Česká spořitelna nebo Česká pojišťovna. \n\nNeexistence složitějších finančních produktů nevyvolávala poptávku po komplexních finančních programech, a tedy ani po finančních poradcích. Podnikání, tedy i finanční poradenství, se začíná rozvíjet až po pádu komunistického režimu. V Československu resp. České republice došlo k největšímu boomu finančního poradenství v 90. letech souběžně s pojišťovacími makléři, agenty apod. Od této doby se finanční poradenství neustále vyvíjí a v současné době je na českém trhu kolem 600 zprostředkovatelských společností.\n\nFinanční trh sám o sobě se skládá z nejrůznějších firem a institucí, jejichž hlavním posláním je práce s finančními prostředky klienta a samozřejmě též generování zisku. Ať už jsou to banky, nebo spořitelny, případně pojišťovny, vždy je jejich obchodním zájmem pracovat s financemi nashromážděnými od svých klientů. Tyto instituce se však pohybují v konkurenčním prostředí, ovšem na trhu, kde převládá informační asymetrie. Finanční prostředky jsou univerzální a jejich převod jinam je otázkou dní. Proto se finanční instituce snaží u svých klientů zvyšovat tržní podíl tím, že nabízejí stále více komplexních produktů a jejich kombinace Customer relationship management. Finanční a majetkové poradenství vychází z poznání faktu, že pro běžného člověka je znalost veškerých finančních produktů na finančním trhu méně důležitá, než poznání toho, co chce těmito produkty řešit. \n\nFinanční poradenství je poskytování poradenství, a to jak osobního a rodinného, jež se týká fyzických osob, tak i firemního týkající se právnických osob. Ve všech zmiňovaných sférách se zaměřuje na finanční otázky. Je to služba zahrnující poskytování rad ohledně investování finančních prostředků. Obvyklými okruhy finančního poradenství je zajištění penzí resp. zlepšení finanční situace klientů v penzi, zajištění rizik hrozících klientům ať už v zaměstnání, ve sportu apod., financování bydlení atd. Subjektů poskytujících finanční poradenství je mnoho. Teoreticky by měl sice poradce hájit zájmy klienta, avšak v praxi se může vyskytovat v konfliktu zájmů, a to tehdy, je-li motivován především výší provize u konkrétního produktu a upřednostní tedy výši svého zisku před doporučením optimálního produktu pro svého klienta.\n\nZahrnuje v sobě dlouhodobou spolupráci klienta a finančního poradce. To znamená, že finanční poradenství nekončí po schůzce, ale předpokládá se dlouhodobá spolupráce, kdy finanční poradce poskytuje svému klientovi „servis“ služby – informuje ho o změnách na finančních trzích, o nových možnostech či produktech na trhu a také o možnostech přizpůsobení stávajících produktů aktuálním trendům a vývoji na trzích. Všechny tyto aktivity provádí finanční poradce v zájmu svého klienta, jelikož hájí jeho zájmy a nehájí zájmy žádné z finančních společností. To je samozřejmě ideální stav a dělá to jen ten poradce, který si od zákazníka nechá za svoji práci zaplatit. Pokud nenechá, je jeho práce „pro zákazníka“ sporná. Je totiž placen institucemi, které mu dodávají produkty. Jak to chodí, to je popsáno v dalším odstavci.\n\nSoukromé finanční a majetkové poradenství poskytuje mnoho firem. Základní rozdělení trhu lze učinit v rovině klientem placené služby, nebo služby placené finanční institucí. V prvním případě je finanční poradenství realizováno s tím, že klient má uzavřenu smlouvu o poskytování poradenských služeb. Platba je většinou paušální za předem zvolené období a poradenská společnost se dohodne s klientem na tom, co je jeho požadavkem, jaká jsou jeho kritéria řešení. Druhou formou je poradenství poskytované klientovi \"zdarma\" s tím, že poradenská firma je odměněna z finančního trhu. Nelze obecně určit, která z variant je pro klienta výhodnější. U varianty hrazené klientem nechybí motivace poradce k dlouhodobé spokojenosti klienta s poskytovanými službami, protože odměna je přímo spojena s kvalitou a realizací návrhů. U varianty úhrady za služby z finančního trhu je zase možné neseriózní vyhodnocení potřeb klienta, ve snaze o co nejvyšší odměnu z trhu. Nicméně obě řešení budou dlouhodobě funkční pro obě strany (tedy poradce i klienta), pouze za předpokladu dobře odvedené práce poradce a otevřenosti klienta. Snahou centrálního řízení poradenských firem je vychovat si kvalitní poradenskou strukturu, která bude schopna plnit dlouhodobě požadavky klientů. Poradenské společnosti většinou pracují formou MLM modelu nebo franšízingu = tedy poskytnutím licence pro realizaci služeb pod jejich jménem – franchising a Česká asociace franchisingu.\n\n„Nezávislé“ finanční poradenství je obor, v němž finanční poradce není vázán ke konkrétní finanční instituci (bance, či pojišťovně). Poradce tudíž svým klientům nenabízí pouze úzký okruh finančních produktů od konkrétní finanční instituce, jak je tomu v případě vázaných bankovních či pojišťovacích zprostředkovatelů. Nezávislý finanční poradce pracuje pro finančně poradenskou společnost, která sama vlastní finanční produkty nenabízí. Tato společnost spolupracuje s řadou partnerských finančních institucí, které zastupuje a jejichž produkty svým klientům zprostředkovává prostřednictvím svých finančních poradců. Jedná se o banky, pojišťovny, penzijní fondy, stavební spořitelny, investiční společnosti aj, a právě na prodejích jejich produktů profituje.\n\nDíky široké základně obchodních partnerů je možno vybírat svým klientům produkty různé povahy a od různých finančních institucí. Ideálně je možno dostat právě takový produkt, který by nejlépe pokryl potřeby zákazníka. Dříve se produkty lišily provizemi pro poradce a poradci proto často posílali klienty tam, kde to pro ně znamenalo největší odměnu. Tyto praktiky však byly vymýceny v rámci regulace a dnes se provize od různých institucí liší maximálně v řádech desítek korun (toto je způsobeno tím, že každá společnost provizi počítá trošičku jinak).\n\nAlternativa v podobě placeného poradenství sice existuje, dobrá rada finančního poradce však obecně může být dost drahá. Opravdovou nezávislost na finančních domech nelze zaručit:\n\nZejména tento rozpor je důvodem pro silné tlaky občanských sdružení na ochranu spotřebitelů, aby finanční zprostředkovatelé-poradci dodržovali přísné etické kodexy. Praktická vymahatelnost takových kodexů a prokazatelnost jejich případných porušení však i tak zůstává sporná.\n\nV České republice služby soukromého finančního poradenství poskytují jednak finanční ústavy, většinou banky s širokou škálou dceřiných společností (banka + stavební spořitelna + penzijní fond + pojišťovna), se snahou o maximalizaci svého podílu na trhu. Výhodou je komplexní řešení často na jednom místě, nevýhodou nutné univerzální řešení, které nemusí vyhovovat každému. V rámci univerzálního přístupu k řešení existují na trhu lokální i nadnárodní společnosti poskytující tyto služby prostřednictvím svých obchodních sítí. V této oblasti podnikání je rozšířeno jak řešení formou pobočkových sítí, tak i modelem MLM. Vzhledem ke specifikům těchto služeb je i z hlediska zákonné úpravy tato činnost regulována ČNB – formou autorizace jednotlivých subjektů na trhu oprávněných k poskytování těchto služeb, kteří musejí mít pro svou činnost licenci.\n\nTechniky používané finančními poradci mohou škodit, lze se setkat s poradci, kteří nejsou dobří ve znalosti produktů, ale umí dobře manipulovat s lidmi. Jediná obrana proti tomu je finančního poradce si prověřit.\n\nOd 1. 1. 2010 na Slovensku platí zákon č. 186/2009 Z. z. o finančním zprostředkování a finančním poradenství, který zavádí nový systém regulace zprostředkování a poradenství na území Slovenské republiky.\n\nZákon reguluje finanční zprostředkování a poradenství pro následující obory\nPro osoby, které vykonávají finanční zprostředkování nebo poskytující finanční poradenství, zavádí zákon následující kategorie:\n\nKaždá kategorie přesně a jasně definuje zda finanční zprostředkovatel nebo poradce musí mít písemnou smlouvu s finančními institucemi (případně upřesňuje zda pouze s jednou fin. institucí), zda potřebuje povolení Národní banky Slovenska, zda musí být zapsaný v registru Národní Banky Slovenska nebo zda musí mít bydliště na území Slovenské republiky.\n\nŽádost o udělení povolení je zpoplatněna částkou 300 EUR (pro právnickou osobu) a 100 EUR (pro fyzickou osobu). V případě změny rozhodnutí je poplatek poloviční.\n\nZaměření finančních poradců se může značně lišit a není tedy stanovena jednotná odborná kvalifikace. Obecný předpoklad ale je, že finanční poradce je certifikovaný a dále se vzdělává v oborech úvěrů, kapitálového investování a pojištění.\n\nV Polsku bývá finanční poradce často zaměňován s investičním poradcem. Investiční poradce je ale osoba, která složila zkoušku u Komise finančního dozoru a ta je pak zařazena na seznam investičních poradců. Zatímco na kvalifikaci polských finančních poradců nejsou zákonem kladeny žádné požadavky.\n\nKomise finančního dozoru (Komisja Nadzoru Finansowego) pracuje na změnách předpisu, aby finanční poradce nemohl klientovi nutit finanční služby, zároveň však smyslem těchto změn není zavádění byrokratických překážek pro výkon povolání finančního poradce.\n\nV USA jsou tři typy licencí pro fyzické osoby podnikající jako finanční poradci:\n\nPraxe investičního poradenství, prodej investičního spoření a pojišťovacích produktů jsou regulovány a proto finanční poradci musí složit zkoušku a registrovat se v jednom nebo více státech před začátkem podnikání. Registrační proces pro soukromé finanční poradce se stává složitější kvůli požadované zkoušce, záznamům o bezúhonnosti a finanční historii a také kvůli narůstající regulaci ze stran státu.\n\nObecně dle právního řádu USA musí finanční poradci své klienty informovat plně a srozumitelně o všech poplatcích (tzv. povinnost důvěrně informovat) tak, aby klient měl pro své rozhodnutí všechny potřebné informace.\n\n"}
{"id": "836719", "url": "https://cs.wikipedia.org/wiki?curid=836719", "title": "Mario Scelba", "text": "Mario Scelba\n\nMario Scelba (5. září 1901, Caltagirone, Catania – 29. října 1991, Řím) byl italský křesťanskodemokratický a konzervativní politik. V letech 1954–1955 byl premiérem Itálie. V letech 1945–1947 ministrem pošt a komunikací, v letech 1947–1953, 1954–1955 a 1960–1962 ministrem vnitra. Od roku 1969–1971 působil jako předseda Evropského parlamentu.\n\nVystudoval práva na Univerzitě v Římě. Již před druhou světovou válkou působil v Lidové straně (\"Partito Popolare Italiano\"), po válce se zapojil do vytváření nové strany Křesťanská demokracie (\"Democrazia Cristiana\").\n\nNarodil se na Sicílii, odtud jeho pozdější politická přezdívka \"Železný Sicilián\", kterou si vysloužil především za tvrdé policejní zásahy proti levicovým demonstrantům a dělnickým protestům v době, kdy byl ministrem vnitra. Vytvořil zvláštní jednotku čítající 200 000 mužů pro zásahy na demonstracích známou jako \"Reparto Celere\", jejímž symbolem se staly jeepy, které používala. Známý je též jeho zákon, tzv. \"Lex Scelba\", který potíral aktivity komunistické strany a odborů. Během generální stávky roku 1950 nechal Scelba pozatýkat 7000 lidí. Patřil rovněž k organizaci Gladio, která plánovala partyzánskou válku po očekávané invazi Varšavské smlouvy na západě.\n\nZvláštní odpor vyvolal masakr na oslavách 1. máje v sicilském městě Portella della Ginestra, při němž bylo zavražděno 11 lidí. Scelba událost vysvětloval jako nepolitický kriminální čin mafie, posléze se však objevila obvinění, že policie na akci spolupracovala, společně s krajní pravicí. Soud však zbavil Scelbu jakékoli odpovědnosti, přestože jeden z vrahů Gaspare Pisciotta svědčil o kontaktech přímo s ním. Když byl později Pisciotta nalezen mrtvý ve své cele (pitva ukázala otravu strychninem), vynořila se nová série pochybností a konspiračních teorií.\n\nScelba byl též proslulý svými extrémně konzervativními názory, například brojil proti líbání na veřejnosti, příliš odhalujícím plavkám či dokonce nahým sochám. Paradoxně však v mnoha oblastech patřil k levicovému křídlu své strany, věřil, že velkorysé sociální reformy (například pozemková) by mohly vzít komunistům půdu pod nohama.\n\nJeho metody často kritizovali i demokratičtí politici, ba i spolustraníci. K jeho oponentům uvnitř Křesťansko-demokratické strany patřili zejména Giuseppe Pella a Amintore Fanfani, kteří se podepsali i na jeho pádu roku 1955. Po něm Scelba vedl pravicové křídlo strany a protestoval proti každé spolupráci s levicí, k níž se ovšem řada budoucích premiérů za Křesťansko-demokratickou stranu odhodlala.\n\nRoku 1958 Scelba nakonec založil vlastní konzervativní stranu \"Centrismo popolare\".\n\n"}
{"id": "836721", "url": "https://cs.wikipedia.org/wiki?curid=836721", "title": "Giovanni Goria", "text": "Giovanni Goria\n\nGiovanni Giuseppe Goria (30. července 1943 Asti – 21. května 1994 Asti) byl italský křesťanskodemokratický politik. V letech 1987–1988 byl premiérem Itálie, nejmladším od druhé světové války. V letech 1982–1987 byl ministrem národního pokladu, roku 1987 ministrem rozpočtu, 1991–1992 ministrem zemědělství, 1992–1993 ministrem financí.\n\nByl znám pro svou dobrou prezentaci v médiích, zejména v televizi. Na funkci premiéra rezignoval poté, co mu parlament neschválil zákon o státním rozpočtu. Z politiky odešel roku 1993 po velkém korupčním skandálu, který postihl křesťanské demokraty i jeho samotného. Zemřel bohužel před koncem svého procesu.\n\n"}
{"id": "836722", "url": "https://cs.wikipedia.org/wiki?curid=836722", "title": "Mariano Rumor", "text": "Mariano Rumor\n\nMariano Rumor (16. června 1915 – 22. ledna 1990) byl italský křesťanskodemokratický politik. V letech 1968–1970 a 1973–1974 byl premiérem Itálie. V letech 1959–1963 byl ministrem zemědělství, 1963 a 1972–1973 ministrem vnitra, 1974–1976 ministrem zahraničních věcí. Byl představitelem Křesťanskodemokratické strany (\"Democrazia Cristiana\"), kterou vedl v letech 1964–1969.\n\nRoku 1973 se stal obětí atentátu. Pachatelem byl Gianfranco Bertoli, který se označoval za anarchistu. Rumor bombový útok přežil, na rozdíl od čtyřech dalších lidí.\n\n"}
{"id": "836724", "url": "https://cs.wikipedia.org/wiki?curid=836724", "title": "Antonio Segni", "text": "Antonio Segni\n\nAntonio Segni (2. února 1891 – 1. prosince 1972) byl italský křesťanskodemokratický politik, v letech 1955–1957 a 1959–1960 premiér Itálie, v letech 1962–1964 prezident republiky. V letech 1946–1951 byl ministr zemědělství, 1951–1954 ministr veřejných prací, 1958–1959 ministr obrany, 1959–1960 ministr vnitra, 1960–1962 ministr zahraničních věcí. Byl prvním rodákem ze Sardínie, kterému se podařilo stát předsedou italské vlády. Byl představitelem Křesťanskodemokratické strany (\"Democrazia Cristiana\").\n\nVystudoval práva. Před druhou světovou válkou byl člen Italské lidové strany (\"Partito Popolare Italiano\"). Když ji Mussolini roku 1926 zakázal, stáhl se Segni do akademické sféry, byl mimo jiné rektorem univerzity v rodném Sassari. Roku 1944 patřil k zakladatelům nové křesťanské strany, která sehrála ve 2. polovině 20. století v Itálii klíčovou roli. Strana držela premiérské křeslo od války až do roku 1981 a Segni získal řadu postů.\n\nPřestože byl člen pravicové strany, provedl jako ministr zemědělství rozsáhlou pozemkovou reformu, za niž si vysloužil přezdívku \"bílý bolševik\". Během jeho prvního premiérského mandátu byl roku 1957 spoluzakladatelem Evropského hospodářského společenství. Byl odpůrcem spolupráce s demokratickou levicí a byl obviněn i z toho, že připravoval vojenský převrat (tzv. \"Piano Solo\") s generálem Giovanni De Lorenzem, který měl vstupu levice do vlády zabránit.\n\n"}
{"id": "836726", "url": "https://cs.wikipedia.org/wiki?curid=836726", "title": "Josef Grösser", "text": "Josef Grösser\n\nJosef Grösser (18. října 1923 Mnichovo Hradiště - 3. července 2016 Česká Lípa) byl český a československý politik Komunistické strany Československa, na počátku normalizace poslanec České národní rady a ministr vnitra České socialistické republiky.\n\nPůvodní profesí byl stavebním dělníkem. Členem KSČ se stal roku 1945. Po únorovém převratu v roce 1948 působil jako profesionální politik KSČ. V letech 1948-1951 pracoval na Okresním výboru KSČ v Rumburku, v období let 1951-1956 byl vedoucím tajemníkem Okresního výboru KSČ Doksy. V letech 1956-1959 absolvoval Vysokou školu politickou ÚV KSČ v Praze. Mezi roky 1959 a 1962 zastával post vedoucího tajemníka Okresního výboru KSČ Semily, pak v letech 1963-1968 prvního náměstka předsedy Krajského národního výboru pro Východočeský kraj (předsedal krajské plánovací komisi) a od září 1968 do ledna 1969 zastával i funkci předsedy KNV ve Východočeském kraji. Patřil ke konzervativnímu křídlu KSČ, orientovanému na Sovětský svaz. Od roku 1962 byl členem Krajského výboru KSČ ve Východočeském kraji a členem jeho předsednictva.\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr vnitra. Funkci si podržel i v následující vládě Josefa Kempného a Josefa Korčáka až do října 1970. Od ledna 1969 rovněž zasedal jako poslanec v České národní radě, kde setrval do konce funkčního období, tedy do voleb roku 1971. Počátkem roku 1969 patřil Grösser společně s Vilémem Novým mezi propagátory teorie, podle které byl Jan Palach obětí spiklenců, kteří mu namluvili, že oheň, který na sobě zapálí bude jen pouhým \"studeným ohněm\". Někteří historici rovněž považují Grössera za původce provokace, kdy se při spontánní oslavě vítězství československého hokejového týmu nad mužstvem SSSR v dubnu 1969 objevila před kanceláří Aeroflotu v centru Prahy hromada dlažebních kostek, přičemž následné zdemolování kanceláře posloužilo normalizačnímu režimu jako záminka pro kádrové čistky a prosovětský obrat v politice KSČ.\n\nPo odchodu z ministerského postu působil několik let jako velvyslanec ČSSR v Korejské lidově demokratické republice. V září 2006 se účastnil setkání se severokorejským velvyslancem, který přicestoval do České Lípy na pozvání tamní organizace KSČM. Jeho syn Vladimír Grösser působí jako podnikatel a vlastní pozemky v bývalém vojenském prostoru Ralsko.\n\nNa konci roku 2013 na něj, toho času důchodce v České Lípě, podalo žalobu Okresní státní zastupitelství v České Lípě, k soudu v České Lípě se však opakovaně nedostavil s odvoláním na svůj věk (90 let) a zdravotní stav.\n\nJosef Grösser zemřel v České Lípě 3. července 2016.\n\n"}
{"id": "836728", "url": "https://cs.wikipedia.org/wiki?curid=836728", "title": "Fernando Tambroni", "text": "Fernando Tambroni\n\nFernando Tambroni Armaroli (25. listopadu 1901 – 18. února 1963) byl italský křesťanskodemokratický politik, v roce 1960 krátce premiér Itálie. 1953–1955 ministr námořního obchodu, 1955–1959 ministr vnitra, 1959–1960 ministr národního pokladu, 1959–1960 ministr rozpočtu. Byl představitelem Křesťanskodemokratické strany (\"Democrazia Cristiana\").\n\nV premiérské funkci proslul tím, že se jako první křesťanskodemokratický politik v parlamentu opřel o neofašistické Italské sociální hnutí (\"Movimento Sociale Italiano\"), což vyvolalo velké nepokoje. Nejprve se 21. května 1960 konala demonstrace pořádaná Komunistickou stranou Itálie, která byla na Tambroniho pokyn tvrdě potlačena policií. Následovaly nepokoje v celé zemi. Další rozbuškou se stalo, když Tambroni povolil Italskému sociálnímu hnutí uspořádat kongres v Janově, v tradičně antifašistickém městě. To bylo považováno za provokaci a 30. června spustilo mohutné protesty, kterých se účastnily již i demokratické strany a odbory. Tambroni opět proti demonstracím nasadil policejní sílu, po celé zemi při nich zemřelo několik lidí. To vyvolalo odpor již i uvnitř Křesťanskodemokratické strany a Tambroni byl přinucen rezignovat, po pouhých 116 dnech v premiérském křesle. Jeho krátká vláda proslula též tém, že ministr kultury Umberto Tupini tvrdě cenzorsky zasáhl do slavného snímu Federica Felliniho \"La Dolce Vita\". \n\n"}
{"id": "836731", "url": "https://cs.wikipedia.org/wiki?curid=836731", "title": "Zahrada Bertramka", "text": "Zahrada Bertramka\n\nZahrada Bertramka se nachází v Mozartově ulici na Praze 5. Má rozlohu 0,56 hektaru a nachází se v nadmořských výškách od 217 do 246 m n. m. Společně s usedlostí Bertramka je chráněna jako kulturní památka České republiky.\n\nBertramka vznikla za hranicemi tehdejší Prahy jako usedlost s kartuziánskými vinicemi. Vdova po Kryštofu Kobrovi z Kobersberku skoupila chmelnice, připojila k nim vinici Na Věnečku, později vinice Prkýnka a Peňka (Bémka). V roce 1699 se stal majitelem pozemků Jan František Pimsborn. Tento malostranský sládek kolem roku 1700 vybudoval barokní sídlo, zvané původně Cukrářka. Toto skončilo v dražbě a jméno Bertramka získalo po dalších majitelích, kterými byli od roku 1743 František Bertram z Bertramu a jeho manželka Františka. Panská usedlost byla přestavěna na předměstskou vilu.\nPo Bertramech se zde vystřídala řada majitelů. V dubnu 1784 koupila Bertramku operní pěvkyně Josefína Dušková. Na podzim roku 1787 navštívil manžele Duškovy v jejich sídle na Bertramce Wolfgang Amadeus Mozart a komponoval zde předehru k opeře Don Giovanni. Mozart na Bertramce napsal pro Josefinu i árii Resta o cara (Zůstaň má milá) s recitativem Bella mia fiamma, addio (Sbohem můj krásný plameni).\nZa časů Bertramů zde byla jen užitková zahrada a jen postupně byla upravována na předměstskou villegiaturu – usedlost, typickou pro Smíchov té doby.\nZa Duškových zde byla stodola, u které se nacházela vstupní část zahrady. Zahrada se rozprostírala do mírného kopce na jihozápad. Tvořily ji dva malé okruhy u obytných stavení a jeden velký okruh po obvodu zahrady. Tato dispozice je zachována dodnes. Zahrada se začala formovat na konci 18. století. Později, v 19. století, byla upravena nejdříve romanticky, a v druhé polovině toho samého století novoromanticky.\n\nJedním z majitelů byl i Lambert Popelka, ctitel Mozarta. Tuto zálibu po něm zdědil i jeho syn Adolf, který dal podle návrhu Tomáše Seidana v roce 1876 zhotovit v zahradě Mozartovu bustu. Po požáru Bertramky v roce 1872 a po smrti Popelkovy vdovy získala nemovitost Mathilda Sliwenská. Tato ji ve své závěti odkázala salcburskému Mozarteu. Po roce 1918 byla Bertramka převedena na Mozartovu obec v ČSR.\n\nZa protektorátu se zahrada začala rekonstruovat a podařilo se opravit i salu terrenu. Rekonstrukce zahrady byla dokončena až v roce 1956. V letech 1989 až 1991 se realizovaly další úpravy zahrady. Návrh úprav vypracovaly D. Všetečková a O. Zákrejsová.\n\nZahrada je v dnešní době pro veřejnost přístupná pouze v době konání kulturních akcí. Sala terrena s původními malbami z let 1700 a 1780 dnes slouží jako koncertní síň. Bertramka byla po soudních sporech v roce 2009 vrácena Mozartově obci.\n\nNa celé ploše zahrady jsou zasazené letité stromy. Najdeme tady duby letní i zimní, dále lípy velkolisté i malolisté, břízy bělokoré, buk lesní, javor mléč, lísky turecké, tis červený a jírovec maďal. Nad kamenným stolem se tyčí vysoký kaštan.\nV horní části zahrady je již zmiňovaná busta W. A. Mozarta a ještě výše kamenný stůl a lavice, kde Mozart komponoval. V horní části zahrady se nachází původní zahradní bazének.\n"}
{"id": "836735", "url": "https://cs.wikipedia.org/wiki?curid=836735", "title": "František Čihák", "text": "František Čihák\n\nFrantišek Čihák (23. dubna 1921 Unhošť - ???) byl český a československý politik Komunistické strany Československa, na počátku normalizace ministr průmyslu České socialistické republiky.\n\nV letech 1942–1945 pracoval v podniku Poldi Kladno a v období let 1947–1950 v Československých závodech kovodělných a strojírenských. Vystudoval reálku v Kladně, abiturientský kurz při obchodní akademii v Rakovníku a pak Vysokou školu obchodní v Praze. V roce 1965 byl vyslán na studijní cestu do USA, kde absolvoval kurz marketingu. Od 50. let působil ve vládních úřadech. V období let 1951–1965 pracoval na ministerstvu strojírenství, v letech 1965–1968 byl náměstkem ministra těžkého průmyslu a v roce 1968 se stal náměstkem ministra národohospodářského plánování. V období let 1963–1965 pracoval v Státní mzdové komisi a Státním cenovém výboru, pak od roku 1965 v Státní komisi pro finance, ceny a mzdy.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr průmyslu. Ve funkci setrval jen do září 1969 a v následující vládě již nezasedl.\n\n"}
{"id": "836737", "url": "https://cs.wikipedia.org/wiki?curid=836737", "title": "Arnaldo Forlani", "text": "Arnaldo Forlani\n\nArnaldo Forlani (* 8. prosince 1925) byl italský křesťanskodemokratický politik. V letech 1980–1981 byl premiérem Itálie. 1968–1969 ministr veřejného sektoru, 1969 a 1983–1987 ministr bez portfeje, 1974–1976 ministr obrany, 1976–1979 ministr zahraničních věcí. V koaliční vládě socialisty Bettina Craxiho byl místopředsedou. Byl představitelem Křesťanskodemokratické strany (\"Democrazia Cristiana\"), jejímž předsedou byl v letech 1969–1973 a 1989–1992.\n\nBěhem svého premiérského mandátu musel čelit korupčnímu skandálu ve vlastní straně, zemětřesení na severu Itálie a nové vlně levicového terorismu. Jeho pád způsobila aféra se zločinou pseudozednářskou lóží Propaganda Due (P2). Forlani čelil kritice (zejména komunistické), že příliš dlouho otálel se zveřejněním jmen členů této zločinecké organizace. Jeho rezignací skončila dlouhá éra, kdy křeslo premiéra držela výhradně křesťanskodemokratická strana. Z politiky definitivně odešel po tzv. aféře Tangentopoli, v níž měla P2 prsty, a v rámci níž byl Forlani obviněn z toho, že má tajné účty v zahraničí. Tento skandál rozvrátil celou Křesťanskodemokratickou stranu a zničil její téměř půlstoletí trvající dominanci v italském politickém systému.\n\n"}
{"id": "836738", "url": "https://cs.wikipedia.org/wiki?curid=836738", "title": "Giovanni Spadolini", "text": "Giovanni Spadolini\n\nGiovanni Spadolini (21. června 1925 – 4. srpna 1994) byl italský politik, novinář a historik. Byl premiérem Itálie v letech 1981–1982, prvním poválečným předsedou vlády, který nebyl členem Křesťanskodemokratické strany.\n\nByl člen liberální Italské republikánské strany (\"Partito Repubblicano Italiano\"), jejímž předsedou byl v letech 1979–1987. V letech 1968–1972 pracoval v deníku \"Il Corriere della Sera\". Jako novinář občas užíval pseudonym Giovanni dalle Bande Nere. Roku 1972 vstoupil do politiky. V letech 1974–1976 byl ministrem kultury. Roku 1979 byl krátce ministrem veřejného sektoru, v letech 1983–1987 ministrem obrany. V letech 1987–1994 byl předsedou italského Senátu.\n\n"}
{"id": "836739", "url": "https://cs.wikipedia.org/wiki?curid=836739", "title": "Ciriaco de Mita", "text": "Ciriaco de Mita\n\nCiriaco Luigi de Mita (* 2. února 1928) je italský křesťanskodemokratický a středový politik. V letech 1988–1989 byl premiérem Itálie. 1973–1974 ministr průmyslu, 1974–1976 ministr zahraničního obchodu, 1976–1979 ministr bez portfeje.\n\nByl představitelem Křesťanskodemokratické strany (\"Democrazia Cristiana\"), jejímž předsedou byl v letech 1982–1989, v době, kdy prožívala svůj úpadek. V 90. letech Mita vstoupil do Italské lidové strany, později do strany Demokracie je svoboda – Sedmikráska (\"Democrazia è Libertà – La Margherita\") a nakonec do volební koalice Olivovník (\"L'Ulivo\"), kterou pomáhal přetvořit na Demokratickou stranu (\"Partito Democratico\"). Roku 2008 ovšem i tuto stranu opustil a vstoupil do Unie křesťanských a demokratických stran Pierferdinanda Casiniho. Za ni je od roku 2009 poslancem Evropského parlamentu.\n\nRoku 1988 Rudé brigády zavraždily Mitova poradce Roberto Ruffilliniho.\n\n"}
{"id": "836741", "url": "https://cs.wikipedia.org/wiki?curid=836741", "title": "Josef Černý (ministr)", "text": "Josef Černý (ministr)\n\nJosef Černý (23. prosince 1922 Plzeň – 3. ledna 1971) byl český a československý politik Komunistické strany Československa, na počátku normalizace ministr zemědělství a výživy České socialistické republiky.\n\nNarodil se v Plzni-Doubravce. Vyučil se soustružníkem a v letech 1937–1942 pracoval jako soustružník kovů v plzeňských Škodových závodech. Roku 1940 vstoupil do KSČ (tehdy v ilegalitě). V červnu 1942 ho zatklo gestapo a v letech 1942–1945 byl vězněn v nacistických koncentračních táborech. Po osvobození se zapojil do politického života. V letech 1945–1947 byl pracovníkem Krajského výboru KSČ v Plzni, v letech 1948–1950 tajemníkem a pak i předsedou Okresního národního výboru ve Stříbře. V období let 1950–1952 působil jako ředitel Krajského výkupního podniku a v letech 1952–1954 na postu ředitele Krajské správy státních statků. V letech 1954–1957 vystudoval Vysokou školu politickou ÚV KSČ v Praze, pak se v letech 1957–1960 stal vedoucím tajemníkem Okresního výboru KSČ Horšovský Týn a v letech 1960–1968 vedoucím tajemníkem Okresního výboru KSČ Tachov. Roku 1968 byl ustanoven ředitelem oborového podniku státní statky v Tachově. V letech 1958–1966 ho XI. sjezd KSČ a XII. sjezd KSČ zvolil kandidátem Ústředního výboru Komunistické strany Československa a roku 1966 ho XIII. sjezd KSČ ustanovil členem ÚV KSČ. Do této funkce ho opětovně zvolil i Vysočanský sjezd KSČ v srpnu 1968. Bylo mu uděleno Vyznamenání Za zásluhy o výstavbu a Vyznamenání Za vynikající práci.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr zemědělství a výživy. Funkci si podržel i v následující vládě Josefa Kempného a Josefa Korčáka až do své smrti v lednu 1971.\n\n"}
{"id": "836749", "url": "https://cs.wikipedia.org/wiki?curid=836749", "title": "Třída Köln (F120)", "text": "Třída Köln (F120)\n\nTřída Köln (F120) byla třída fregat německého námořnictva. Byly to první fregaty, postavené v SRN po skončení druhé světové války a první německé válečné lodě s pohonem koncepce CODAG. Jejich hlavním úkolem byla protiponorková ochrana ostatních válečných lodí či konvojů. Postaveno bylo celkem šest jednotek. Do služby vstoupily v letech 1961–1964 a vyřazovány byly v 80. letech. Nahradila je velmi moderní třída \"Bremen\". Čtyři fregaty později koupilo Turecko, dnes již jsou vyřazeny.\n\nJednotky třídy \"Köln\":\nHlavňová výzbroj se skládala ze dvou 100mm kanónů Creusot-Loire, umístěných v jednodělových věžích na přídi a na zádi. Protiletadlovou výzbroj tvořilo šest 40mm kanónů. Čtyři byly ve dvouhlavňových postaveních na přídi a na zádi, zbylé dva v jednohlavňových postaveních na bocích nástavby. K ničení ponorek sloužily dva čtyřhlavňové 375mm protiponorkové raketomety Bofors a čtyři 533mm protiponorkové torpédomety. Trupový sonar byl typu PAE/CWE. Pohonný systém byl typu CODAG. Tvořily ho dvě plynové turbíny Brown Boveri a čtyři diesely MAN pro ekonomickou plavbu. Nejvyšší rychlost dosahovala 32 uzlů.\n\nTurecko zakoupilo roku 1983 německým námořnictvem vyřazené fregaty \"Emden\" a \"Karlsruhe\", které přejmenovalo na \"Gelibolu\" (D 360) a \"Gemlik\" (D 361). V letech 1988–1989 byly zakoupeny ještě fregaty \"Braunschweig\" a \"Lübeck\", které posloužily jako zdroj náhradních dílů.\n"}
{"id": "836750", "url": "https://cs.wikipedia.org/wiki?curid=836750", "title": "Seznam kulturních památek ve Velenicích (okres Česká Lípa)", "text": "Seznam kulturních památek ve Velenicích (okres Česká Lípa)\n\nVelenice byly vyhlášeny vesnickou památkovou zónou.\n\n\n"}
{"id": "836751", "url": "https://cs.wikipedia.org/wiki?curid=836751", "title": "Ladislav Hruzík", "text": "Ladislav Hruzík\n\nLadislav Hruzík (29. září 1922 Ostrava - 12. dubna 1982 Praha) byl český a československý lesní inženýr a politik Komunistické strany Československa, za normalizace ministr lesního a vodního hospodářství České socialistické republiky.\n\nAbsolvoval gymnázium a od roku 1942 pracoval jako lesní dělník. Po válce vystudoval Vysokou školu zemědělskou v Brně. V letech 1948-1950 pracoval jako vedoucí polesí Heřmanovice v okrese Krnov, v období let 1950-1952 byl ředitelem lesního závodu v Javorníku, pak v období let 1952-1953 byl kontrolorem lesní správy Lány. Od roku 1954 do roku 1960 zastával post hlavního inženýra správy lesního hospodářství na ministerstvu zemědělství. V letech 1960-1963 byl podnikovým ředitelem Státních lesů Krnov. V letech 1963-1967 působil jako ředitel správy lesního hospodářství ministerstva zemědělství a technický ředitel Oborového ředitelství Státních lesů Praha. Od roku 1968 byl náměstkem československého ministra lesního a vodního hospodářství.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr lesního a vodního hospodářství. Funkci si podržel i v následující vládě Josefa Kempného a Josefa Korčáka, 2., 3. a Čtvrté vládě J. Korčáka a setrval na ni až do své smrti roku 1982. Kromě ministerského postu byl i místopředsedou vládní Rady pro životní prostředí a předsedou vládní dislokační komise. Zasedal v zemědělské komisi Ústředního výboru Komunistické strany Československa. V roce 1972 mu byl udělen Řád práce. Byl autorem odborných prací z lesního inženýrství.\n\n"}
{"id": "836753", "url": "https://cs.wikipedia.org/wiki?curid=836753", "title": "Loso's Way", "text": "Loso's Way\n\nLoso's Way je páté studiové album amerického rappera Fabolous, vydané 28. července 2009 u nahrávací společnosti Def Jam Recordings.\n\nPůvodně mělo nést název \"Work Hard, Play Harder\" a nemělo mít mnoho hostů.\n\nDeluxe edition verze alba byla vydána ve stejný den jako standardní verze. Jako bonus obsahuje DVD s třiceti tříminutovým stejnojmenným filmem, ve kterém hraje Fabolous hlavní roli. Film je k dostání pouze jako bonus k CD.\n\nPrvní dva singly byly vydány současně 12. května 2009. Byly to písně \"Throw It in the Bag\" (ft. The-Dream) a \"My Time\" (ft. Jeremih). První se umístil na 14. příčce žebříčku Billboard Hot 100 a získal zlatou certifikaci od společnosti RIAA. Druhý se do hitparády nedostal. Stejný osud stihl i další dva singly.\n\nDebutovalo na první příčce žebříčku Billboard 200 s 99 000 prodanými kusy v první týden prodeje v USA. Celkem se alba v USA prodalo 270 000 kusů.\n"}
{"id": "836755", "url": "https://cs.wikipedia.org/wiki?curid=836755", "title": "Pančování", "text": "Pančování\n\nPančování je proces, při kterém dochází k ředění původně homogenní tekutiny (např. vína, mléka, etanolu) jinou tekutinou, takže jestliže je pak výsledný roztok prezentován jako původní tekutina, je považován za méně kvalitní (zkažený). Pančováním nápojů může výrobce snížit své výrobní náklady, ale za účelem zachování kvality potravin a jejich zdravotní nezávadnosti bývá často zákonnou úpravou zakázáno a z právního pohledu považováno za padělání. Případy pančování jsou známy již od starověku a středověku, jeho postihem se zabýval již Chammurapiho zákoník nebo později např. anglický předpis Assize of Bread and Ale ze 13. století. Pančování vína nebo piva bylo ve starověké Mezopotámii i později ve středověké Evropě nezřídka trestáno smrtí. Trest smrti hrozil ve 14. stol. také za pančování šafránu méně kvalitními rostlinnými barvivy. Nastavování másla moukou, strouhaným tuřínem nebo sádlem bylo ve středověké Francii trestáno pranýřem, přičemž měl provinilec hlavu potřenou pančovaným výrobkem. Od tohoto trestu se odvozuje rčení „mít máslo na hlavě“.\n\nJestliže dochází k ředění potravin s vědomím spotřebitele, nehovoří se o pančování, ale jde o potravinářské přídatné látky. Pančování nápojů toxickými příměsmi (jedy) se označuje jako \"trávení\".\n\nAlkoholické nápoje vyrobené z alkoholu pančovaného metylalkoholem se v září 2012 staly v České republice příčinou několika desítek často smrtelných otrav.\n\nPodle ministerstva spravedlnosti lze v současnosti v Česku na pančování aplikovat ustanovení trestního zákoníku týkající se trestných činů proti životu a zdraví, obecného ohrožení, ohrožování zdraví závadnými potravinami a jinými předměty z nedbalosti. Z ekonomického pohledu mohou být pančovatelé stíháni pro trestné činy daňové a proti průmyslovým právům. Součástí dnešního trestního zákoníku už naopak není trestný čin nedovolená výroba lihu, protože jeho páchání ve větším rozsahu lze postihnout jako neoprávněné podnikání (§ 251).\n\nNěmecké sdružení Verein Deutsche Sprache („Svaz německého jazyka“) uděluje každoročně od roku 1997 anticenu Sprachpanscher des Jahres („jazykový pančovatel roku“) „za obzvláště pozoruhodné pochybení v zacházení s německým jazykem“.\n"}
{"id": "836756", "url": "https://cs.wikipedia.org/wiki?curid=836756", "title": "Frascarolo", "text": "Frascarolo\n\nFrascarolo je italská obec v provincii Pavia v oblasti Lombardie.\n\nK 31. prosinci 2010 zde žilo 1 241 obyvatel.\n\nBassignana, Gambarana, Mede, Suardi, Torre Beretti e Castellaro, Valenza\n"}
{"id": "836758", "url": "https://cs.wikipedia.org/wiki?curid=836758", "title": "Josef Starý", "text": "Josef Starý\n\nJosef Starý (4. června 1912 Louny – 16. května 2000 Dobříš) byl český a československý vysokoškolský pedagog a politik, za normalizace ministr dopravy České socialistické republiky.\n\nVystudoval Právnickou fakultu Univerzity Karlovy. V období let 1931–1952 pracoval na vedoucích postech u Československých státních drah. Od roku 1953 působil jako vysokoškolský pedagog. V letech 1953–1959 přednášel na Vysoké škole železniční v Praze, kde mezi roky 1953 a 1958 zastával i post děkana její dopravně technické fakulty a v letech 1958–1959 prorektora. Poté, co byla tato škola počátkem 60. let přestěhována do Žiliny (Vysoká škola dopravní v Žilině), přešel tam a od roku 1966 byl jejím prorektorem. Kromě toho působil i ve vládních úřadech. V letech 1959–1965 byl vedoucím odboru vysokých škol na ministerstvu školství. Byl autorem vysokoškolských učebnic a působil i jako lyrický básník.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr dopravy. Funkci si podržel i v následující vládě Josefa Kempného a Josefa Korčáka do prosince 1971.\n\n"}
{"id": "836759", "url": "https://cs.wikipedia.org/wiki?curid=836759", "title": "Kostel Povýšení svatého Kříže (Koloděje)", "text": "Kostel Povýšení svatého Kříže (Koloděje)\n\nKostel Povýšení svatého Kříže v Praze-Kolodějích je římskokatolický farní kostel postavený v klasicistním slohu v roce 1806, rekonstruovaný v letech 2002–2003. Náleží do římskokatolické farnosti Praha-Koloděje 3. pražského vikariátu. Objekt je chráněn jako kulturní památka.\n\nVznik kolodějského kostela souvisí se zánikem kostela sv. Bartoloměje v Újezdě nad Lesy. Újezd totiž po třicetileté válce na 140 let zcela zpustl a pak byl jen pomalu osídlován. Tamní kostel tak byl v roce 1806 srovnán se zemí a materiál z něj byl použit na stavbu kolodějského kostela. Do Koloděj při tom byl z Újezda převezen obraz sv. Bartoloměje a tři zvony. Jeden z nich, pocházející z roku 1486, je zde dosud.\n\nKolodějský kostel je jednoduchá klasicistní stavba z let 1806 až 1807 s rovným stropem a presbytářem, zakončenou valbovou střechou s polygonální věžičkou.\n\nJak připomíná pamětní deska na kostele, před husitskými válkami byly v obvodu nynější kolodějské farnosti mimo újezdskou farnost ještě dvě fary s dnes již zaniklými osadami: Litožnice a Lhotka nad Úvaly.\n\nPřed vystavěním kolodějského kostela mohli místní obyvatelé navštěvovat zámeckou kapli sv. Anny. Při přestavbě zámku v roce 1806 byla tato kaple zbořena. Zároveň s kostelem byl založen kolodějský hřbitov.\n\nV kostele je během vánočních svátků vystavován betlém. Figurky původního betlému, který byl patrně dílem řezbáře Bohumila Beka z Kutné Hory byly z kostela odcizeny a zůstala jen betlémská krajina. Nové postavy zhotovil řezbář Miroslav Hácha a do konečné podoby je upravili otec a syn Nachtigalovi.\n\n"}
{"id": "836764", "url": "https://cs.wikipedia.org/wiki?curid=836764", "title": "Mede", "text": "Mede\n\nMede je italská obec v provincii Pavia v oblasti Lombardie.\n\nK 31. prosinci 2010 zde žilo 7 085 obyvatel.\n\nFrascarolo, Gambarana, Lomello, Pieve del Cairo, Sartirana Lomellina, Semiana, Torre Beretti e Castellaro, Villa Biscossi\n"}
{"id": "836769", "url": "https://cs.wikipedia.org/wiki?curid=836769", "title": "Perleťovec severní", "text": "Perleťovec severní\n\nPerleťovec severní (\"Boloria aquilonaris\") je denní motýl vyskytující se při rašeliništích v severní a střední Evropě. Rozpětí křídel je 34–40 mm. Motýl létá od června do srpna v závislosti na poloze\n\nTento motýl je rozšířený v celé Skandinávii severovýchodní Evropě přes Ural, Sibiř až po Altaj. Výškové rozpětí výskytu od 350 m n. m. – po 1200 m n. m. V současnosti se druh nachází pouze v západních a jižních Čechách: Třeboňsko, Šumava, Krušné hory, Český a Slavkovský les a Chebsko. \n\nVyskytuje se pouze na rašeliništích a v jejich nejbližším okolí při porostech klikvy.\n\n"}
{"id": "836770", "url": "https://cs.wikipedia.org/wiki?curid=836770", "title": "Lomello", "text": "Lomello\n\nLomello je italská obec v provincii Pavia v oblasti Lombardie.\n\nK 31. prosinci 2010 zde žilo 2 322 obyvatel.\n\nFerrera Erbognone, Galliavola, Mede, Ottobiano, San Giorgio di Lomellina, Semiana, Velezzo Lomellina, Villa Biscossi\n"}
{"id": "836775", "url": "https://cs.wikipedia.org/wiki?curid=836775", "title": "Egg", "text": "Egg\n\nEgg (anglicky „vejce“) může být:\n\n"}
{"id": "836776", "url": "https://cs.wikipedia.org/wiki?curid=836776", "title": "Egg (hudební skupina)", "text": "Egg (hudební skupina)\n\nEgg byla britská progresivní rocková skupina. Skupina vznikla v lednu 1969 a byla součástí Cantenburské scény. Skupina se skládala z varhaníka Dave Stewarta, baskytaristy a zpěváka Mont Campbella a bubeníka Clive Brookse. Skupina se rozpadla po vydání dvou alb v roce 1972. V roce 1974 byla obnovena a vydala své poslední album.\n\n\n"}
{"id": "836779", "url": "https://cs.wikipedia.org/wiki?curid=836779", "title": "Almazbek Atambajev", "text": "Almazbek Atambajev\n\nAlmazbek Šaršenovič Atambajev, cyrilicí \"Алмазбек Шаршенович Атамбаев\" (* 17. září 1956) je kyrgyzský politik, mezi lety 2011 a 2017 prezident Kyrgyzstánu. V letech 2010–2011 a krátce roku 2007 byl premiérem Kyrgyzstánu. V letech 2005–2006 byl ministrem průmyslu, obchodu a turismu. Je představitelem Sociálnědemokratické strany Kyrgyzstánu, jejímž předsedou byl v letech 1999–2011.\n\nNa prezidenta kandidoval již roku 2000, tehdy však získal jen 6 procent hlasů. Roku 2006 se účastnil protestního hnutí Za reformy! (\"За Реформы!\"). Roku 2007 se stal prvním premiérem ve Střední Asii, který se k moci dostal z opozice. Chtěl se zúčastnit i prezidentských voleb 2009, ale nakonec kandidaturu stáhl pro nelegitimitu voleb. V prezidentských volbách roku 2010 získal 63 procent hlasů. V zahraniční politice se orientoval na spolupráci s Ruskem a Tureckem, 23. prosince 2014 podepsal přistoupení Kyrgyzstánu k Eurasijskému ekonomickému svazu, které nabylo účinnosti v květnu 2015.\n\nPo opuštění úřadu byl v roce 2019 poslanci zbaven imunity pro podezření z korupce. Atambajev se od té doby téměř izoloval a uzavřel se ve své rezidenci. Obvinění odmítá a veřejně prohlašuje, že se hodlá aktivně bránit, pokud si pro něj přijde policie. Dle jeho slov je jeho sídlo v Koj-Taši hlídáno jeho osobní, ozbrojenou stráží. 7. srpna do budovy vtrhly kyrgyzské zvláštní jednotky, avšak Atambajevovi příznivci dokázali útok odrazit. Po dvou dnech obléhání se nakonec vzdal policii.\n\n\n\n"}
{"id": "836781", "url": "https://cs.wikipedia.org/wiki?curid=836781", "title": "Quido Maria Vyskočil", "text": "Quido Maria Vyskočil\n\nQuido Maria Vyskočil, rozený Antonín Ludvík Vyskočil (18. října 1881 Příbram – 14. srpna 1969 Praha) byl český spisovatel, básník a knihovník.\n\nNarodil se v rodině příbramského gymnaziálního profesora Františka Vyskočila (1854–??) a jeho manželky Marie, rozené Belšanové (1860–).\nVysokoškolská studia započal v 1900 na právech v Praze, studia přerušil po roce. V letech 1901–1904 studoval na německé báňské akademii. V období 1904–1909 vystudoval moderní filologii na pražské Filozofické fakultě Karlovy univerzity a studia ukončil roku 1910 doktorátem. Nejprve pracoval jako středoškolský profesor, od roku 1915 byl magistrátním úředníkem. V roce 1920 se stal knihovníkem s později přednostou knihovního oddělení ministerstva obchodu. \n\nDne 6. února 1926 se v Praze oženil s Jiřinou Antonií Kaninskou (1900–??). Do penze odešel v roce 1946.\n\nJe pohřben v rodné Příbrami na Městském hřbitově \"na Panské louce\".\n\nJeho publikační dílo, s kterým začal již na studiích v Praze pod pseudonymem Quido Maria, je rozsáhlé. Největší slávu si získala díla inspirovaná příbramským podzemím, hornickými pověstmi, důležitá jsou díla \"Stříbrné město\" (1910) a \"Šachta\" (1927). Některá jeho díla posloužila jako námět pro film, pro dva filmy také napsal scénář, je autorem libret k operám, pantomimám a oratoriím. \n\nV denním tisku a časopisech zveřejňoval svá prozaická literární díla, verše, fejetony, recenze beletrie a referoval o výtvarném umění a divadle.\n\n"}
{"id": "836782", "url": "https://cs.wikipedia.org/wiki?curid=836782", "title": "John Greaves", "text": "John Greaves\n\nJméno a příjmení John Greaves nosí více osobností:\n\n"}
{"id": "836783", "url": "https://cs.wikipedia.org/wiki?curid=836783", "title": "John Greaves (hudebník)", "text": "John Greaves (hudebník)\n\nJohn Greaves (* 23. ledna 1950 Prestatyn, Wales) je britský baskytarista a hudební skladatel. Na baskytaru začal hrát ve svých dvanácti letech. V letech 1961-1968 studoval na Grove Park Grammar School ve Wrexhamu. V letech 1969-1976 byl členem skupiny Henry Cow. Byl rovněž členem skupin National Health a Soft Heap. Spolupracoval rovněž s Peterem Blegvadem a vydal několik sólových alb − poslední s názvem \"Greaves Verlaine\" vyšlo v roce 2008.\n"}
{"id": "836789", "url": "https://cs.wikipedia.org/wiki?curid=836789", "title": "Uriel (hudební skupina)", "text": "Uriel (hudební skupina)\n\nUriel (později Arzachel) byla britská rocková skupina, založená v roce 1968. Původní sestavu skupiny tvořili: Steve Hillage (kytara, zpěv), Mont Campbell (baskytara, zpěv), Dave Stewart (varhany) a Clive Brooks (bicí). Své jediné studiové album s názvem \"Arzachel\" skupina vydala v červnu 1969. Ve stejném roce se skupina rozpadla.\n\n"}
{"id": "836790", "url": "https://cs.wikipedia.org/wiki?curid=836790", "title": "91 (číslo)", "text": "91 (číslo)\n\nDevadesát jedna je přirozené číslo. Následuje po číslu devadesát a předchází číslu devadesát dva. Řadová číslovka je \"devadesátý první\" nebo \"jednadevadesátý\". Římskými číslicemi se zapisuje XCI.\n\nDevadesát jedna je\n\n\n"}
{"id": "836795", "url": "https://cs.wikipedia.org/wiki?curid=836795", "title": "Ennerakt", "text": "Ennerakt\n\nV geometrii je ennerakt devítirozměrná analogie krychle, jde tedy o speciální variantu nadkrychle pro d=9. Odborněji by mohl být ennerakt definován jako pravidelný konvexní čtyřúhelník s osmnácti okteraktovými stěnami, 4 032 teseraktovými hypernadstěnami a 5 376 krychlovými nadstěnami. Je součástí nekonečné řady zvané \"n\"-krychle\n\nTyto vzorce uvádějí obsah enneraktu a jeho k-rozměrné povrchy.\n\"V=a\"\n\n\"S=18 a\" \n\n\"S=144 a\" \n\n\"S=672 a\"\n\"S=2016 a\"\n\n\"S=4032 a\"\n\n\"S=5376 a\"\n\n\"S=4608 a\"\n\n\"S=2304 a\"\n"}
{"id": "836796", "url": "https://cs.wikipedia.org/wiki?curid=836796", "title": "Stadio Silvio Piola (Novara)", "text": "Stadio Silvio Piola (Novara)\n\nStadio Silvio Piola je sportovní stadion v italském městě Novara, nejčastěji sloužící pro fotbal. Své domácí zápasy zde hraje tým Novara Calcio. Vejde se na něj 17 875 diváků. Jeho zvláštností je, že místo normální trávy je na něm tráva umělá. Byl pojmenován po výborném kanonýrovi, mimo jiné bývalém hráči Novary, Silviu Piolovi.\n"}
{"id": "836804", "url": "https://cs.wikipedia.org/wiki?curid=836804", "title": "Of Queues and Cures", "text": "Of Queues and Cures\n\nOf Queues and Cures je druhé studiové album britské skupiny National Health. Produkoval ho Mike Dunne. Album vyšlo v roce 1978 u vydavatelství Charly Records. Později vyšlo v několika reedicích, mimo jiné v roce 2009 u Esoteric Recordings.\n\n\n"}
{"id": "836807", "url": "https://cs.wikipedia.org/wiki?curid=836807", "title": "Ottobiano", "text": "Ottobiano\n\nOttobiano je italská obec v provincii Pavia v oblasti Lombardie.\n\nK 31. prosinci 2010 zde žilo 1 187 obyvatel.\n\nFerrera Erbognone, Lomello, San Giorgio di Lomellina, Tromello, Valeggio\n"}
{"id": "836809", "url": "https://cs.wikipedia.org/wiki?curid=836809", "title": "Mistrovství světa v hokejbalu seniorů 2012", "text": "Mistrovství světa v hokejbalu seniorů 2012\n\nMistrovství světa v hokejbalu seniorů 2012 (: \"Master’s World Cup in Street & Ball Hockey 2012\") je MS v hokejbalu hráčů nad 40 let, konalo se podruhé a v Plzni, na stadionu \"Hokejbalové haly Košutka\".\n\nVe skupině A hrájí mužstva Česka,Kanady,Rakouska a OB Slovakia.\n\nZápasy\n\nTabulka\nVe skupině B hrájí mužstva USA,Slovenska,Řecka a Withrowa.\n\nZápasy\n\nTabulka\n\nZápasy\n\nZápasy\n\nZápasy\n"}
{"id": "836813", "url": "https://cs.wikipedia.org/wiki?curid=836813", "title": "Adolfas Šleževičius", "text": "Adolfas Šleževičius\n\nAdolfas Šleževičius (* 2. února 1948) je litevský politik. V letech 1993-1996 byl premiérem Litvy.\n\nVe funkci premiéra musel čelit problému obrovské inflace. Šleževičius intervenoval v centrální bance, aby razantně zpřísnila svou politiku. Po zkrocení inflace zavedl roku 1993 novou národní měnu litas. Roku 1996 byl přinucen rezignovat, když čelil obviněním z rozsáhlé korupce. K soudnímu procesu nakonec nikdy nedošlo a Šleževičius se stáhl do soukromé obchodní sféry.\n\n"}
{"id": "836818", "url": "https://cs.wikipedia.org/wiki?curid=836818", "title": "Retro (Bratislava)", "text": "Retro (Bratislava)\n\nRetro je polyfunkční budova v hlavním městě Slovenska v Bratislavě\nv městské části Ružinov v ulici Nevädzová.\n\nSkládá se z obchodního centra ve 3 podlažích s celkovou rozlohou 14 000 m2, kancelářských prostor a 365 bytových prostor\nv pětadvacetipatrové výškové budově. Dále se zde nachází sportovní centrum, které obsahuje 2 tenisové\na 2 squashové kurty, fitness a wellness a 630 parkovacích míst v podzemních garážích.\n\nVýstavba proběhla v letech 2008 až 2010, přičemž původní varianta počítala s výškovou budovou se 17 nadzemními\npodlažími, později byl projekt přepracován.\n\n"}
{"id": "836822", "url": "https://cs.wikipedia.org/wiki?curid=836822", "title": "Letiště Brno", "text": "Letiště Brno\n\nLetiště Brno může být:\n"}
{"id": "836824", "url": "https://cs.wikipedia.org/wiki?curid=836824", "title": "Lara Croft – Tomb Raider: Kolébka života", "text": "Lara Croft – Tomb Raider: Kolébka života\n\nLara Croft – Tomb Raider: Kolébka života je film z roku 2003. Je to pokračovaní filmu \"Lara Croft – Tomb Raider\" z roku 2001. Režie se tentokrát ujal Jan de Bont, v hlavní roli archeoložky Lary Croft se opět představila Angelina Jolie. Film zaznamenal spíše negativní kritiky, ale proti jeho předchůdci bylo oceňováno lepší ztvárnění akčních sekvencí a opět byl chválen výkon Angeliny Jolie v hlavní roli. Přes příznivější kritiky film vydělal méně než jeho předchůdce, celosvětové tržby činily 156,5 miliónu dolarů.\n\nZemětřesení na ostrově Santorini v Řecku odkryje u pobřeží Chrám Luny, kam podle legend Alexander Veliký úkryl své nejcennější poklady. Událost přiláká pozornost lovců pokladů z celého světa, včetně Lary Croft. Lara je na místě jako první a v potopeném chrámu objeví svítící kouli porytou záhadnými symboly. Vzápětí je přepadena neznámými ozbrojenci. Lara jim unikne, ale o kouli přijde.\n\nLaře zůstanou jen fotografie, na kterých je část symbolů z koule. Podle nich určí, že jde o jakousi \"mapu cesty k pokladu\".\nBohužel ofocená část symbolů nepostačuje k rozluštění celé hádanky. Dá se tedy se svými pomocníky Hillarym a Brycem do studia dokumentů o řecké historii. O několik dní později Laru navštíví dvojice agentů MI6 a díky informacím, které přinesou, Lara konečně pochopí, co je ve hře. Koule, kterou Alexander Veliký získal v Indii, ukazuje cestu k bájné Pandořině skříňce, která je podle legend původcem všeho zla a nemocí. Skříňka se nachází na neznámém místě, které je popisováno jako \"Kolébka života\". Pokud by se skříňka dostala do nesprávných rukou, mohlo by to mít pro svět katastrofální následky.\n\nNebezpečí je zcela reálné, protože o Skříňku se zajímá bezcharakterní vědec a bioterorista Jonathan Reiss (Ciarán Hinds). Plánuje vypustit obsah Skříňky na lidstvo, což by velmi pravděpodobně vyhubilo valnou část světové populace s výjimkou těch, kteří by si od Reisse za velké peníze koupili jím vyvíjený protijed. Lara tedy musí kouli rychle získat zpět.\n\nKouli má momentálně v držení Chen Lo (Simon Yam), šéf čínského zločineckého syndikátu. Lara si od MI6 vyžádá propuštění svého bývalého přítele Terryho Sheridana (Gerard Butler), který je vězněn v Kazachstánu. Ten se s Chen Loem setkal a ví, kde ho najít. Lara s Terrym vyhledají sídlo gangu v čínských horách, jsou krátce zajati, ale podaří se jim bandity přemoci a uniknout. Lara přitom vůdci banditů sebere medailón, který je klíčem k rozluštění symbolů na kouli. Na medailónu je vyobrazena žena s flétnou a vlnící se linie. Lara pochopí, že jde o zvukové vlny a pošle fotografie medailónu Bryceovi. Počítačový expert má odhalit správné tóny. Koule ale v horském útočišti banditů nebyla, nachází se v Šanghaji, kam zamíří i Lara s Terrym. Tam dojde ke střetu s Reissem, který se koule zmocní. Laře se ale podaří na schránku s koulí připevnit štěnici s vysílačem GPS.\n\nSignál zavede Laru do centra Hongkongu. Zde si ve zdánlivě prázdném zázemí jednoho obchodního střediska Reiss vybudoval tajnou laboratoř. Počítače zde právě dokončují dešifrování symbolů z koule. Lara se s Terryho pomocí koule zmocní a oba uniknou pronásledovatelům, když za pomoci padáků seskočí z výškové budovy na čekající loď. Zde Lara svého partnera svede, místo milování jej však připoutá k posteli. Lara Terrymu totiž nedůvěřuje a proto jej i s koulí opustí.\n\nLara se spojí s Brycem, který mezitím objevil potřebné tóny. Po jejich přehrání se koule rozzáří a nad ní se zobrazí virtuální mapa, na které Lara pozná Kilimandžáro. Mapa ukazuje na místo v blízkosti hory, kde se nachází tajemná \"Kolébka života\". Co Lara netuší je, že Reissovi muži obsadili její sídlo a rozhovor odposlechli.\n\nLara se tedy vydá do Keni, kde na ní čeká domorodý přítel Kosa (Djimon Honsou). Ten jí zavede k domorodému kmeni, kde se dozví, že cesta k místu, kde se má nalézat Pandořina skříňka, je velmi nebezpečná. Na člověka prý číhá smrt. Ještě se odtamtud nikdo živý nevrátil. Lara, Kosa a skupina domorodců se chystají na cestu, když dokazí Reiss a jeho žoldáci v čele se Seanem (Til Schweiger). Vypukne přestřelka, Lara je nucena se kvůli záchraně domorodců vzdát. Všichni se poté vydávají do Údolí stínů, kde řádí přízračná monstra, takzvaní \"stínoví strážci\", kteří zlikvidují část Reissových mužů. Lara s pomocí koule otevře vstup do Kolébky života, kde s Reissem najdou Pandořinu skříňku plavat v jezírku \"černých slz\", vysoce žíravé kapalině. Následuje nelítostný souboj, který Lara vyhraje - Reiss končí v žíravině. Mezitím se objeví Terry a vyloví Skříňku. Zdá se, že mezi ním a Larou dojde k usmíření. Terry má ovšem v plánu odejít i se Skříňkou, což Lara, která si uvědomuje, jaké utrpení by Skříňka lidstvu přinesla, nemůže dopustit. Nezbývá jí než Terryho zastřelit. Pak potopí Skříňku do jezírka, čímž je nebezpečí odvráceno.\n\n"}
{"id": "836830", "url": "https://cs.wikipedia.org/wiki?curid=836830", "title": "Kostel Nanebevzetí Panny Marie (Klánovice)", "text": "Kostel Nanebevzetí Panny Marie (Klánovice)\n\nKostel Nanebevzetí Panny Marie v Praze-Klánovicích byl postaven v letech 1911–1912, původně jako kaple Matky Boží. Klánovice měly v té době před sebou období největšího rozkvětu.\n\nKostelík je novorománskou stavbou s věžičkou a několika vitrážovými okny - každé z nich věnovala jedna z místních starousedlických rodin a jejich jméno je tu zaznamenáno. Největší, kruhová vitráž v průčelí znázorňuje Pannu Marii. Loď obchází plastická křížová cesta, nachází se zde sochy Svatého Josefa a Panny Marie. Autor stavby je neznámý.\n\nV letech 2004–2005 proběhly úpravy interiéru kostela, byla provedena nová elektroinstalace včetně topení v lavicích a oprava vstupního schodiště. V roce 2005 byly do kostela pořízeny varhany, které nahradily dosud používané harmonium. Celý kostel byl vymalován.\n\nV příštích letech je naléhavě potřeba vyměnit dlažbu lodi kostela a zajistit odvlhčení zdiva.\n\nPo 1. světové válce byl poblíž kaple vybudován pomník padlým vojínům. Za okupace roku 1939 bylo německými úřady nařízeno pomník odstranit. Pomník v dnešní podobě, kdy připomíná oběti obou světových válek, byl na stejném místě slavnostně odhalen 28. října 1945.\n"}
{"id": "836832", "url": "https://cs.wikipedia.org/wiki?curid=836832", "title": "Gilles-Éric Séralini", "text": "Gilles-Éric Séralini\n\nGilles-Éric Séralini (* 23. srpna 1960) je francouzský molekulární biolog, který pracuje jako profesor na univerzitě v Caen. Zabývá se hlavně zkoumáním faktorů životního prostředí jako jsou geneticky modifikované organismy nebo pesticidy a jejich účinky na zdraví. Zejména se věnuje tzv. endokrinním disruptorům.\n\nMimo jiné je autorem více než 150 odborných vědeckých článků a také celé řady knih.\n\n\n"}
{"id": "836837", "url": "https://cs.wikipedia.org/wiki?curid=836837", "title": "Most Dalal", "text": "Most Dalal\n\nMost Dalal se nachází ve městě Zakhu v severním Iráku. Překlenuje řeku Khabur. Jeho původ je nejasný, pravděpodobně sahá do románského období.\n\nTvoří ho pět oblouků, přičemž největší je středový oblouk, kde most dosahuje výše 16m. Délka mostu je 115 metrů a šíře je méně, než pět metrů. O stavbě mostu byl napsán slavný epos v Kurdštině. Jeho současný stav je velmi špatný, v minulosti byl několikrát opravován, ale při těchto opravách nebyl brán zřetel na jeho historickou hodnotu. Jeho restaurování se nyní plánuje.\n"}
{"id": "836842", "url": "https://cs.wikipedia.org/wiki?curid=836842", "title": "Kostel Saint-Pierre-de-Chaillot", "text": "Kostel Saint-Pierre-de-Chaillot\n\nKostel Saint-Pierre-de-Chaillot (tj. \"svatého Petra ze Chaillot\") je katolický farní kostel v 16. obvodu v Paříži na \"Avenue Marceau\". Kostel je zasvěcený apoštolu Petrovi a pojmenovaný podle bývalé obce Chaillot.\n\nFarnost Saint-Pierre existovala již v 11. století. Původní kostel byl zbořen a v roce 1931 na jeho místě začala stavba současného kostela dokončená roku 1938. Z původního kostela se dochovala pouze socha Panny Marie.\n\nKostel vysvětil 18. května 1938 kardinál Jean Verdier, pařížský arcibiskup.\n\nV roce 1974 byly renovovány varhany a roku 1994 byly instalovány nové velké varhany. Od roku 2001 se v kostele každé dva roky koná festival varhanní hudby.\n\nAutorem kostela je architekt Émile Bois. Kostel s betonovou konstrukcí připomíná románskou a byzantskou architekturu. Výzdobu kostela tvoří sochy Henri Bouchard (1900-1967), vitráže v oknech a také fresky Nicolase Unterstellera (1875-1960).\n\nPůvodně měl stát nový kostel osamoceně, ale okolní budovy nebyly nikdy zbořeny. Kostel se skládá ze tří částí: 62 metrů vysoké věže, hlavního kostela a podzemní krypty. Ta má půdorys řeckého kříže a rozlohu 820  m s mohutnými pilíři podpírajícími betonovou klenbu a připomíná katakomby. Oltář je věnovaný obětem první světové války.\n\nHorní kostel má též půdorys řeckého kříže a rozlohu 1960  m a centrální kupoli doplněnou čtyřmi dalšími menšími odpovídající byzantskému umění.\n\nMohutná fasáda vedoucí na \"Avenue Marceau\" má portál se třemi oblouky s tympanonem (autor Henri Bouchard), který představuje život svatého Petra. Horní část fasády má malá čtvercová okna a dva balkony, které dodávají stavbě vzhled středověké pevnosti.\n\n"}
{"id": "836844", "url": "https://cs.wikipedia.org/wiki?curid=836844", "title": "Obalové sklo", "text": "Obalové sklo\n\nObalové sklo je materiál, který je užíván jakožto skleněný obal, typickým představitelem obalového skla je skleněná láhev nebo zavařovací sklenice, obalové sklo se také používá i pro některá léčiva (v minulosti se užívalo i pro krevní konzervy a infuzní roztoky), užívá se i pro některé domácí a technické chemikálie (typicky kosmetika, hygienické tekutiny, ředidla).\n\nNejčastěji jde o skleněné obaly užívané pro různé tekutiny respektive nápoje (např.: smetana, mléko, pivo, víno, kořalka, likéry, nealkoholické nápoje, minerální vody apod.) případně o konzervované potraviny (např.: kompoty, kečupy, nakládané ovoce, zelenina a houby, zavařeniny, ocet, hořčice, průmyslově vyráběné omáčky apod.) i o některé sypké potraviny (kupříkladu granulované kakao či káva) nebo o léčiva a speciální zdravotnické roztoky (často jde o malé sklenice tzv. lékovky nebo o dnes již nepoužívané speciální zdravotnické láhve, například láhve na krev, krevní plazmu či infuzní roztoky apod).\n\nObalové sklo se používá i pro skladování a transport některých chemikálií, například pro některé typy kosmetiky či hygienické roztoky (francovka), může jít i o obaly pro některé technické chemikálie (kupříkladu ředidla) apod.\n\nDříve se obalové sklo vyrábělo ručně, v dnešní době jde v převážné míře o hromadně strojně vyráběné skleněné nádoby nejrůznějších velikostí, barev i tvarů, různé ozdobné tvary se používají zejména pro dražší alkoholické nápoje nebo pro značkovou kosmetiku, jde o tzv. dárkové láhve.\n\n\nV současné době je veškeré obalové sklo plně recyklovatelné a po použití je jej vhodné (společně s plochým sklem) odložit do kontejneru na odpadové sklo (zelený nebo bílý kontejner).\n\n\n\n"}
{"id": "836848", "url": "https://cs.wikipedia.org/wiki?curid=836848", "title": "Krvavé vykoupení", "text": "Krvavé vykoupení\n\nKrvavé vykoupení (ang. titul: Backwoods) je americký televizní hororový film z roku 2008, který režíroval Marty Weiss.\n\nProducent videoher Johnny Dash se rozhodne hledat inspiraci pro svoji hru, kterou se svým týmem programuje. Provede to tak, že spolu se svými kolegy pořádají paintballový turnaj v národním parku Jasper park, který byl kdysi vojenskou oblastí. Rozdělí se na dvě skupiny a když má turnaj začít, členové prvního týmu se začnou jeden po druhém ztrácet. Ostatní jsou později také někým uneseni a v zajetí si ani neuvědomují, že mají nyní co dočinění s šíleným náboženským maniackým kultem.\n"}
{"id": "836850", "url": "https://cs.wikipedia.org/wiki?curid=836850", "title": "Seznam kulturních památek ve Varnsdorfu", "text": "Seznam kulturních památek ve Varnsdorfu\n\n"}
{"id": "836858", "url": "https://cs.wikipedia.org/wiki?curid=836858", "title": "Lucius Iunius Brutus", "text": "Lucius Iunius Brutus\n\nLucius Iunius Brutus byl římský občan, jeden ze zakladatelů Římské republiky a jeden ze dvou prvních konzulů.\n\nNarodil se do slavného římského rodu (gens) Juniů, jehož pokrevním členem byl například i Marcus Iunius Brutus. Brutova matka byla Tarquinia, dcera pátého římského krále Lucia Tarquinia Prisca a sestra posledního (sedmého) římského krále, Lucia Tarquinia Superba (Superba=Pyšného). Podle některých zdrojů byl Brutus již v mládí nespokojený s vládou svého strýce Tarqunia Superba, zejména proto, že Tarquinius nechal popravit řadu vlivných Římanů, včetně Luciova bratra.\n\nPodle tradice roku 510 př. n. l.Bruta a jeho tři věrné přátele a spojence k sobě zavolala vznešená Římanka Lukrécie, která se jim svěřila, že ji znásilnil syn krále Tarquinia, požádala je, aby pomstili její čest a spáchala sebevraždu dýkou, tato událost bývá vykládána jako finální spouštěč ke svržení monarchie. Brutus a jeho tři spojenci svolali shromáždění římského lidu na Forum Romanum, kde lid odhlasoval odvolání krále a vyhnání královské rodiny. Do čela města byl dočasně Lucrecius, jeden z Brutových spojenců, a Brutus sám se vydal k římské armádě, která byla utábořená pod vedením krále Tarquinia u města Ardea v Laziu. Král se o hlasování dozvěděl před příjezdem Bruta, opustil armádu a vydal se do Říma, kam ho měšťané odmítli vpustit, Brutus mezitím byl přijat jako hrdina římskou armádou a Tarquinius i se zbytkem královské rodiny odešel do exilu.\n\nV roce 509 př. n. l. byli Brutus a Lucius Tarquinius Collatinus (vdovec po zneuctěné Lukrécii) zvoleni za první římské konzuly. Během konzulátu Bruta a Collatina se vyhnaná královská rodina pokusila několikrát znova chopit moci, ve spiknutí královskou rodinu podporovali i dva Brutovi synové (Titus Iunius Brutus a Tiberius Iunius Brutus), přičemž Brutus následně sám rozhodl, že i jeho synové budou za účast na spiknutí popraveni a exekuci i sám přihlížel, přičemž při ní projevil jisté emoce, ale obecně byl za svůj stoický přístup a ochranu republiky i vůči vlastní rodině, velmi ceněn římskou veřejností.\n\nVyhnaná královská rodina se spojila s pozdějším dlouhodobým římským rivalem, etruským městem Veje. S římskou armádou se utkali v bitvě u Silva Arsia (les poblíž Říma), kde Brutus velel kavalérii a v bitvě padl, ale Římané ji vyhráli, po následném triumfu mu nastupivší konzul uspořádal honosný veřejný pohřeb.\n"}
{"id": "836860", "url": "https://cs.wikipedia.org/wiki?curid=836860", "title": "Dub špičatolistý", "text": "Dub špičatolistý\n\nDub špičatolistý (\"Quercus acutissima\") je opadavý strom dorůstající výšky okolo 15 metrů. Pochází ze střední a východní Asie a Indočíny a má listy podobné kaštanovníku. V Česku je zřídka pěstován jako parkový strom.\n\nDub špičatolistý je opadavý strom dorůstající výšky 6 až 15, v domovině až 30 metrů. Koruna je kuželovitá, později okrouhlá a rozvolněná. Kmen může dosáhnout tloušťky až 1 metr. Borka mladých stromů je podélně brázditá, u starých stromů šupinovitá a téměř korkovitá. Letorosty jsou zprvu šedožlutě měkce chlupaté, později olysávající a šedohnědé, s hnědožlutými lenticelami, 1,5 až 2 mm tlusté. Listy připomínají kaštanovník, jsou proměnlivého tvaru, nejčastěji úzce vejčitě kopinaté, s 8 až 19 cm širokou a 2 až 6 cm širokou čepelí, na bázi zaokrouhlené až široce klínovité, na vrcholu dlouze zašpičatělé, na okraji s 10 až 20 páry osinkatých krátkých zubů. Listy jsou na líci leskle zelené, na rubu světlejší, v mládí chlupaté, později olysalé, případně chlupy vytrvávají podél žilnatiny na rubu listů. Žilnatina je tvořena 13 až 18 páry postranních žilek, které směřují do pilovitých zubů na okraji čepele přečnívají v podobě až 5 mm dlouhých osinek. Terciární žilky jsou na spodní straně listu patrné, tenké, víceméně rovnoběžné. Řapíky jsou 1 až 3, zřídka až 5 cm dlouhé, plstnaté a olysávající. Samčí květenství jsou prodloužená, 10 až 15 cm dlouhá, žlutavá, s plstnatým vřetenem. Květy jsou podepřeny vejčitě kopinatými pýřitými listenci, které jsou mnohem delší než okvětí. Samičí klasy jsou krátké, úžlabní. Žaludy dozrávají 2. rokem, jsou přisedlé, vejcovité až eliptické, 1,5 až 2 cm dlouhé a 1,7 až 2,2 cm široké, z 1/4 až 1/2 kryté polokulovitou číškou s šedavými šídlovitými šupinami.\n\nDub špičatolistý je rozšířen v Číně a Japonsku a v oblasti od Nepálu a severovýchodní Indie po severní Thajsko a Vietnam. Roste v opadavých lesích v nadmořských výškách 100 až 2200 metrů. Preferuje vlhčí a dobře odvodněné půdy bez vápníku, je však velmi přizpůsobivý. V mládí rychle roste.\n\nDub špičatolistý je v Česku poměrně zřídka pěstován jako okrasná a parková dřevina. Je uváděn z Dendrologické zahrady v Průhonicích, z Průhonického parku a z Arboreta Kostelec nad Černými lesy. Do Evropy byl zaveden v roce 1862.\n\n"}
{"id": "836867", "url": "https://cs.wikipedia.org/wiki?curid=836867", "title": "Michal Škoda", "text": "Michal Škoda\n\nMichal Škoda (* 3. ledna 1988 v Praze) je český fotbalový útočník, od roku 2019 hráč 1.FK Příbram. Mimo ČR působil na klubové úrovni v Norsku, od března do června 2017 byl na hostování v klubu Lillestrøm SK. Jeho otec je bývalý ligový fotbalista Milan Škoda a bratr fotbalista Milan Škoda.\n\nSvoji fotbalovou kariéru začal v ČAFC Praha, odkud ještě jako dorostenec zamířil nejprve do Bohemians 1905 a poté do SK Viktorie Jirny. V roce 2010 přestoupil do FK Bohemians Praha (Střížkov).\n\nMichal Škoda přišel 21. září 2012 do celku FC Zbrojovka Brno z pražského týmu FK Bohemians Praha a podepsal smlouvu na 4 roky. Prvoligovou premiéru absolvoval v 8. kole (23. září) proti hostující Jihlavě. Vydařila se mu náramně, vstřelil 2 góly (oba hlavou), ve 14. a 59. minutě. Brno zvítězilo 5:1 a připravilo tak Jihlavě první porážku v sezóně 2012/13. V následujícím zápase 9. kola (28. září 2013) byl po dvou žlutých kartách vyloučen (v 83. minutě), Zbrojovka remizovala se Sigmou Olomouc 1:1. 29. dubna 2013 v dohrávce 25. ligového kola se podílel na otočení výsledku proti Baníku Ostrava na konečných 2:1. V 87. minutě po přesném centru Petra Švancary hlavou skóroval vítězný gól.\n\nV prvních 14 kolech tohoto ročníku nastřílel 10 branek, přičemž všech docílil až od sedmého kola. V sobotu 19. listopadu 2016 (14. kolo) vstřelil v Brně obě branky domácích v zápase s Příbramí (nerozhodně 2:2), gól tak vstřelil v osmi po sobě jdoucích prvoligových utkáních, což se před ním za SK Židenice / Zbrojovku Brno podařilo pouze Janu Šimkovi v sezoně 1943/44 (15.–25. kolo, celkem 17 branek v 11 po sobě jdoucích utkáních).\n\nV srpnu 2013 odešel na hostování do Viktorie Žižkov, kde odehrál 19 zápasů, ve kterých se 2x gólově prosadil.\n\nPřed sezonou 2014/15 odešel na roční hostování s opcí do Dynama České Budějovice.\n\nPo úspěšné podzimní části sezóny 2016/17, kdy nastřílel za Zbrojovku 10 ligových gólů, se začalo hovořit o jeho přestupu do zahraničí (do některého klubu z Polska, Belgie, Ruska, Německa nebo dokonce Číny). Nakonec odešel koncem března 2017 na hostování s opcí na přestup do norského týmu Lillestrøm SK (v Norsku končil přestupní termín 31. března). Při svém debutu v Eliteserien 2. dubna 2017 proti mužstvu Sandefjord Fotball přišel na hrací plochu v 67. minutě a gólem pomohl k obratu na konečných 2:1 pro svůj nový tým. V Eliteserien odehrál 13 utkání (z toho 3 v základní sestavě) a vstřelil výše zmiňovaný jeden gól. V červenci 2017 se vrátil do Zbrojovky, ačkoli zájem o něj měl i FC Fastav Zlín.\n\nAktuální k 30. květnu 2018\n!Sezona!!Klub!!Soutěž!!Zápasy!!Góly\n\n"}
{"id": "836868", "url": "https://cs.wikipedia.org/wiki?curid=836868", "title": "Seznam dílů seriálu Griffinovi", "text": "Seznam dílů seriálu Griffinovi\n\nToto je seznam dílů seriálu \"Griffinovi\". Americký animovaný seriál \"Griffinovi\" pojednává o rodině Griffinů z fiktivního města Quahog na Rhode Islandu. Vytvořil ho Seth MacFarlane pro televizi Fox v roce 1999.\nV Česku seriál premiérově uvedly stanice Prima Cool a později Prima Comedy Central.\n\nČlenění je uvedeno dle původního amerického televizního vysílání. V pozdějších vydáních seriálu na DVD se lišilo. Zavedené americké započítávání dílů (na rozdíl od běžných zvyklostí) považuje dvojnásobně dlouhou epizodu vysílanou vcelku a v jeden den za jediný díl, i když má dva produkční kódy. V Česku i jinde ve světě byly takové dvojnásobně dlouhé epizody rozděleny na samostatné díly, což společně se speciálními díly navyšuje počet dílů při českém uvedení. Neustálené české rozdělení dílů do řad a proměnlivé české označení řad není v seznamu zohledněno. \n<onlyinclude></onlyinclude>\n\nDne 12. února 2019 bylo oznámeno, že seriál získá osmnáctou řadu.\n\nVysílací stanice připravila dva výroční speciály a oslavuje každý 50. milník. Při počítání ale postupuje různými způsoby:\n"}
{"id": "836872", "url": "https://cs.wikipedia.org/wiki?curid=836872", "title": "Růžena Urbánková", "text": "Růžena Urbánková\n\nRůžena Urbánková (14. prosince 1912 České Budějovice – ???) byla česká a československá politička, za normalizace ministryně pošt a telekomunikací České socialistické republiky.\n\nV roce 1932 absolvovala gymnázium a pracovala pak na poštovních úřadech v Mariánských Lázních, Aši, Českých Budějovicích, Praze a Plzni. V roce 1950 byla ředitelkou krajského poštovního inspektorátu v Českých Budějovicích, od roku 1951 pověřenou ředitelkou krajské poštovní správy v Praze. Zde se roku 1952 stala krajskou ředitelkou správy spojů. V letech 1955–1958 pracovala na ministerstvu spojů jako referentka poštovního provozu. Od roku 1958 působila jako ředitelka Středočeské krajské správy spojů. Bylo jí uděleno Vyznamenání Za vynikající práci.\n\nPo provedení federalizace Československa byla 8. ledna 1969 jmenována členem české vlády Stanislava Rázla jako ministryně pošt a telekomunikací. Funkci si podržela i v následující vládě Josefa Kempného a Josefa Korčáka do prosince 1971. V následujících českých vládách bylo portfolio pošt a telekomunikací zrušeno.\n\n"}
{"id": "836873", "url": "https://cs.wikipedia.org/wiki?curid=836873", "title": "Kulíkov", "text": "Kulíkov\n\nKulíkov je fiktivní hrad, vymyšlený autorem pohádkových příběhů Stanislavem Havelkou s pomocí Petra Chvojky.\n\nŽivot a dění na hradě Kulíkově popisují dva večerníčky a komiks.\n\nDále na základě těchto děl vznikly i knihy a divadelní hra.\n\nZatímco děje prvního večerníčku a komiksu se částečně překrývají (některé epizody mají stejný název nebo podobný děj), druhý večerníček je již samostatným pokračováním.\n\nHlavní a stálý obyvatel hradu je duch \"Ruprecht\" – poněkud svérázný a potměšilý duch bývalého hradního pána, který nemá rád pořádek a čistotu.\nNa hradě dále bydlí kastelán pan \"Alois Krbec\" a jeho zvířecí partner, kocour \"Kokeš\". Kromě nich jsou zde další zvířátka, a to sova \"Kukula\" a kavka \"Kocanda\".\n\nHrad čas od času hostí kromě jednorázových turistických výprav i jiné osoby, resp. zvířata: dočasně ho obsadí např. rázná teta Klotylda a koza Matylda, dvojice hlasitých trampů, vandalové, Ruprechtův též nemrtvý bratr Olbracht, Bílá paní nebo jiné nadpřirozené bytosti.\n\n"}
{"id": "836875", "url": "https://cs.wikipedia.org/wiki?curid=836875", "title": "Stadio Via del Mare", "text": "Stadio Via del Mare\n\nStadio Via del Mare je víceúčelový stadion v italském městě Lecce. Pojme 31 533 diváků (jiné zdroje uvádějí větší kapacitu) a své domácí zápasy zde hraje tým US Lecce.\nByl slavnostně otevřen 11. září 1966 zápasem US Lecce - FC Spartak Moskva.\n"}
{"id": "836877", "url": "https://cs.wikipedia.org/wiki?curid=836877", "title": "Islandské jméno", "text": "Islandské jméno\n\nIslandská jména (islandsky je osobní jméno \"mannanafn\", pl. \"-nöfn\") se skládají nejčastěji ze dvou částí, z rodného a patronymického jména (případně matronymického). Dědičná příjmení se na Islandu vyskytují jen zcela výjimečně. Nakládání s osobními jmény je na Islandu upraveno zákonem o osobních jménech č. 45 ze 17. května 1996.\n\nIslanďané zpravidla dostávají při narození několik jmen dvou kategorií, rodné („křestní“) jméno (islandsky \"eiginnafn\", tj. vlastní) a volitelně i střední jméno. Dohromady může mít Islanďan podle zákona z roku 1996 nejvýše tři jména (do toho počtu se započítává i střední).\n\nVýběr rodných jmen ovlivňují striktní pravidla daná legislativou. Podle zákona má dítě obdržet jméno do 6 měsíců, dostat ho může skrze křest v islandské státní církvi, jiné náboženské společnosti, nebo vyrozuměním Þjóðskrá Íslands (Islandský registr, tedy matriční úřad). Všechna jména musí být zanesena v registru osobních jmen (mannanafnaskrá - ten obsahuje přes 3500 dívčích a chlapeckých jmen), přičemž jména, která v registru nejsou, musejí být schválena výborem pro osobní jména (Mannanafnanefnd). Aby jméno mělo šanci na schválení, musí obsahovat pouze znaky islandské latinky a musí být v islandštině sklonné. V médiích se objevily případy nevyjasněné, kdy rodiče dali dětem nevyhovující jméno, přičemž děti měly přechodně v úředních dokumentech uvedeno místo jména \"Stúlka\" (islandsky „dívka“ pro dívku), nebo \"Drengur\" (chlapec).\n\nOblíbená rodná jména:\nStřední jméno (\"millinafn\") je druhý typ daného jména, který Islanďan může dostat (dostat ho může pouze s alespoň jedním rodným jménem). Zatímco rodné jméno je dosti přísně regulováno, střední je poněkud volněji regulováno (na rozdíl od obdobného institutu v jiných kulturách, je střední jméno vedle chlapeckých rodných jmen a dívčích rodných jmen rozeznáváno jako zvláštní kategorie jmen). U něho se nerozlišuje rod, a protože dále nevstupuje do islandského systému jmen, nemusí být schopné nabývat genitivní tvar.\n\nIslanďané střední jméno pro běžnou praxi často nevyužívají. Známým uživatelem je Jón Gnarr (mimo jiné kritik současného systému), jehož užívané jméno sestává z rodného a středního jména.\n\nSkupina islandských jmen (islandsky nazývané , volně přeloženo „poznávací, rozeznávací“ jména), která doplňují jména daná, je v kontextu příjmení zbytku Evropy značně nezvyklý. Největší skupinu jmen stojících při rodném (a středním) jménu tvoří funkční patronyma (případně matronyma). Jména po rodičích podobné struktury se objevovala v kulturách celého skandinávského prostoru, avšak v ostatních zemích tohoto prostoru bylo užívání patronym opuštěno a nahrazeno, ať už fixací původních patronym, nebo adaptací jiných dědičných rodinných jmen (ovšem v nedávné době v některých skandinávských zemích došlo k návratu k této starší praxi – na Faerských ostrovech byla praxe podobná jako na Islandu opětovně umožněna zákonem z roku 1992 a Dánsko tuto možnost umožnilo zákonem s účinností od roku 2006). Příjmení v užším smyslu, tedy ve významu rodinného jména, sice systém zná, nicméně tvoří pouhý zlomek.\nNejčastějším typem jména stojícího při rodném či středním jméně je patronymum (islandsky ), případně matronymum (). Konkrétně na Islandu k vytvoření patronyma dochází připojením koncovky -son v případě syna a -dóttir v případě dcery ke genitivnímu tvaru jména otce, matky, nebo obou rodičů. Toto jméno se v průběhu života nemění a potomstvo ho nepřejímá. \nZákon uvádí možnost přijmout jméno po otci či matce jako zcela ekvivalentní, nicméně jméno po otci je stále výrazně běžnější, přijetí matronyma je méně časté (výchozí je v případě, že není paternita jednoznačně určená, ale i v případě definitivního nepotvrzení otce je možné přijmout patronymické jméno odvozené od jména děda). Mezi známé nositele jména po matce patří fotbalista Heiðar Helguson a spisovatelka Guðrún Eva Mínervudóttir, jméno po matce měl ale například středověký básník Eilífr Goðrúnarson. Je také možnost přijmout jméno po obou rodičích, jak nosí například politik Dagur Bergþóruson Eggertsson, nebo zpěvák Örvar Þóreyjarson Smárason. \nOsobní jména typu rodinného jména (islandsky ), tedy příjmení v užším slova smyslu jak se chápe v českém prostředí, představují na Islandu úplnou menšinu a jsou považována za výjimku. Rodinná jména se objevila snad v 17. století, v 19. století se užívání pod dánským vlivem stalo oblíbené. Zároveň od konce 19. století se začaly objevovat puristické snahy o odstranění těchto jmen jakožto neislandských. Na Islandu nakonec zvítězila puristická skupina, která prosadila roku 1925 zákon (v Althingu stranu zastupoval zejména Bjarni Jónsson frá Vogi) zakazující užívání rodinných jmen. Možnost svobodně přijmout rodinné jméno využil např. spisovatel Halldór Laxness, dále např. Guðmundur Kamban. Zákon sice zakázal přijímat nová jména, nicméně potvrdil právo jména zdědit (buď po islandském předkovi, který jméno přijal před rokem 1925, nebo po rodiči cizinci). Mezi takovéto dědice dnes patří např. Geir Haarde, Eiður Guðjohnsen.\n\nUžívání kombinace rodného jména a patronyma (matronyma) je poněkud podobné užívání kombinace v ruském prostředí (Ivan Petrovič). Rodné jméno je hlavním jménem a jméno patronymické je doplňkovým, oproti situaci v Rusku ale žádné rodinné jméno na Islandu zpravidla nenásleduje, takže rodné jméno je hlavní za všech okolností (rodné jméno je zpravidla užíváno jako hlavní i u nepočetných nositelů rodinných jmen). Například na místech, kde jsou seznamy lidí řazených podle abecedy (telefonní seznamy) se řadí podle rodného jména, poté případně podle dalších jmen (protože kombinace často nezajišťuje dostatečnou identifikace, uvádí se někdy jako doplňující identifikační údaj i profese). \nV běžném užívání se užívá pouze jedno jméno (tedy rodné jméno). Pokud by se v jedné komunikaci objevili dva lidé stejného jména (např. Jón), pak se používá zkrácené patronymické jméno bez koncovky -son/-dóttir (tedy genitiv jména). Například pokud by se jednalo o Jóna Stefánssona a Jóna Þorlákssona, tak byly označování \"Jón Stefáns\" a \"Jón Þorláks\". V podobném smyslu může být vedle rodného jména užito středního jména.\n\nPravidla nastavená na Islandu zákonem o osobních jménech jsou velmi striktní, což vyvolává i kritiku a problémy. Mezi známé odpůrce zákona patří bývalý starosta Reykjavíku Jón Gnarr, který se mimo jiné vyjádřil ve smyslu „Je to neférové a přihlouplé. Navíc to omezuje kreativitu.“ Mediálně známý se stal případ dívky Blær Bjarkardóttir Rúnarsdóttir narozené 1998, které nechtěl výbor potvrdit jméno Blær jako údajně pouze mužské (islandské apelativum blær je rodu mužského a má význam „lehký vánek“, ovšem jméno užil islandský spisovatel Laxness v románu \"Rybí koncert\" pro jednu svoji ženskou postavu), v roce 2013 rozhodl soud ve prospěch dívky. Medializován byl případ Duncana a Harriet Cardewových (sourozenců, kteří se narodili na Islandu Britovi a Islanďance) – jejich jména nejsou výborem rozeznána jako islandská, tak oba používali pas se „jmény“ \"Drengur\" a \"Stúlka\", ovšem když rodiče chtěli prodloužit v roce 2014 Harriet pas, byli odmítnuti a kvůli vycestování jim byl poskytnut dočasný britský pas.\n\nNaznačená odlišnost islandského systému (užívání funkčních patronym, praktická neexistence rodinných jmen a s tím související užívání rodného jména jako hlavního jména) od zbytku západního světa činí jisté potíže při užívání tohoto systému mimo Island. Velká komunita islandských migrantů žije v kanadské Manitobě, kde Islanďané většinou opustili islandský systém a rodiny přijali patronymum prvního migranta jako svoje rodinné jméno.\n\nPokud jde o texty (které pracují s islandskými jmény mimo Island), také často opouštějí islandský systém, konkrétně hlavním jménem se stává poslední jméno (tedy patronymum, což sice nemá opodstatnění v islandském systému, nicméně nepoučený západní čtenář očekává, že hlavní jméno bude poslední).\n\nV češtině ještě přistupuje problém přechylování. Islandská jména jsou v tomto ohledu považována za problematická a doposud není shoda, jak s nimi správně nakládat. Praxe je taková, že v běžných textech je přechylování (v tomto případě mechanické připojení koncovky -ová k poslednímu jménu Islanďanky) velmi produktivní. Na druhé straně se nedoporučuje přechylovat jména Islanďanek, zvlášť je-li text určen čtenářům, u nichž se předpokládá znalost germánských jazyků. V takovém případě je doporučeno spokojit se s pouhým vyznačením rodu Islanďanky pomocným slovem (např. \"paní Birgitta Garðarsdóttir\"). Čtenáři znající tyto jazyky přechylování islandských jmen někdy odmítají. U autorů zabývajících se Skandinávií se často přechylování islandských jmen skutečně neobjevuje.\n\n"}
{"id": "836878", "url": "https://cs.wikipedia.org/wiki?curid=836878", "title": "Miloslav Kohoutek", "text": "Miloslav Kohoutek\n\nMiloslav Kohoutek (* 28. dubna 1927 Hradec Králové) byl český a československý ekonom a politik, na počátku normalizace ministr obchodu České socialistické republiky, v 90. letech generální ředitel České státní spořitelny.\n\nVyučil se knihařem a v letech 1955–1959 absolvoval pětisemetrální kurz úsekových ekonomik na Vysoké škole ekonomické v Praze. Od 40. let působil ve vládních úřadech. V období let 1945–1949 na ministerstvu vnitřního obchodu, v letech 1949–1955 ve Výzkumném ústavu vnitřního obchodu, kde později působil jako ředitel. Mezi roky 1956 a 1960 pracoval na předsednictvu vlády v oboru životní úrovně a finanční politiky. V letech 1960–1965 byl zaměstnancem Státní plánovací komise, kde působil na vedoucích pozicích, přičemž v letech 1966–1968 zde zastával funkci náměstka předsedy. Od roku 1968 byl náměstkem ministra národohospodářského plánování.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr obchodu. Ve funkci ještě zpočátku realizoval ekonomické reformy pražského jara. V březnu 1969 oznámil, že česká média mohou přijímat inzerci od západních společností. Po odchodu z vlády nastoupil v roce 1970 do výzkumného ústavu jako zástupce ředitele a téhož roku absolvoval řádné studium na VŠE v Praze a roku 1971 byl promován. Potom od roku 1971 pracoval v České státní spořitelně coby referent ekonomického úseku, později vedoucí plánovacího odboru.\n\nPo sametové revoluci byl 15. ledna 1990 jmenován generálním ředitelem České státní spořitelny. Počátkem 90. let se uvádí jako bezpartijní, bytem Praha. Od roku 1992 zasedal v prvním dozorčím výboru nově ustavené České bankovní asociace. Jejím členem byl do roku 1995. Kromě toho do roku 1993 zasedal v prezídiu Fondu národního majetku, odkud rezignoval pro konflikt zájmů vzhledem ke svému působení v čele spořitelny.\n\n"}
{"id": "836887", "url": "https://cs.wikipedia.org/wiki?curid=836887", "title": "Špičák (Zákupská pahorkatina)", "text": "Špičák (Zákupská pahorkatina)\n\nŠpičák je jméno čedičového kopce na severním okraji města Česká Lípa, někdy je pro rozlišení od mnoha dalších označován jako \"Českolipský Špičák\". Podle kopce se jmenuje jak přilehlé sídliště, restaurace, knihovna, škola a další instituce. Na jeho vrcholu ve výšce 459 m n. m. je veřejnosti delší dobu nepřístupná rozhledna s vysílači. Kopec je zalesněn smíšeným lesem.\n\nKopec je řazen do Zákupské pahorkatiny, která je součástí Ralské pahorkatiny. Zákupská pahorkatina má pět okrsků, Špičák je řazen do okrsku Českolipská kotlina.\n\nPrvní stavbou na vrcholu byla zhruba v roce 1700 kamenná kaplička. Kolem roku 1850 byla v jejích rozvalinách postavena dřevěná chatka, k ní pak vedla klikatá cesta s lavičkami. Brzy však zanikla. V roce 1880 byla ve městě vypsána sbírka podporována místním tiskem a vlastivědným spolkem Excursions Club na stavbu rozhledny, pojmenované předem \"Stephanie - Turm\". Byl vybrán projekt architekta Gottloba Albera z Varnsdorfu a během čtyř měsíců roku 1884 byla rozhledna postavena. Stavba byla 14 metrů vysoká, s kulatou věží, do níž vedlo dřevěné schodiště. Cena stavby byla 5 000 zlatých. Slavnostní otevření se konalo 10. května 1885.\n\nDva roky poté schodiště vyhořelo. Bylo postaveno nové z kamene a přistavěna i kuchyňka pro zbudovanou výletní restauraci. Dne 28. srpna 1887 byla rozhledna slavnostně znovu otevřena. Byla pak hojně navštěvována, jen v roce 1906 se do její pamětní knihy zapsalo 2500 turistů. Již zmíněný Excursion Club se stal majitelem. V roce 1939 ji převzalo město Česká Lípa.\n\nBěhem 2. světové války sloužila pro protiletecké hlídky a po válce začala chátrat. Roku 1997 byla koupena společností Real Invest podnikatele Tomislava Procházky, renovována a upravena jako vysílač rozhlasu a pro provoz mobilních telefonů. Objekt byl poté uzavřen a pro veřejnost se stal nepřístupným. Mimořádná prohlídka byla umožněna 28. června 2015 v rámci Českolipských slavností.\n\nPoblíž podchodu k českolipskému autobusovému nádraží začíná modře značená turistická trasa, která vede na sever kolem Špičáku až do Cvikova. Dříve vedla západně od kopce a na vrchol byla Klubem českých turistů vyznačena modrá odbočka. Po uzavření rozhledny byla trasa přeznačena, vede nyní po východním úpatí bez zmíněné odbočky dál na sever, přes Pihel do Cvikova. Původní cestu je možné použít, k rozhledně se kvůli oplocení nelze dostat. Blízko kopce jsou vodárenské budovy a vede k nim silnice, odkud je cesta pro pěší turisty vzhůru. Pro vzrostlou zeleň výhled do okolí z úpatí rozhledny není.\n\nNa úpatí kopce byla vybudována v roce 2008 naučná stezka Špičák.\n"}
{"id": "836891", "url": "https://cs.wikipedia.org/wiki?curid=836891", "title": "Leeuwinův proud", "text": "Leeuwinův proud\n\nLeeuwinův proud (en: \"Leeuwin Current\") je teplý mořský proud tekoucí od rovníku jižním směrem okolo západního a jižního pobřeží Austrálie.\n\nVychází z tropických vod východní části Indického oceánu a od indonéských ostrovů do něj dále ústí část teplého jižního rovníkového proudu směřujícího Pacifikem od Ameriky k Asii. Proud vzniká jako výsledek rozdílu mezi teplou a málo slanou (tudíž lehkou) vodou Indického oceánu a studenou a slanou (hustou, těžkou) vodou Jižního oceánu. Rozdílná hustota a rotace zeměkoule způsobují tlakový gradient, výška hladiny u severního pobřeží Západní Austrálie je o 0,5 m vyšší než u jižního pobřeží. Je to atypický proud, oproti většině teče od rovníku k pólu a proti směru pravidelných větrů. \n\nPřitéká k břehům Austrálie u poloostrova North West Cape na severovýchodě západního pobřeží, v místech kde začíná korálový útes Ningaloo Reef dlouhý asi 20 000 km, a teče v pobřežním šelfu jižním směrem. Pak se u mysu Leeuwin stáčí na východ a směřuje podél jižních břehu Austrálie Velkým australským zálivem, omývá Tasmánii a nakonec se rozptýlí se až v Tasmanově moři a Jižním oceánu. Proud byl předpovězen již před sto léty, ale až v roce 1970 byl potvrzen pomoci satelitního sledování.\n\nJe nejdelším pobřežním proudem na světě asi 5000 km, je poměrně úzký jen do 100 km a nedosahuje hloubky ani 300 metrů. Přepraví za sekundu od 1 Sverdrup (Sv) vody (1 mil. m/sec) po 7 Sv, s průměrem 5 Sv. Nejsilnější je během tamní zimy (květen – září) a nejslabší v létě (říjen – březen). Toto kolísání způsobují silné jižní větry vanoucí více v létě proti směru jeho toku a také teplota vody ovlivněná rovníkovými pasáty. Průměrná rychlost proudění vody je 1 uzel (1,852 km/hod). \n\nPřináší směrem na jih sice teplou, ale na živiny nepříliš bohatou vodu. Podél západního břehu kontinentu jsou poměrně daleko od rovníku (až na 32° jižní zeměpisné šířky) v důsledku přitékající teplé vody rozšířeny tropické korály a tropické ryby. Rybolov mořských druhů ryb je okolo západního pobřeží pro malou úživnost proudící vody spíše podprůměrný. Pouze tam kde vznikají víry vynášející okysličenou a na živiny bohatou vodu ku hladině je mořský život bohatý. Obdobné je to v místech kde do moře ústí několik málo řek přinášející živiny z pevniny. Mnoho mořských organismů, které tráví svá juvenilní a dospělé stadia v jiných částech oceánu, používá proudu jako dopravního prostředku. Přináší také dešťové srážky a západní pobřeží Austrálie je tak méně suché než západní pobřeží Afriky nebo Jižní Ameriky na podobných zeměpisných šířkách. \n\nNa velikost Leeuwinova proudu a na teplotu vody má podstatný vliv ENSO (El Niño Southern Oscillation), který ovlivňuje velikost a teplotu pasátů vanoucích od Ameriky až do Indického oceánu. V období kdy trvá El Niño proud slábne, při La Niña zesiluje.\n\n"}
{"id": "836896", "url": "https://cs.wikipedia.org/wiki?curid=836896", "title": "Indie na Letních olympijských hrách 2004", "text": "Indie na Letních olympijských hrách 2004\n\nIndie se účastnila Letní olympiády 2004. Zastupovalo ji 73 sportovců ve 14 sportech.\n\n"}
{"id": "836897", "url": "https://cs.wikipedia.org/wiki?curid=836897", "title": "Indie na Letních olympijských hrách 2000", "text": "Indie na Letních olympijských hrách 2000\n\nIndie se účastnila Letní olympiády 2000. Zastupovalo ji 52 sportovců.\n\n"}
{"id": "836899", "url": "https://cs.wikipedia.org/wiki?curid=836899", "title": "Indie na Letních olympijských hrách 1996", "text": "Indie na Letních olympijských hrách 1996\n\nIndie se účastnila Letní olympiády 1996. Zastupovalo ji 49 sportovců v 13 sportech.\n\n"}
{"id": "836900", "url": "https://cs.wikipedia.org/wiki?curid=836900", "title": "Divadlo pod Plachtou", "text": "Divadlo pod Plachtou\n\nDivadlo pod Plachtou, bylo označení zájezdové divadelní skupiny vedená hercem Jindřichem Plachtou, složené především z herců Divadla 5. května, která od podzimu roku 1945 vyjížděla k divadelním představením mimo Prahu, od února 1946 pak pod hlavičkou Vesnického divadla .\n\nVe skupině se vystřídala řada známých českých herců, např. František Kovářík, Otomar Korbelář, Lída Plachá, Zdeněk Řehoř, Jiří Holý, Otto Šimánek, Eva Šmeralová a další a režie byla zajišťována např. režiséry Antonínem Kuršem, Františkem Salzerem, Zdeňkem Míkou a dalšími. Divadelní skupina měla k dispozici jeden autobus a jednoho technického pracovníka. Herci sami stavěli a skládali dekorace .\n\nPlachtova skupina odehrála pod hlavičkou Vesnického divadla celkem 70 představení. Její činnost byla ukončena v říjnu 1946 pro zhoršení zdravotního stavu Jindřicha Plachty . \n\n\n"}
{"id": "836904", "url": "https://cs.wikipedia.org/wiki?curid=836904", "title": "František Jaška", "text": "František Jaška\n\nFrantišek Jaška (3. října 1921 Moravská Chrastová - 21. března 1984) byl český a československý politik Komunistické strany Československa, na počátku normalizace ministr bez portfeje České socialistické republiky.\n\nAbsolvoval Právnickou fakultu Masarykovy univerzity v Brně. Do roku 1953 byl zaměstnán v nákupních a výkupních podnicích, v letech 1953-1956 pracoval na ministerstvu výkupu, od roku 1956 na ministerstvu spotřebního průmyslu, kde se roku 1958 stal 1. náměstkem ministryně. Od roku 1963 zasedal v ekonomické komisi Ústředního výboru Komunistické strany Československa. Od roku 1965 byl členem Státní komise pro finance, ceny a mzdy. Byl mu udělen Řád práce.\n\nPo provedení federalizace Československa byl 8. ledna 1969 jmenován členem české vlády Stanislava Rázla jako ministr bez portfeje.\n\n"}
{"id": "836911", "url": "https://cs.wikipedia.org/wiki?curid=836911", "title": "Sungská správa", "text": "Sungská správa\n\nSungská správa byla organizována na základě zkušeností z fungování administrativy předcházejících čínských států, zejména říše Tchang a správních postupů zavedených v období pěti dynastií a deseti říší (907–960). Časem se vládní systém měnil a přizpůsoboval okolnostem. Úřady říše Sung (960–1279) byly v souladu s čínskou tradicí rozděleny na tři větve – civilní, vojenskou a kontrolní, přičemž samostatné postavení měl císařský palác s jeho eunuchy.\n\nV čele centrálních civilních úřadů stál císařský sekretariát, vojenské záležitosti řídil vojenský výbor. Podle dvou nejvyšších úřadů \"er-fu\", císařského sekretariátu a vojenského výboru, je sungský systém nazýván \"sung-čchao er-fu č’\". Samostatné postavení měl kontrolní úřad a finanční vládní výbor. Finanční výbor zanikl v 80. letech 11. století, kdy se struktura civilní správy změnila podle tchangského modelu tří kanceláří a šesti ministerstev.\n\nŘíše byla rozdělena na fiskální oblasti, které se skládaly z krajů, speciálních krajů, prefektur a výrobních prefektur. Nejnižší úrovní státní správy byly okresy, kterých bylo v sungské Číně přes dvanáct set.\n\nCivilní administrativa byla obsazována konfuciánsky vzdělanými úředníky, jejichž vzdělání bylo ověřováno v několikastupňovém procesu úřednických zkoušek. Třebaže už v říši Tchang byla část úřednických míst obsazována absolventy zkoušek z konfuciánských klasiků, až v říši Sung získaly zkoušky větší význam jak pro obsazování míst ve státním aparátu, tak jako motivace pro místní elity ke studiu konfucianismu, kterému se nakonec věnovalo mnohonásobně více zájemců než mohlo uspět ve zkouškách a získat úřední pozici. Tato vrstva učených pozemkových vlastníků – džentry – postupně na místní úrovni zaujala roli organizátora společnosti a zprostředkovatele mezi obyvatelstvem a úřady.\n\nŘíše Sung po předešlém období pěti dynastií a deseti říší zdědila komplikovanou dvojí strukturu úřadů. Na jedné straně přetrvával klasický tchangský systém tří kanceláří (\"san-šeng\"), šesti ministerstev (\"liou-pu\", ), devíti dvorských ministerstev (\"ťiou-s’\", ) a pěti ředitelství (\"wu-ťien\", ), který pokrýval celou civilní správu. Nicméně od 8. století mnohé z tchangských institucí postupně ztrácely svou moc ve prospěch nových agentur a \"ad hoc\" zřízených (k řešení momentálních potřeb) organizací zodpovědných za bezpečnost, finance a regionální správu jako byl vojenský výbor, finanční výbor a nové regionální úřady. Postupně většina tchangských úřadů ztratila své funkce a reálný význam; posty v nich se změnily v pouhý titul, který určoval plat a hodnost, kdežto odpovědnost a autorita úředníka plynula z dočasného pověření v nově zřízených agenturách a výborech.\n\nPři organizaci úřadů sungští císařové dbali zejména na to, aby žádný hodnostář nesoustředil ve svých rukou příliš moci. Zatímco tchangský model dával silný vliv císařským rádcům a ministrům, systém \"ad hoc\" agentur přímo podřízených císaři posiloval osobní moc vládce. Omezení moci nejbližších císařových rádců symbolicky vyjadřovala forma jejich diskuzí s panovníkem. Zatímco tchangští „první ministři“ debatovali s vládcem sedíce u šálku čaje, sungští v přijímací síni stáli. Neméně významná byla změna ve způsobu přijímání císařských výnosů a dekretů. V tchangské době byl výnos sepsán v sekretariátu (\"čung-šu šeng\") a pečlivě posouzen, než byl nakonec předán císaři k podpisu, přičemž výnosy iniciovali první ministři. V počátcích sungské říše se procedura změnila. První ministr předložil císaři návrh výnosu s alternativními způsoby řešení problému, císař vybral řešení a poté byl výnos sepsán.\n\nDočasná pověření jinými úkoly existovala už za Tchangů, ale za prvních sungských císařů se rozšířila na všechny významné úřady. Prakticky fungoval systém dvojích úřadů a dvojích jmenování. Funkce ve starých tchangských úřadech přinášela úřední hodnost a plat, důvěryhodní úředníci navíc obdrželi jmenování do skutečně funkčních úřadů, agentur a komisí nebo do regionální správy (fiskálních oblastí, prefektur, krajů a okresů), z nichž vládli říši. Každý aktivní úředník tak zpravidla měl dvě (či více) jmenování – titulární zařazení ve formální struktuře a pověření v reálně fungujících institucích. V případě, kdy nositel formálního úřadu skutečně vykonával činnost tohoto úřadu, nesl jeho titul prefix úřadující (\"čchuan\"), řídící (\"kou-tang\"), dozírající (\"pchan\") apod.\n\nFormální úřady sungští císařové využili ke konsolidaci své vlády, jejich existence umožňovala zachování formálního postavení a příjmů funkcionářům zděděným po dynastii Pozdní Čou a po režimech jižní Číny, podrobených v letech 963–978. Druhá skupina institucí sloužila jako nástroj k řízení země podle potřeb sungské vlády. Oddělením vrcholných vojenských a civilních úřadů první sungský císař dosáhl nevměšování vojáků do civilní správy a naopak. Stal se jediným spojovacím článkem mezi civilisty a vojáky a mezi veliteli polních armád a vojenskou administrativou. Navíc omezením vlivu vojáků, v období pěti dynastií často jmenovaných i na čistě civilní posty, se posunul způsob výkonu moci od leckdy násilného prosazování vůle hodnostářů k civilním byrokratickým postupům.\n\nV důsledku rozdělení správy v několik vzájemně oddělených větví bez prvního ministra se jediným koordinačním a spojujícím článkem administrativy stal císař. Panovníci se snažili udržet tuto pozici a zabránit nezávislým domluvám svých poradců. Proto dokonce zrušili všeobecné audience, a nahradili je samostatnými audiencemi vojáků z vojenského výboru a civilistů z císařského sekretariátu. Navíc od druhé poloviny sungského období měli vysocí úředníci zakázáno přijímat hosty, kromě svátků, a měli zakázány neúřední kontakty mezi sebou.\n\nSystém dvojích úřadů měl bezprostřední i dlouhodobé důsledky. Na jedné straně bylo užitečné oddělit formální hierarchii (která hrála roli hodností) úředníků od fakticky vykonávaných funkcí, závisejících na schopnostech dotyčného a potřebách vlády; na druhé straně dosti vzrostl počet hodnostářů s formálními tituly ve zbytečných úřadech, ale s reálnými platy. Bezprostředně systém umožnil odstavit od reálné moci úředníky předešlé dynastie Pozdní Čou i nemalý počet vojáků v civilních úřadech, se zachováním jejich titulů a příjmů. Dlouhodobě umožňoval zachovat titul a příjmy odstaveným vysokým úředníkům a císařovým příbuzným. Významné bylo i posílení císařské moci, systém dočasných pověření byl pružnější a bylo možno nízko postavené schopné úředníky pověřit správou významných úřadů, přemisťovat úředníky z centra do regionů, a na rozdíl od oficiálního tříletého funkčního období bylo dočasné pověření časově neurčitější, podle potřeby kratší i delší.\n\nV čele říše stál císař, jeho nejbližšími pomocníky a tedy nejvýše postavenými úředníky říše byli členové císařské rady – císařští rádci \"caj-č’\" () stojící v čele sekretariátu („kancléři“), jejich zástupci, jakož i pověřenci jmenovaní do čela vojenského výboru a jejich zástupci.\n\nNejvyšším civilním úřadem byl císařský sekretariát \"čung-šu men-sia\" () v čele s jedním až třemi císařskými rádci (, \"caj-siang\"). Zástupci hlavy sekretariátu se nazývali \"cchan-č’ čeng-š’\" (), zkráceně \"č’-čeng\"; jejich počet také kolísal mezi jedním a třemi. Císařský sekretariát vznikl splynutím kanceláří \"čung-šu šeng\" a \"men-sia šeng\" původně (v tchangské době) samostatných, byť úzce spolupracujících. Oddělení (\"fang\", ) sekretariátu duplikovala a nahrazovala vesměs již jen formálně existující ministerstva podléhající kanceláři \"šang-šu\".\n\nHospodářské záležitosti řídil finanční vládní výbor \"san-s’\" (, doslova „tři odbory“), který vedl ředitel \"san-s’-š’\" () a jeho zástupce \"fu-š’\" (). Výbor \"san-s’\" byl na císařském sekretariátu nezávislý, nicméně nejmocnější \"caj-siangové\" si dokázali neformálně podřídit jak finanční, tak i vojenský výbor. Výbor se skládal ze tří odborů:\n\nDále existovala řada níže postavených úřadů a agentur, zpravidla podřízených císařskému sekretariátu. K významnějším patřila akademie Chan-lin, věnující se literárnímu a historickému bádání a podílející se na formulaci vládních výnosů. Při shromažďování podkladů pro návrhy zákonů a mezinárodních smluv měli učenci akademie právo na informace ode všech úřadů. Fungovala i řada dalších akademií a ústavů \"kuan-ke\" (), literární akademie \"Čao-wen-kuan\" (), akademie \"Š'-kuan\" () určená ke studiu historie, akademie \"Ťi-sien-jüan\" () a \"Ťi-lan-jüan\" (), císařský archív \"Pi-ke\" (), astronomický ústav \"Kuan-wen-tien\" (), genealogický ústav \"Lung-tchu-ke\" (). V rámci ředitelství \"Kuo-c’-ťien\" fungovala škola \"Kuo-c’-süe\", Vysoké učení \"Tchaj-süe\" a Škola čtyř bran \"S’-men-kuan\", přičemž první dvě školy prakticky splynuly.\n\nPřijímáním stížností a peticí poddaných se zabývalo několik institucí. A sice Úřad petičních schránek (, \"Kuej-jüan\"), později několikrát přejmenovaný, a Úřad pro bubny (, \"Teng-wen ku-jüan\"), který vznikl 1007 reorganizací staršího Odboru bubnů (, \"ku-s’\"). Roku 1029 k nim přibyl ještě Úřad pro zkoumání stížností (, \"li-ťien-jüan\"), zaniklý koncem 20. let 12. století a obnovený roku 1176. Trojice úřadů zvyšovala šanci na úspěch stížnosti, která, když neuspěla napoprvé, mohla být podána znovu v druhém a třetím úřadu.\n\nOrganizace zkoušek, dříve řízených ministerstvem obřadů, byla v kompetenci \"ad hoc\" jmenovaných úředníků. Jmenování a hodnocení úředníků přešlo z ministerstva státní správy k novým orgánům, jako byl Úřad osobního hodnocení \"Šen-kuan jüan\" (), a většina právních otázek byla delegována z ministerstva trestů na Soudní kontrolní dvůr \"Šen-sing jüan\" () založený císařem Tchaj-cungem.\n\nKontrolní úřad \"jü-š’-tchaj\" () zaujímal v rámci civilní i vojenské správy nezávislé postavení. V jeho čele stál tajemník \"jü-š’ čung-čcheng\" (, místo vedoucího úřadu totiž nebylo obsazováno). Úřad se dělil na tři dvory: kontrolní \"tchaj-jüan\" () v čele s ředitelem \"š’-jü-š’\" (), dvorský \"tien-jüan\" () v čele s ředitelem \"tien-čung š’-jü-š’\" (), a inspekční \"čcha-jüan\" () v čele s vrchním inspektorem \"ťien-čcha jü-š’\" (). Inspekční dvůr však na rozdíl od tchangské praxe nevysílal inspektory do regionů. Agendu tchagských regionálních inspektorů v sungské éře převzali komisaři fiskálních oblastí.\n\nRoku 993 byl zřízen odbor dohledu \"feng-po-s’\" (), úřad kontrolující oficiální dokumenty po formální stránce, někdy však dával i věcné připomínky. Ke kontrolní větvi státní správy patřil i remonstrační úřad \"ťien-jüan\" (), zřízený roku 1017, v čele s pověřeným správcem \"č’ ťien-jüan š’\" (), který měl za úkol vyslovovat námitky a připomínky k návrhům zákonů a císařských výnosů. Získal na významu, když jeho zástupci začali být zváni k císařským audiencím, kde mohli prosazovat své názory.\n\nPrvní sungský císař se na císařský trůn dostal z pozice vysokého vojenského velitele předešlé dynastie a při organizaci vrchního velení se především snažil zamezit přílišnému soustředění vojenské síly v jedněch rukou, aby předešel dalšímu převratu.\nNejvyšším orgánem starajícím se o vojenské záležitosti byl vojenský výbor \"šu-mi-jüan\" () v jehož čele stál pověřený správce vojenského výboru \"č’ šu-mi-jüan š’\" (), obvykle titulovaný \"caj-č’\", císařský rádce, případně pověření spolusprávci \"tchung-č’ šu-mi jüan š’\" (). Pomáhali jim jeden nebo dva zástupci (\"fu šu-mi š’\", ). Za prvního císaře sloužili ve vojenském výboru zasloužilí vojevůdci, postupně je nahradili civilisté, kteří měli v rukou také výběr generálů. Při návrzích na jmenování a povýšení ovšem u kandidátů více než kompetenci zvažovali loajalitu k císaři a politické postoje.\n\nV období pěti dynastií existovalo propojení mezi vojenským výborem a císařským sekretariátem, kdy vedoucí výboru měli i titul \"caj-sianga\" a nad úředníky ze sekretariátu mocensky převážili, ovšem v říši Pozdní Čou se pravomoci vojenského výboru omezily na plánování a administraci vojenských akcí a do civilní správy se nadále nevměšoval. Za Sungů fungovaly vojenský výbor a sekretariát zcela samostatně a odděleně.\n\nBěžná správa a výcvik vojenských jednotek v metropoli a jejím bezprostředním okolí byla dříve rozdělená mezi palácové velitelství \"tien-čchien š’-wej-s’\" () a metropolitní velitelství \"š’-wej čchin-ťün ma-pu-s’\" (); po založení říše Sung byly jednotky seskupeny do tří skupin (\"san-ja\", či \"san-wej\", ) podřízených palácovému velitelství, metropolitnímu velitelství jízdy a metropolitnímu velitelství pěchoty. V čele velitelství stáli tři generálové \"san-šuaj\" (). Polním armádám nevelela výše uvedená trojice velitelství, ale \"ad hoc\" jmenovaní generálové podřízení vojenskému výboru.\n\nProvoz císařského paláce, osobní potřeby císaře, jeho početných manželek a dětí zajišťovala samostatná skupina úřadů a institucí, obsazených jak civilními úředníky, tak eunuchy a ženami císařského paláce. Ve srovnání s pozdním tchangským obdobím vliv eunuchů v říši Sung výrazně klesl.\n\nChod paláce zajišťovala Palácová administrace (, \"Tien-čung šeng\"), v čele s ředitelem (, \"tien-čung ťien\"), častěji místo něho fungoval pověřenec „dozírající na záležitosti administrace“ (\"pchan šeng š’\"). Úřad byl smíšený civilně-eunušský. Zahrnoval řadu obslužných útvarů, šest nejvýznamnějších z nich byly oddělení pro potraviny, lékařské služby, odívání, ubytování, nábytek a víno. Řídil též sklad malých darů, císařský šatník, sklad zvláštních darů a císařskou lékárnu. Během sungského období byly funkce v Palácové administraci obvykle formální, protože faktický výkon správy paláce přešel do Dvora palácové obsluhy.\n\nDvůr palácové obsluhy (, \"Süan-chuej jüan\"), rozdělený na severní a jižní dvůr, byl v sungské éře nejvlivnějším eunušským úřadem, nicméně soupeřícím s Palácovou domácí službou. Většina eunuchů byla soustředěna v Palácové eunušské službě (, \"Žu-nej nej-š’ šeng\"), původně nazývané \"Nej-čung kao-pchin pan-jüan\", která byla roku 1160 včleněna do Palácové domácí služby.\n\nPalácová domácí služba (, \"Nej-š’ šeng\") v čele s ředitelem \"ťien\" byl civilní úřad starající se o obsluhu císaře a jeho žen. Po roce 1160, kdy k ní byla připojena Palácová eunušská služba, se změnila v převážně eunušskou organizaci, ve významu však i poté ustupovala Dvoru palácové obsluhy. Řídila císařskou lékárnu (společně s Palácovou administrací), dílny, astrology, kaligrafy, malíře, lékaře a několik dalších pomocných úřadů. Spadaly pod ní rovněž ženské útvary a kanceláře; nejvýznamnější z nich bylo šest služeb – všeobecná palácová, obřadní, pro ošacení, jídelní, úklidu a dílen.\n\nSungská říše měla celkem čtyři hlavní města:\n\nNejdůležitějším z nich a vlastním sídlem vlády a ekonomickým centrem země byl Pien-liang. Byl mocenskou základnou prvního sungského císaře Tchaj-cu a položen východněji a tedy snadněji zásobován po Velkém kanálu rýží z dolního toku Jang-c’-ťiang než Luo-jang. Luo-jang zůstal vedlejším hlavním městem vzhledem k jeho významu a prestiži staré metropole říší Tchang a Suej. Roku 1014 bylo za Jižní hlavní město prohlášeno sídlo prefektury Jing-tchien, významné pro císařský rod. Prefektura se totiž do roku 1007 nazývala kraj Sung a Tchaj-cu zde sloužil jako guvernér \"ťie-tu-š’\"; poté, co se zmocnil císařského trůnu, název kraje, Sung, vybral za nový název státu. Čtvrtým hlavním městem se roku 1042 stal Ta-ming. Tehdy hrozila válka s kitanskou říší Liao v dnešním Mandžusku, povýšení Ta-mingu a umístění v něm silné vojenské posádky ukázalo sungskou vůli k boji.\n\nPo dobytí severní části říše, včetně hlavních měst, džürčenskou říší Ťin se Sungové stáhli na jih. V Šang-čchiou byl roku 1127 císařem prohlášen Kao-cung, který brzy přesídlil na jihovýchod do Jang-čou, ale už začátkem roku 1129 před Džürčeny uprchl do Chang-čou, prohlášeného „dočasným sídlem císaře“ (\"sing-caj-suo\"). V létě téhož roku se přesunul do Ťiang-ningu (dnešní Nanking), který přejmenoval na Ťien-kchang a povýšil ho na „dočasné vedlejší hlavní město“. Formálním hlavním městem říše však nadále zůstával Pien-liang. Na podzim 1229 však císař opět ustoupil do Chang-čou a koncem téhož roku dále na jihovýchod do Šao-singu a Ning-po. Roku 1132 se vrátil do Chang-čou, roku 1133 přejmenovaného na Lin-an, a do roku 1137 střídal pobyt v něm a v Ťien-kchangu. Ťien-kchang rozkládající se na řece Jang-c’-ťiang byl výhodně položen z hlediska dopravního spojení se zbytkem říše a velení vojskům ve válkách s Ďžürčeny, Lin-an považovali tehdejší Číňané za krásnější a, vzhledem k jeho poloze u moře a silnému opevnění, výrazně bezpečnější. Roku 1138 byl definitivně prohlášen za dočasné hlavní město Lin-an. Ťien-kchang, obklopený početnými posádkami v okolních pevnostech, pak fungoval jako záštita jižněji položeného linanského dvora. \n\nVojenští guvernéři \"ťie-tu-š’\", před nástupem Sungů spravující regiony, za vlády prvního sungského císaře postupně ztratili svou moc ve prospěch civilních orgánů. Novým nejvyšším regionálním správním útvarem poté byly fiskální oblasti \"lu\" () v čele s fiskálním komisařem \"čuan-jou-š’\" (), nebo \"ťien-s’\" (), zodpovědným především za výběr daní a kontrolu úředníků na svěřeném území. Původně měli fiskální komisaři zajistit zásobování armády pro tažení při sjednocování Číny, která probíhala v letech 963–978. Záhy se jejich pravomoc rozšířila na celkovou správu svěřené oblasti.\n\nPozději vláda zřídila dalšího komisaře pro justiční záležitosti a za třetího císaře Čen-cunga začali působit i komisaři pro vojenské záležitosti. Císař Šen-cung zřídil ještě funkci komisaře pro zásobování, který měl na starosti vládní sýpky. V čele fiskální oblasti pak stáli čtyři rovnoprávní, vzájemně se hlídající, hodnostáři. Fiskálních oblastí bylo k roku 997 patnáct, do roku 1101 se jejich počet zvýšil na sedmnáct, roku 1125 jich bylo už dvacet pět. Po ztrátě severní Číny se jejich počet snížil, v jihosungském období jich bylo kolem šestnácti.\n\nFiskální oblasti se skládaly z krajů \"čou\" (), speciálních krajů \"ťün\" (), prefektur \"fu\" () a výrobních prefektur \"ťien\" (). Kolem roku 1100 existovalo 306 krajů a prefektur všech druhů.\n\nKraje byly, v počtu zhruba 250, nejobvyklejší správní jednotkou střední úrovně, řízenou pověřenými správci obvykle titulovanými \"č’-š’\" (). Podléhalo jim 5 až 20 okresů. Speciální kraje (doslova „vojenské“) vláda zřídila ve strategicky významných oblastech s velkými vojenskými posádkami, přičemž jejich počet dosahoval kolem 45. Měly menší rozsah než kraje, skládaly se jen ze dvou až tří okresů. Administrativu speciálního kraje zpravidla vedl pověřený správce sídelního okresu. Prefektury měly vyšší postavení než běžné kraje, spravovaly velká města a důležité oblasti. Vedl je pověřený správce \"č’-fu\" (). Zprvu jich bylo osm, později třináct. Výrobní prefektury existovaly v regionech s významným průmyslem. V jejich čele stál pověřený správce \"č’-ťien\" ().\n\nSprávce kraje nebo prefektury byl v počátcích říše Sung hlavním představitelem státní moci v regionální společnosti. Byl nejnižším úředníkem, který směl podávat návrhy opatření a zákonů císaři, byl zodpovědný za výběr daní ve svěřeném území a byl v něm také nejvyšší soudní autoritou zodpovědnou za udržení pořádku. Funkční období správců krajů a prefektur bylo tříleté. Správci pomáhal zástupce \"tchung-pchan\" (), který měl nezávislé spojení s centrem, spolupodepisoval správcovy příkazy a vedl soudní a kontrolní agendu úřadu. Daňové záležitosti kraje nebo prefektury měl na starosti úředník zvaný \"ťien-tang-kuan\".\n\nDaně a dávky dopravoval z krajů a prefektur do ústředí dopravní úřad \"cchao-s’\" (), v jehož čele stál dopravní komisař \"čuan-jün-š’\" ().\n\nKomisaři oblastí \"lu\", správci krajů a prefektur i jejich zástupci byli dočasně pověření úředníci zaujímající posty ve formálních centrálních institucích, proto mohli mít správci vyšší hodnost než komisaři, což bránilo přílišnému tlaku posledních na podřízené. Všichni navíc na jednom místě sloužili poměrně krátce, obvykle tři roky.\n\nUvedené čtyři druhy útvarů na střední úrovni se dělily na okresy \"sien\" (), které byly nejnižší úrovní státní správy. Teoreticky okresy řídil přednosta \"ling\" (), v praxi je spravoval pověřenec \"č’-sien\" (). Podřízeni mu byli zástupce, registrátor dokumentů, policejní úředník a množství různých písařů, příručích a biřiců. Okresů bylo 1230 (resp. 1207 kolem roku 1100). V severosungském období žilo v okrese obvykle 2,5 – 3 tisíce domácností, někdy však více než 4 tisíce, nebo méně než 500. V jihosungském období mohlo okres obývat i několik set tisíc osob.\n\nOkresní úřady byly nejnižšími úřady státu. Prostředníky mezi okresním úřadem a obyvatelstvem byly cechy a jiná sdružení, která mimo jiné rozdělovaly daně a jiné povinnosti na své členy. Na veřejné práce, rozdílení daní, ale i úřední sklady dozírali vesničtí starší. Vybíráni byli většinou z bohatších rodin. Obyvatelstvo bylo totiž rozděleno podle majetku do devíti kategorií a osoby z nižších kategorií se staršími nestávali.\n\nV první čtvrtině 12. století růst počtu okresů a růst počtu obyvatel v okresech snížil význam krajů a prefektur s tím, jak se pro správce krajů a prefektur stalo obtížným kontrolovat množství obyvatel v podřízených okresech. Výsledkem byl přesun těžiště regionální administrativy z krajů a prefektur na okresy. Jednalo se o součást postupného trendu trvajícího od tchangské do mingské éry, který kromě poklesu významu správních celků na střední úrovni – prefektur a krajů – zahrnoval také přesun moci z ústřední vlády na velké regionální útvary – oblasti \"lu\" a později provincie \"šeng\" s tím, jak se centrální vláda vzdávala přímého zasahování do rutinního běhu administrativy.\n\nProblém s rozrůstáním a komplikovaností úřadů byl pociťován už během 11. století a ještě ho zhoršily reformy Wang An-š’a na přelomu 60. a 70. let 11. století, kdy vznikly nové komise a agentury, ale někdy došlo k revitalizaci starých tchangských úřadů (např. ministerstvo vojenství nyní řídilo vojenský výcvik v systému pao-ťia).\n\nZ úřadů založených k uskutečňování Wangových reforem byla nejdůležitější Finanční plánovací komise (\"Č’-č’ san-s’ tchiao-li s’\" (, doslova Odbor ke koordinaci a regulaci „tří odborů“) založená roku 1069 zejména k „omezení záborů (půdy), vyrovnání bohatství a pomocí chudým a uvolnění toku bohatství ve světě“. Téhož roku byli k fiskálním a justičním komisařům v okruzích \"lu\" přidáni třetí komisaři „pro státní sýpky, zemědělství a vodní zdroje“ kteří pomocí nově jmenovaných podřízených v prefekturách a okresech řídili provádění reforem vycházejících z finanční plánovací komise, dozírali na státní sýpky a na finanční zisky ze zemědělských úvěrů a vyplácení se z pracovní povinnosti. Roku 1070 byla finanční plánovací komise pod tlakem odpůrců zrušena, ale její aparát a kompetence převzal Úřad dohledu nad zemědělstvím (\"S’-nung s’\", ). Na nadregionální úrovni byl oporou Wangových reforem Úřad pro obchod s čajem a koňmi \"Tu-ta tchi-ťü čcha-ma-s’\" (), který dominoval hospodářství S’-čchuanu a Šen-si a Úřad pro státní obchod \"Tu tchi-ťü š’-i-s’\" (), který řídil úvěrové, nákupní a prodejní operace v regionech. K uskutečňování svých záměrů jmenovali reformátoři množství komisařů a intendantů na úrovni oblastí a krajů.\n\nNěkolik let po odvolání Wang An-š’a a jeho skupiny začal císař Šen-cung radikálně měnit strukturu centrálních úřadů, přičemž se snažil vrátit ke tchangskému vzoru. Roku 1080 pod heslem „nápravy úředních titulů“ vrátil pravomoci a odpovědnost úřadům tchangského systému (především šesti ministerstvům), kromě již zbytečných, které byly zrušeny. Obnoveno bylo šest ministerstev \"liou-pu\" (státní správy, obřadů, daní, vojenství, trestů a prací), devět dvorských ministerstev \"ťiou-s’\" a také ředitelství \"ťien\" pro řízení otázek vzdělání a státních podniků.\n\nPo změnách roku 1080 kupříkladu finanční záležitosti řídilo ministerstvo daní namísto zrušeného finančního výboru a teprve nedávno obnoveného tchangského Úřadu dohledu nad zemědělství, kterému zůstala jen správa státních sýpek. Podobně ministerstvo státní správy převzalo práci čtyř zrušených agentur a odborů. Současně císař zavedl řadu 25 hodnostních titulů \"ťie-kuan\" v devíti třídách, čímž dosáhl jasného oddělení funkcí a hodností. (Dalších sedm titulů doplnil začátkem 12. století Chuej-cung.) Zavedeny byly i vojenské tituly.\n\nReforma přinesla redukci nadbytečných úředních míst. Týkala se jen centrálních úřadů, v regionálních byl totiž rozdíl mezi faktickým a formálním stavem menší. Nicméně Šen-cung také v zájmu silné císařské moci chtěl zachovat oddělení vojenských a civilních úřadů, proto ponechal vojenský výbor navzdory překrývání jeho pravomocí s ministerstvem vojenství a tlaku úředníků na konzistenci a důslednost reformy. Ministerstvo pak mělo na starosti rutinní záležitosti, zatímco politické rozhodování si zachoval výbor.\n\nV druhé fázi reforem roku 1082 obrátil císař pozornost na císařský sekretariát. Působnost tří kanceláří \"san-šeng\" (\"čung-šu šeng\", \"men-sia šeng\" a \"šang-šu šeng\") se od 8. století překrývala, což vyústilo ve zformování císařského sekretariátu \"čung-šu men-sia\". V prvním století říše Sung císařský sekretariát řídil celou civilní správu kromě remonstračního úřadu (který vyslovoval námitky a připomínky k návrhům zákonů a opatření). Roku 1082 císař tři kanceláře obnovil a rozdělil je jak jen bylo možné – \"čung-šu šeng\" zvažovala politiku, \"men-sia šeng\" zkoumala možné alternativní politiky a \"šang-šu šeng\" je s podřízenými ministerstvy realizovala. Každá kancelář komunikovala s císařem samostatně. Za Tchangů jejich práci koordinoval ředitel první z nich (\"čung-šu ling\", \"de facto\" jako císařův hlavní rádce \"čcheng-siang\"), ale právě obnovení takové pozice se chtěl císař Šen-cung vyhnout. Zavedení systému tří kanceláří ovšem razantně zpomalilo chod vlády, až císař začal uvažovat o jeho zrušení. Po Šen-cungově úmrtí roku 1085 tři kanceláře a kontrolní úřad těsně spolupracovaly.\n\nRoku 1129 byly tři kanceláře sloučeny v jednu, \"šang-šu šeng\" (kancelář státních záležitostí) v čele s hlavní rádcem zleva a zastupujícím hlavním rádcem zprava. Hlavní rádce občas velel armádě, což byla výrazná změna oproti předešlému období Severní Sung.\n\nV prvních letech období Jižní Sung byla podél severních hranic jmenována řada vojenských komisařů (\"čen-fu š’\"), roku 1135 byli zrušeni. Roku 1130 byl zaveden zastupující usmiřující komisař (vojenský, \"an-fu ta-š’\") v okruzích \"lu\". Tito komisaři se vyvinuli v takzvané „čtyři posádky“, kdy velitelé čtyř klíčových posádek podél severní hranice disponovali značnými armádami a fakticky autonomií; od konce 20. let 12. století jednali autonomně rovněž velitelé vojsk v S’-čchuanu.\n\nRoku 1167, ve snaze o kontrolu nad financemi, přikázal císař všem regionálním úřadům, civilním i vojenským, každý měsíc podávat hlášení o výdajích Oddělení státních výdajů (, \"Kuo-jung fang\"). Příští rok byl zřízen Registr veřejných příjmů (\"Tu-č’ tu-ťi\"), který ověřoval účty a odhaloval defraudace.\n\nPo reformách v 80. letech 11. století se administrativní kontrola centrální vlády nad regiony s postupujícími desetiletími uvolňovala, časem byla omezena na oblasti v blízkosti metropole, zatímco vzdálenější regiony se těšily větší autonomii. Nakonec, v období Jižní Sung, vznikly čtyři poloautonomní regionální správy, kterým podléhaly civilní i vojenské úřady. Zahrnovaly armády na hranici s říší Ťin a zázemí, odkud pocházely zdroje pro jejich vydržování. Říše Sung tak byla rozdělena (od západu k východu) na okruhy:\n\nTyto útvary byly řízeny dočasně přidělenými úředníky centrálních institucí a disponovaly dalekosáhlou autonomií, v S’-čchuanu dokonce samostatně probíhaly úřednické zkoušky (aby kandidáti nemuseli cestovat do hlavního města). Pod vlivem těchto správ vznikly později v říších Ťin a Jüan regionální pobočky ústředního sekretariátu, ze kterých se vyvinuly provincie \"šeng\" existující v dobách říší Ming a Čching.\n\nStátní správa říše Sung sestávala ze čtyř skupin zaměstnanců. Nejdůležitější a nejprestižnější postavení měli civilní úředníci (, \"wen-kuan\", nebo prostě , \"kuan\"), vybíraní na základě zkoušek nebo doporučení. Druhou tvořili „vojenští úředníci“ (, \"wu-kuan\"), to jest důstojníci a generálové sungské armády a představitelé úřadů zabývajících se vojenskými záležitostmi. Třetí, zdaleka nejpočetnější, byli nižší zaměstnanci (, \"li\"), to jest různí písaři a příručí, kteří vykonávali vlastní rutinní úřední práci. Čtvrtou, relativně málo významnou skupinou, byly osobnosti bez formální kvalifikace dočasně jmenované na úřednická místa. Těmto úředníkům se říkalo \"še-kuan\" (). Jmenováni byli zejména v okrajových (často nečínských) oblastech říše, kde řádní úředníci neradi sloužili.\n\nV říši Sung se úředníky častěji než v předešlých dobách stávali úspěšní absolventi úřednických zkoušek. Zatímco v polovině tchangské éry složilo zkoušky 15 % úředníků, za Sungů toto číslo výrazně vzrostlo. Roku 1046 regulérní absolventi zkoušek (existovaly totiž i četné speciální zkoušky mimo řádné termíny) tvořili 57 % úředníků; v následujících desetiletích toto číslo klesalo, k roku 1119 na 45 %, roku 1191 na 31 % a roku 1213 jen na 27 %.\n\nZkoušky byly třístupňové. První kolo (州試, \"čou-š’\") probíhalo v krajích a prefekturách, úspěšní postoupili do hlavního města k metropolitním zkouškám (省試, \"šeng-š’\"). Posledním kolem, zavedeným roku 973, byly palácové zkoušky (殿試, \"tien-š’\"). Jejich absolventi získali titul \"ťin-š’\" (進士, skutečný učenec). Zkoušky byly zprvu vyhlašovány nepravidelně, od roku 1067 ve tříletých intervalech. V počátcích říše Sung všechny stupně zkoušek absolvoval relativně nízký počet kandidátů, v přepočtu na roční průměr kolem dvaceti; později palácové zkoušky přinášely kolem šesti set nových \"ťin-š’\" každé tři roky.\n\nVláda měla zájem na vyváženém zastoupení úředníků ze všech regionů říše, proto roku 989 stanovila kvóty úspěšných absolventů podle jejich původu. Kvóty zůstaly i nadále předmětem diskuzí. Ou-jang Siou je odmítal s tím, že absolventi zkoušek mají být hodnoceni výhradně podle svých schopností. Naproti tomu S’-ma Kuang je prosazoval, přičemž poukazoval na vysoký počet úspěšných studentů z rozvinutých a bohatých regionů, zejména hlavního města. Ve 30. a 40. letech 11. století totiž až čtvrtina nových \"ťin-š’\" pocházela z metropole a okolí.\n\nKromě zkoušek existovalo několik dalších cest k úřednické kariéře. Relativně vzácné bylo převedení z řad důstojníků. Šanci na nejnižší úřednická místa měli též schopní a zasloužilí písaři či příručí, podmínkou povýšení bylo složení lehčích praktických zkoušek. Významným zdrojem úředníků bylo doporučení. Stejně jako v předešlých čínských státech, i v říši Sung se úředníkem mohl stát syn, nebo jiný příbuzný úředníka, doporučený jím při odchodu do výslužby. Doporučování bylo předmětem táhnoucích se debat. Jeho zastánci argumentovali předáváním morálních hodnot i znalostí úředních praktik v rámci rodin úředníků a omezením korupce. Podle nich by se úředníci tak jako tak snažili zajistit kariéru pro své potomky a je lepší ji umožnit legálně. Odpůrci považovali jakékoliv pokusy obejít anonymní zkoušky za nevhodné. Doporučení kandidáti před jmenováním skládali speciální zkoušky mimo řádné termíny.\n\nNa méně úřednických míst obsazovaných absolventy zkoušek a současně rostoucí zájem o jejich složení vláda reagovala zpřísněním podmínek. Roku 1023 nařídila, aby prošlo pět kandidátů z deseti, roku 1045 dva z deseti, roku 1093 jeden z deseti, roku 1156 jeden ze sta a roku 1275 jeden z dvou set. Ve výsledku klesalo procento úspěšnosti i šance nastoupit úřední kariéru. V ostré konkurenci se kandidáti snažili uspět jakýmkoliv způsobem, vláda reagovala opatřeními chránícími regulérnost a anonymitu zkoušek: kandidáti byli po dobu zkoušek izolováni; práce byly identifikovány čísly; od roku 1015 práce přepisovali písaři, aby hodnotitelé nemohli poznat rukopis kandidáta. S tím, jak nabývalo na urputnosti soutěžení o posty a kariéry, formovaly se příbuzenské a klientelistické sítě, což přispělo k ostrým konfliktům uvnitř vlády od poloviny 11. století.\n\nZ 200 tisíc studentů registrovaných ve státních školách se zkoušek účastnila polovina, ale všech úředníků bylo jen asi 20 tisíc, většina studentů tedy nikdy ve státní správě nepracovala. Proto se vzdělání a účast ve zkouškách ze způsobu jak získat úřad změnila v osvědčení o příslušnosti k vrstvě elity, k džentry. Moc rodiny již tolik nezávisela na postavení jejích zástupců ve státním aparátu, ale více na bohatství, prestiži a vlivu v místních komunitách.\n\nÚředníci byli služebně zařazeni trojmo: měli úřední postavení \"kuan\" (), odbornou náplň \"č’\" () a úřední pověření \"čchaj-čchien\" (). Úřední postavení úředníka bylo určeno (obvykle formálním) místem ve státní správě (například vedoucí odboru na ministerstvu války), podle kterého mu byl určen plat a kterému odpovídala hodnostní třída a stupeň, která zase určovala jeho oděv a postavení ve společnosti. Odborná náplň plynula z příslušnosti k některé z císařských akademií nebo ústavů. V nich dotyčný mohl skutečně pracovat a bádat, případně to byl jen čestný titul. Z (dočasného) úředního pověření plynuly reálné povinnosti a skutečně vykonávaná funkce.\nÚředníci byli rozděleni do devíti hodnostních tříd (nejvyšší byla první třída), které se dělily celkem na 29 stupňů. Tento systém převzatý z tchangské doby Wang An-š' zjednodušil na devět tříd a celkem 18 stupňů. Za císaře Chuej-cunga byl nahrazen systémem 37 civilních a 52 vojenských čestných titulů. Po odchodu do výslužby byl úředník povýšen do vyšší hodnostní třídy a dostával polovinu odpovídajícího platu. Pokud dosáhl některé z vyšších tříd, jeho syn (nebo mladší bratr) měl právo na úřednické místo v hodnosti o čtyři třídy nižší.\n\nJmenování i povyšování úředníků byly v kompetenci centrálních úřadů, předcházelo se tím nezdravé závislosti úředníků na bezprostředních nadřízených. Obvyklé služební období bylo tříleté, poté následovalo přeložení a/nebo povýšení. Schopní byli povýšeni i dříve; kdo jen taktak prošel u zkoušek a nevynikl v praxi, mohl čekat na povýšení i desetiletí. I nejlepší absolventi zkoušek však zpravidla začínali v relativně nízkých funkcích na okresech, aby se seznámili s poměry v zemi. V další kariéře se objevovala specializace na ten či onen obor státní správy Vynikající absolventi zkoušek už po deseti letech mohli zaujímat vysokou funkci v ústředních orgánech. Průměrná délka úřední kariéry byla, v severosungském období, 27 let.\n\nÚředníci nižšího stupně v okresech a krajích či prefekturách vykonávali nezbytné administrativní povinnosti, jako bylo vybírání daní, řešení kriminálních případů, pomoc obyvatelům postiženým hladomorem nebo přírodními katastrofami a občas i dohlížení na řádné fungování trhů nebo veřejné práce. Vzhledem k tomu, že velikost čínské populace dosáhla dříve nevídaného počtu a její růst daleko předběhl přírůstek počtu úředníků, zejména na nižších úrovních, převzala džentry dohled nad místními záležitostmi. Řady džentry sestávaly především ze statkářů vzdělaných v konfuciánství, nicméně neuspěvších u zkoušek.\n\nPo rozboru mnoha životopisů a náhrobních nápisů americký historik Robert Hymes usoudil, že úředníci v období Severní Sung vyzdvihovali především oddanost celonárodním zájmům a vesměs neintervenovali na místní či centrální úrovni ve prospěch svého rodného kraje. V období Jižní Sung se situace proměnila. Vzhledem k tomu, že naprostá většina zaměstnanců jihosungských ústředních úřadů pocházela ze širšího okolí hlavního města (z dnešních provincií Če-ťiang a Fu-ťien a jižních částí An-chueje a Ťiang-su), projevoval se v činnosti ústředních úřadů silný vliv lokálních zájmů prosazovaných v centru místními rodáky. I pro další jihosungské makroregiony (S’-čchuan a Chu-kuang) platilo, že se služba převažující většiny hodnostářů odehrávala uvnitř toho kterého regionu.\n\nTrvalým problémem vlády a obyvatelstva byla korupce a zneužívání pravomocí úředníky. Nekompromisním trestáním korupčníků bez ohledu na jejich postavení proslul Pao Čeng, v letech 1056–1058 správce Kchaj-fengu, který se pro svou poctivost a skromnost stal vzorem čestného úředníka a hrdinou široce rozšířených příběhů, vesměs ovšem fiktivních. Vláda se úřednické zvůli snažila předejít řadou opatření, zdůrazňováním důležitosti morální bezúhonnosti úředníků, častým překládáním, dělením pravomocí mezi více vzájemně se hlídajících hodnostářů, podporou kontrolních institucí. Přesto se korupci nepodařilo potlačit. Nejvíce se šířila v dobách krizí a nestability. Zejména vzrostla v posledních letech severosungského období, za vlády císaře Chuej-cunga, který se místo spravování země soustředil na podporu kultury. V jihosungském období ke korupci přispíval i kontrast mezi nevysokými úřednickými platy a bohatstvím, které bylo možno získat z obchodu. Úředníci se, v příkrém rozporu s konfuciánskou etikou, začali angažovat v obchodování a podnikání, např. investovali do nákupu nájemních domů, které v přelidněných jihosungských městech přinášely nemalé příjmy.\n\nV sungské době mohli být úředníci oceněni čestnými tituly \"ťien-ťiao kuan\" anebo pochvalnými přídomky \"kung-čchen\". Členové císařského rodu a zasloužilí hodnostáři získávali některý z dvanácti aristokratických titulů. Ke každému titulu náležel odpovídající příjem. Od nejvyššího k nejnižšímu to byly:\n\n\n\n\n"}
{"id": "836912", "url": "https://cs.wikipedia.org/wiki?curid=836912", "title": "Air Force 2", "text": "Air Force 2\n\nAir Force 2, originálním názvem In Her Line of Fire, je americký akční thriller z roku 2006, který natočil Brian Trenchard-Smith.\n\nPoblíž ostrova v Tichém oceánu havaruje letadlo s americkým viceprezidentem. Ten se spolu s novinářkou a agentkou tajné služby dostanou na ostrov, avšak začnou po nich střílet místní rebelové chystající se svrhnout vládu jejich země San Pietra. Viceprezidentu Walkerovi a spol. se podaří utéct a chvíli v hustých lesích bojovat, avšak později jsou chyceni, kromě viceprezidentovy agentky Lynn Delaneyové, která je jediná, kdo jim nyní může pomoci.\n"}
{"id": "836916", "url": "https://cs.wikipedia.org/wiki?curid=836916", "title": "Josef Trávníček", "text": "Josef Trávníček\n\nJosef Trávníček (* 18. března 1921 Sloup – 1979) byl český a československý politik KSČ, za normalizace ministr obchodu České socialistické republiky.\n\nV letech 1940–1945 pracoval ve Škodových závodech v Adamově jako dělník. Od roku 1946 byl zástupcem sociálně politického ředitele podniku ČKD Blansko. Angažoval se i v místní politice. V období let 1948–1951 byl členem rady a tajemníkem MNV v obci Těchov a v letech 1948–1959 byl členem tamního Akčního výboru Národní fronty. V letech 1949–1950 zasedal v předsednictvu Okresního výboru KSČ v Blansku. Bylo mu uděleno Vyznamenání Za zásluhy o výstavbu.\n\nV letech 1951–1958 byl zaměstnán na ministerstvu potravinářského průmyslu jako vedoucí oddělení práce a mezd a následně na tomto ministerstvu působil na postu vedoucího ekonomické skupiny. V roce 1960 se stal náměstkem ministra potravinářského průmyslu. V roce 1967 byl jmenován ekonomickým ředitelem oborového ředitelství Cukrovarnického průmyslu. V roce 1969 nastoupil do funkce generálního tajemníka Českého svazu potravinářského průmyslu. Od roku 1970 pak vykonával funkci náměstka českého ministra obchodu.\n\nV prosinci 1971 byl jmenován členem české druhé vlády Josefa Korčáka jako ministr obchodu. Ve funkci ministra se účastnil v roce 1975 slavnostního otevření obchodního domu Kotva.\n\n"}
{"id": "836917", "url": "https://cs.wikipedia.org/wiki?curid=836917", "title": "Kostel svatého Petra (Chartres)", "text": "Kostel svatého Petra (Chartres)\n\nKostel sv. Petra v Chartres ( \"Église Saint-Pierre\") je po místní katedrále nejdůležitějším kostelem města Chartres, od roku 1803 je farním kostelem a roku 1840 byl zařazen mezi francouzské národní památky.\n\nKostel patřil ke klášteru sv. Petra a společně s ním odolával normanským nájezdům, požárům a přestavbám. Klášter, který je datován do 7. století, zanikl po francouzské revoluci a kostel je v současnosti směsicí slohů, v nichž převažuje gotika. Na rozdíl od katedrály, je interiér sv. Petra prosvětlenější a dochované vitráže pocházejí z 13. a 14. století.\n\n"}
{"id": "836920", "url": "https://cs.wikipedia.org/wiki?curid=836920", "title": "Boys &amp; Girls (album)", "text": "Boys &amp; Girls (album)\n\nBoys & Girls je debutové album americké rockové skupiny Alabama Shakes, které bylo vydáno 9. dubna 2012. Album se umístilo na 8. příčce americké hitparády \"Billboard\" 200 a na 3. místě britské hitparády UK Albums Chart.\n\nAlbum bylo kritiky přijato velmi pozitivně. Kritik Gavin Haynes z \"NME\" ohodnotil album \"Boys & Girls\" pozitivní recenzí, \"Mohli s tím, co mají udělat ještě mnohem víc. V mnoha ohledech je \"Boys & Girls\" perfektní album, které budete poslouchat po celý rok, přesto je ale často dosti netečné. Jejich nový nejlepší kamarád Jack White nehorázně okopíroval značnou část minulosti, svlékl ji a předělal ji k obrazu svému. Hvězdný vzestup Alabamy Shakes, který trval méně než rok, jim navzdory jejich očividně obrovskému talentu nenabídl dostatek času k tomu, aby zjistili, kdo vlastně ve skutečnosti jsou.\" V \"Los Angeles Times\" také ohodnotili album v pozitivní recenzi, kde se píše \"První album Alabamy Shakes, \"Boys & Girls,\" je elektrický šok, který by každý, kdo miluje bluesovou odnož rocku, měl ihned vystopovat. Skupina, založená v severní Alabamě v roce 2009, se skládá z tří mužů a jedné mladé exploze, která se jmenuje Brittany Howard (zpěvačka a kytariskta), která svým posluchačům nabízí svlečenou pravdu, bez jakékoliv přetvářky, teatrálnosti či ironie.\"\n\nAlbum startovalo v americké hitparádě \"Billboard\" 200 jako číslo 16. 12. dubna 2012 vstoupilo do irské hitparády Irish Albums Chart jako číslo 13. V britské hitparádě UK Albums Chart zahajovalo na pozici číslo 3 a číslo 1 v Official Record Store Chart.\n\nAlabama Shakes\n\nPřispívající muzikanti\n"}
{"id": "836921", "url": "https://cs.wikipedia.org/wiki?curid=836921", "title": "Dub vrbolistý", "text": "Dub vrbolistý\n\nDub vrbolistý (\"Quercus phellos\") je opadavý strom až 30 metrů vysoký. Pochází z jihovýchodu USA, kde roste na vlhkých stanovištích. Má celokrajné listy bez laloků. V Česku je vzácně pěstován jako parkový strom.\n\nDub vrbolistý je opadavý strom dorůstající výšky okolo 30 metrů. Koruna je hustá, vejcovitá, kuželovitá nebo někdy i válcovitá, nahoře zaoblená. Kmen bývá krátký a může dosáhnout šířky až 1,6 metru. Borka je tmavě šedá a dlouho hladká, ve starším věku tmavší a nepravidelně podélně rozpukaná. Vnitřní borka je světle oranžová. Letorosty jsou hnědočervené, lysé. Koncové pupeny jsou kaštanově hnědé, vejcovité, 2 až 4 mm dlouhé, lysé, zašpičatělé. Listy jsou čárkovité až úzce vejčité, obvykle nejširší přibližně v polovině, s 5 až 12 cm dlouhou a 1 až 2,5 cm širokou čepelí, na okraji celokrajné, pouze někdy zvlněné, s jedinou osinkou na zašpičatělém vrcholu listu. Listy jsou světle zelené, lysé, řidčeji na rubu měkce chlupaté. Rašící listy jsou žluté. Řapíky jsou lysé nebo výjimečně řídce chlupaté, obvykle 2 až 4 mm dlouhé. Žaludy dozrávají druhým rokem, jsou vejcovité až téměř kulovité, 8 až 12 mm dlouhé a 6,5 až 10 mm široké, z 1/4 až 1/3 kryté miskovitou číškou. Číška je z vnitřní strany světle hnědá a chlupatá, na vnějším povrchu pýřitá.\n\nDub vrbolistý je rozšířen v jihovýchodních oblastech USA. Roste v záplavových územích, na březích řek a říčních terasách a příležitostně i na špatně odvodněných stanovištích v horách v nadmořských výškách do 400 metrů. Je to rychle rostoucí dřevina, vyhledávající vlhké půdy.\n\nV oblastech společného výskytu se dub vrbolistý kříží s jinými duby ze sekce \"Lobatae\", zejména s\ndubem šarlatovým (\"Quercus coccinea\"), dubem cesmínolistým (\"Q. ilicifolia\"), dubem marylandským (\"Q. marilandica\"), dubem černým (\"Q. nigra\"), dubem bahenním (\"Q. palustris\"), dubem červeným (\"Q. rubra\"), dubem sametovým (\"Q. velutina\") a duby \"Q. incana\", \"Q. shumardii\" a \"Q. pagoda\".\n\nDub vrbolistý je v Česku poměrně zřídka pěstován jako okrasná a parková dřevina. Je uváděn z Dendrologické zahrady v Průhonicích a z Arboreta Žampach. Dub vrbolistý byl zaveden do Evropy již v roce 1723. Kultivar 'Latifolia', vyznačující se širšími listy, které jsou občas ve střední části laločnaté a na rubu chlupaté, je považován za křížence s dubem \"Quercus incana\". Tento kultivar je vysazen v Dendrologické zahradě v Průhonicích.\n"}
{"id": "836923", "url": "https://cs.wikipedia.org/wiki?curid=836923", "title": "Milan Vondruška", "text": "Milan Vondruška\n\nMilan Vondruška (21. června 1925 Bošilec – ???) byl český a československý politik KSČ, za normalizace ministr školství České socialistické republiky a poslanec České národní rady.\n\nPocházel z dělnické rodiny. V roce 1945 absolvoval učitelský ústav a maturoval na gymnáziu Jindřichův Hradec. Krátce byl zaměstnán jako učitel a od roku 1946 studoval na Filozofické fakultě Univerzity Karlovy, po jejímž absolvování učil na středních a vysokých školách. Mezi roky 1959 a 1960 pracoval na ministerstvu školství a kultury v oboru vysokých škol. Potom až do roku 1969 působil na postu proděkana fakulty Vysoké školy zemědělské, vedoucího katedry a ředitele Ústavu marxismu-leninismu v Českých Budějovicích. V roce 1969 se stal členem Krajského výboru KSČ v Jihočeském kraji, kde působil jako tajemník pro ideologickou oblast. Bylo mu uděleno Vyznamenání Za zásluhy o výstavbu.\n\nDne 8. října 1975 byl jmenován členem české druhé vlády Josefa Korčáka jako ministr školství . Post si udržel i v třetí vládě Josefa Korčáka, čtvrté vládě Josefa Korčáka a vládě Josefa Korčáka a Ladislava Adamce. Ministrem byl trvale po 12 let až do roku 1987.\n\nDlouhodobě působil rovněž v České národní radě. Byl do ní zvolen ve volbách roku 1976 a mandát poslance obdržel ve volbách roku 1981 a volbách roku 1986. Po sametové revoluci se před únorem 1990 vzdal mandátu v rámci procesu kooptace do ČNR.\n\n"}
{"id": "836925", "url": "https://cs.wikipedia.org/wiki?curid=836925", "title": "Ouessant", "text": "Ouessant\n\nOuessant ( ) je ostrov u jihozápadního konce Lamanšského průlivu, na kraji Keltského moře. Leží u pobřeží Bretaňského poloostrova a patří Francii. Jedná se o součást Bretaně a z administrativního hlediska se jedná o obec v departementu Finistère a arrondissementu Brest. Nepatří mezi Normanské ostrovy, nicméně někdy je uváděn jako jeden z ostrovů v Lamanšském průlivu.\n\nRozloha ostrova je 15,58 čtverečních kilometrů a žije zde přes osm set obyvatel.\n\nPochází odtud ovce ouessantská.\n"}
{"id": "836927", "url": "https://cs.wikipedia.org/wiki?curid=836927", "title": "PlanetSide 2", "text": "PlanetSide 2\n\nPlanetSide 2 je MMOFPS, která je vydaná společností Daybreak Game Company, odehrávající se na fiktivní planetě Auraxis. Hra je pokračování titulu PlanetSide který byl vydán roku 2003, PlanetSide 2 byla oficiálně oznámena 11. 7. 2011 s tím, že hra bude zcela zdarma (free to play). Hra byla vydána 20. listopadu 2012 pro Windows. Vydání na herní konzoli Playstation 4 proběhlo v červnu 2015. PlanetSide 2 je jednou z mála her svého žánru, pomocí unikátního enginu zvládne hra až stovky hráčů na jednom místě.\n\n24. ledna roku 2015 byla hra PlanetSide 2 zapsána do Guinessovy knihy rekordů za \"Největší počet online hráčů v jednotlivé FPS bitvě\" se 1158 účastníky.\n\nNew Conglomerate (NC)\n\nTato frakce bojuje za svobodu od utlačování, je to v podstatě protiklad Terran Republic.\n\nMají zbraně s vysokým poškozením ale pomalou kadencí a odolná ale pomalá vozidla.\n\nPoužívá, herně aktuální zbraně podobně jako TR.\n\nVanu Sovereignty (VS)\n\nVanu je rasa, které věří v moderní technologie, a chce se dobrat k jejich maximálnímu využití.\n\nMají přesné zbraně ale s malým poškozením a dobře mobilní vozidla.\n\nPoužívá supermoderní technologie zbraně převzaté od předešlé civilizace žijící na Auraxis (Vanu).\n\nTerran Republic (TR)\n\nFrakce, jejíž filozofie spočívá v jednotném vedení planety Auraxis.\n\nMají zbraně s vysokou rychlostí střelby a velkým zásobníkem a vozidla s velkým poškozením a velkou mobilitou, ale s malou výdrží.\n\nPoužívá víceméně aktuální (pro herní dobu) zbraně.\n\nV PlanetSide 2 se třída (classa), jakou si vyberete, neváže na postavu, kterou si vytvoříte. Třídu je možné měnit jakmile zemřete, případně na stanicích u patřičných terminálů.\n\nHratelné povolání:\n\nVe hře se vyskytuje několik druhů vozidel. Vozidla se nakupují za zdroje (Resource), které se obnovují po určitém čase.\n\nPozemní vozidla\n\n\"Flash\" = Čtyřkolka, v základu beze zbraně, ale lze osadit kulometem, granátometem nebo brokovnicí, dostupná pro všechny frakce.\n\n\"Harasser\" = Bugina, 1 20mm kanón v základu (dále možnost dokupovat další zbraně modifikované z hlavních vozidel frakcí), pro 3 hráče, dostupný pro všechny frakce.\n\n\"Sunderer\" = Obrněné vozidlo až pro 12 hráčů, schopné sloužit jako mobilní respawn pro hráče, dostupný pro všechny frakce.\n\nAnt = Čtyřmístné vozidlo, které v základu nedisponuje zbraněmi, lze je však dokoupit. Vozidlo slouží primárně ke stavbě vlastních budov a také k těžbě surovin (Cortia) pro tyto budovy.\n\n\"Lighting Tank\" = Lehký tank, pro 1 hráče, dostupný pro všechny frakce.\n\nDále jsou zde těžké dvoumístné tanky, specifické pro jednotlivé frakce:\n\n\"Prowler (TR)\" = Rychlý tank, jehož hlavní výhodou je siege mode, při němž dostane veliký buff k rychlosti palby.\n\n\"Vanguard (NC)\" = Těžce obrněný tank se silným dělem. Má speciální štít, který mu dovoluje zůstat delší dobu pod přímou palbou.\n\n\"Magrider (VS)\" = Velmi pohyblivý tank, dokáže se dostat do míst, kam ostatní vozidla ne.\n\nLetadla\n\n\"Liberator\" = Bombardér až pro 3 hráče, dostupné pro všechny frakce.\n\n\"Galaxy\" = Přepravné vzdušné vozidlo až pro 12 hráčů, dostupné pro všechny frakce.\n\n\"Valkyrie\" = Lehké výsadkové letadlo pro 6 hráčů, dostupné pro všechny frakce.\n\nDále jsou zde lehká jednomístná letadla, specifická pro jednotlivé frakce:\n\n\"Mosquito (TR) \"= Velmi rychlá a obratná stíhačka, disponuje zbraněmi s velkou kadencí.\n\n\"Reaver (NC)\" = Dobře obrněná stíhačka, disponuje zbraněmi s velkým poškozením.\n\n\"Scythe (VS) \"= Velmi dobře ovladatelná a stabilní stíhačka, disponuje zbraněmi s velkou přesností.\n\n"}
{"id": "836928", "url": "https://cs.wikipedia.org/wiki?curid=836928", "title": "Miroslav Petřík", "text": "Miroslav Petřík\n\nMiroslav Petřík (* 17. října 1931 Praha) byl český a československý politik KSČ, za normalizace ministr zemědělství a výživy České socialistické republiky a poslanec České národní rady.\n\nPocházel z dělnické rodiny. Po absolvování základní školy pracoval jako traktorista v STS. Absolvoval dělnickou přípravku a nastoupil k studiu na Vysokou školu zemědělskou v Praze. Vysokoškolské vzdělání pak dokončil na Timirjazevově akademii v Moskvě roku 1956. Pracoval jako agronom ve státním statku Ďáblice. Od roku 1960 byl funkcionářem v zemědělském oddělení Krajského výboru KSČ pro Středočeský kraj. Do roku 1970 byl vedoucím Krajské zemědělské stanice Zdiby, pak nastoupil na post ředitele České zemědělské akademie. V letech 1971-1975 byl náměstkem českého ministra zemědělství a výživy, potom se stal generálním ředitelem oborového ředitelství Zemědělského zásobování a nákupu v Praze. Byl poslancem KNV ve Středočeském kraji a angažoval se na různých úrovních v strukturách KSČ. Publikoval odborné práce z oboru pícninářství a krmivářství a byl editorem brožur, které vydával Institut vzdělávání pracovníků v zemědělství MZVŽ.\n\nV září 1976 byl jmenován členem české druhé vlády Josefa Korčáka jako ministr zemědělství. Post si udržel i v třetí vládě Josefa Korčáka do roku 1981. Působil rovněž v České národní radě. Byl do ní zvolen ve volbách roku 1976 a mandát poslance zastával do voleb roku 1981.\n\n"}
{"id": "836931", "url": "https://cs.wikipedia.org/wiki?curid=836931", "title": "Knut", "text": "Knut\n\nKnut (norsky a švédsky), Knud (dánsky) či Knútur (islandsky) je skandinávské křestní jméno pocházející ze staroseverského Knútr („uzel“). \n\nToto jméno nosilo několik středověkých dánských králů.\n\n\n\n"}
{"id": "836935", "url": "https://cs.wikipedia.org/wiki?curid=836935", "title": "Narušení", "text": "Narušení\n\nNarušení, v originále Girl, Interupted je americké životopisné drama podle pamětí Susanny Kaysenové. Film popisuje osmnáctiměsíční Susannin pobyt v psychiatrické léčebně. Režie se ujal James Mangold, hlavní roli Susanny si zahrála Winona Ryder. Film měl kvalitní herecké obsazení, ve vedlejších rolích se objevili např. Angelina Jolie, Whoopi Goldberg, Vanessa Redgrave, Jared Leto, Brittany Murphy a další. Premiéra se konala 8. prosince 1999, ohlasy od kritiků byly smíšené. Skvělý výkon předvedla Angelina Jolie, která za svou roli obdržela Cenu Akademie (Oscara), Zlatý glóbus a cenu Screen Actors Guild Award.\n"}
{"id": "836937", "url": "https://cs.wikipedia.org/wiki?curid=836937", "title": "Antonín Jakubík", "text": "Antonín Jakubík\n\nAntonín Jakubík (* 25. října 1931 Malý Újezd) byl český a československý politik KSČ, za normalizace ministr obchodu České socialistické republiky.\n\nPocházel z dělnické rodiny. Vystudoval Obchodní akademii v Mělníku a pak pracoval v podniku Severočeské tukové závody. Vystudoval Vysokou školu hospodářských a politických věd a do roku 1962 pracoval v podniku Restaurace a jídelny. Od roku 1962 působil v sekretariátu vládního výboru pro cestovní ruch na ministerstvu obchodu. V roce 1974 se stal generálním ředitelem trustu podniků cestovního ruchu Čedok. Byl aktivní též jako funkcionář KSČ.\n\nV listopadu 1976 byl jmenován členem české třetí vlády Josefa Korčáka jako ministr obchodu. Ve funkci setrval i v čtvrté vládě Josefa Korčáka až do roku 1986.\n\n"}
{"id": "836938", "url": "https://cs.wikipedia.org/wiki?curid=836938", "title": "Knudsen", "text": "Knudsen\n\nKnudsen je skandinávské příjmení, doslova znamená „Knudův syn“.\n\n\n"}
{"id": "836941", "url": "https://cs.wikipedia.org/wiki?curid=836941", "title": "Karel Polák", "text": "Karel Polák\n\nKarel Polák (* 25. prosince 1924 Hutě pod Třemšínem) byl český a československý politik KSČ, za normalizace ministr stavebnictví České socialistické republiky.\n\nPocházel z dělnické rodiny. Až do roku 1946 pracoval jako vyučený zedník. Pak absolvoval stavební průmyslovou školu a působil na technických postech v stavební správě, v národním podniku Vodní stavby a na stavební správě vodního díla Kamýk. V letech 1957–1958 byl ředitelem národního podniku Vodotechna. Pak se stal výrobním náměstkem podniku Vodní stavby, od roku 1963 ředitelem podniku Vodní stavby Praha a od roku 1970 generálním ředitelem VHJ Vodní stavby Praha. Angažoval se též jako funkcionář KSČ. Byl mu udělen Řád práce.\n\nV listopadu 1976 byl jmenován členem české třetí vlády Josefa Korčáka jako ministr stavebnictví. Ve funkci setrval i v čtvrté vládě Josefa Korčáka a vládě Josefa Korčáka a Ladislava Adamce až do roku 1987.\n\nVlastnil vilu na pražské Bertramce, v níž od roku 1974 bydlel zpěvák Karel Gott. V roce 1977 koupil výhodně pozemek v Jevanech jako konfiskát po emigrantovi. Na parcele pak postavil rekreační dům. Po roce 1989 se o vlastnictví pozemku vedl dlouhý soudní spor.\n\n"}
{"id": "836946", "url": "https://cs.wikipedia.org/wiki?curid=836946", "title": "Svojkovské skály", "text": "Svojkovské skály\n\nSvojkovské skály je název skupiny skal u obce Svojkov na Českolipsku. Lokalita, která se nachází na území Libereckého kraje, je z geomorfologického hlediska součástí Cvikovské pahorkatiny.\n\nNa severní straně silnice ze Zákup do Nového Boru (II/268) je u obce Svojkov skupina pískovcových skal a skalních věží. Tento skalní hřbet vybíhá od úbočí Tisového vrchu (540 m n. m.) přímo směrem k západu. Na severu se zvedá kopec Slavíček (535 m n. m.), oddělený od Svojkovských skal Modlivým dolem. Skály nad Modlivým dolem jsou již součástí skal Svojkovských. Součástí skalního komplexu, dlouhého od západu k východu přes 400 metrů, je řada zajímavých skalních útvarů. Známé, na turistických mapách uváděné jsou Hlídková jeskyně, Pramen u Strážce, jeskyně Poustevna, Svojkovská skalní brána, Žlutá stěna, věž Matterhorn, Českolipská věž, Praděd a řada dalších. Věže dosahují výšky až 30 metrů a nabízejí mnoho horolezeckých cest různé náročnosti.\nVe vzdálenosti 1 km vzdušnou čarou směrem na sever se nachází další výrazná skupina pískovcových skal, známá jako Sloupské skalní město.\nV geomorfologickém členění jsou skály nad Svojkovem řazeny do jednoho z pěti okrsků Zákupské pahorkatiny, zvaného Cvikovská pahorkatina, která přináleží do Ralské pahorkatiny.\n\nDo skal nevede žádná silnice, jen řada cest pro pěší turisty. Vyznačená je červeným a zeleným pásovým značením Klubu českých turistů cesta od Svojkova vzhůru Modlivým dolem, která pokračuje k Slavíčku a na Cvikov, resp. k nedaleké obci Sloup v Čechách. Červená trasa je Evropská dálková trasa E10, zelená je turistická značená trasa 3953. Svojkov je blízko a lze před vstupem do Modlivého dolu auto zaparkovat. Pokud jde o veřejnou dopravu, nejblíže ke skalám se nachází autobusová zastávka \"Svojkov, u zámečku\" na trase linek Nový Bor - Zákupy. Do Svojkova neexistuje vlakové spojení, nejbližší železniční stanicí je cca 6,5 km vzdálené nádraží (měřeno po silnici) v Novém Boru, případně zastávka ve Skalici u České Lípy na téže trati č. 080. \n\n\n\n"}
{"id": "836953", "url": "https://cs.wikipedia.org/wiki?curid=836953", "title": "Ryder Cup", "text": "Ryder Cup\n\nRyder Cup (česky: Ryderův pohár) je golfová soutěž mužských týmů pořádaná každé dva roky. Soutěží proti sobě týmy Spojených států amerických a Evropy. Soutěž pořádá společně PGA of America a PGA European Tour. Koná se střídavě v Evropě a v Americe. I když se jedná o vysoce prestižní turnaj, nejsou za účast udělovány žádné peněžní odměny hráčům. Poslední turnaj se konal v září 2016 ve městě Chaska, Minnesota, příští bude od 28. do 30. září 2018 v Saint-Quentin-en-Yvelines ve Francii.\n\nTurnaj založil golfový nadšenec Samuel Ryder, který v roce 1926 daroval pohár a finanční odměnu pro vítěze. V roce 1927 se uskutečnil první ročník. Ze začátku spolu soutěžily týmy Spojených států a Velké Británie. V letech 1939 - 1945 se turnaj nekonal kvůli druhé světové válce. V roce 2001 byl turnaj odložen o jeden rok kvůli útokům 11. září, a od té doby se koná v sudých letech.\n\nAmeričtí golfisté v soutěži od začátku dominovali, vyhráli všechny ročníky v letech 1935 - 1971 s výjimkou roku 1957. Aby byla soutěž vyrovnanější, mohli si britští golfisté v ročnících 1973, 1975 a 1977 do týmu zařadit i hráče z Irska. Od roku 1979 je soupeřem Spojených států výběr golfistů z celé Evropy, který zvítězil jedenáctkrát z devatenácti ročníků.\n\nKaždý tým tvoří 12 hráčů, kteří se kvalifikují hlavně podle pořadí na americké PGA Tour a evropské European Tour. Obvykle má jistý postup 8 - 10 hráčů podle žebříčku, zbývající doplní kapitáni obou týmů. Kapitán určuje konečnou soupisku týmů a určuje i strategii hry.\n\nTurnaj trvá tři dny od pátku do neděle s celkovým počtem 28 zápasů na jamky, každý o 18 jamkách. V pátek a v sobotu se každý den hrají čtyři zápasy čtyřmi míči (\"fourball\") a čtyři zápasy s jedním míčem ve dvojici (\"foursome)\". V obou variantách hrají proti sobě dvě dvojice. Ve formátu \"fourball\" má každý hráč svůj míč, do výsledku jamky se počítá lepší míč dvojice. Ve \"foursome\" sdílí dvojice jeden míč, hráči hrají rány střídavě. \n\nV neděli se hraje 12 dvouher. Vítěz každého zápasu získá jeden bod, v případě remízy každý tým půl bodu. Vítězem soutěže se stává tým, který jako první dosáhne počtu 14 a půl bodu. Pokud dojde k remíze, tj. skóre 14:14, zůstává trofej v držení obhajujícího týmu. K tomu došlo v letech 1969 (obhájce USA) a 1989 (obhájce Evropa). \n\nV roce 2010 se program zápasů po domluvě kapitánů musel upravit. Vinou silných dešťů se soutěž protáhla až do pondělí. Zároveň došlo k situaci, kdy čtyřhry hrálo všech 24 hráčů současně (v obvyklém formátu hraje současně nejvýše 16 hráčů). Podle dohody kapitánů by soutěž skončila nejpozději při západu slunce, kdy by se nedohrané zápasy považovaly za vypůlené. Toto pravidlo nebylo nutné použít, všechny dvouhry se stihly dohrát. \n\n v letech 1969 a 1989 skončilo utkání nerozhodně - trofej v takovém případě zůstala v držení obhajujícího týmu\n\n"}
{"id": "836959", "url": "https://cs.wikipedia.org/wiki?curid=836959", "title": "Kurzweil Music Systems", "text": "Kurzweil Music Systems\n\nKurzweil Music Systems je výrobce elektronických hudebních nástrojů. Firmu v roce 1982 založil Raymond Kurzweil. Kurzweil byl vývojářem čtecích strojů pro nevidomé a podobné technologie využíval i u těchto nástrojů. První typ kláves byl vytvořen v roce 1983, jednalo se o Kurzweil K250.\n\n"}
{"id": "836960", "url": "https://cs.wikipedia.org/wiki?curid=836960", "title": "Indie na Letních olympijských hrách 1980", "text": "Indie na Letních olympijských hrách 1980\n\nIndie se účastnila Letní olympiády 1980. Zastupovalo ji 76 sportovců (58 mužů, 18 žen).\n\n"}
{"id": "836961", "url": "https://cs.wikipedia.org/wiki?curid=836961", "title": "Garnant", "text": "Garnant\n\nGarnant je vesnice v hrabství Carmarthenshire ve Walesu. Nachází se přibližně pět kilometrů východně od Ammanfordu po silnici A474. Leží v oblasti zvané Cwmamman v těsné blízkosti obce Glanamman na okraji pohoří Black Mountain, v západní části Brecon Beacons. Až do osmnáctého století, kdy zde bylo objeveno uhlí, bylo na území Garnantu pouze několik farem. V roce 1840 sem byla přivedena železnice a roku 1854 byl otevřen první důl. V roce 2001 zde žilo 1965 obyvatel, počátkem dvacátého století jich zde žilo o několik tisíc více.\n\n\n"}
{"id": "836963", "url": "https://cs.wikipedia.org/wiki?curid=836963", "title": "Indie na Letních olympijských hrách 1972", "text": "Indie na Letních olympijských hrách 1972\n\nIndie se účastnila Letní olympiády 1972. Zastupovalo ji 18 sportovců ve 3 sportech.\n\n"}
{"id": "836964", "url": "https://cs.wikipedia.org/wiki?curid=836964", "title": "Indie na Letních olympijských hrách 1968", "text": "Indie na Letních olympijských hrách 1968\n\nIndie se účastnila Letní olympiády 1968.\n\n"}
{"id": "836966", "url": "https://cs.wikipedia.org/wiki?curid=836966", "title": "Indie na Letních olympijských hrách 1964", "text": "Indie na Letních olympijských hrách 1964\n\nIndie se účastnila Letní olympiády 1964.\n\n"}
{"id": "836968", "url": "https://cs.wikipedia.org/wiki?curid=836968", "title": "Indie na Letních olympijských hrách 1960", "text": "Indie na Letních olympijských hrách 1960\n\nIndie se účastnila Letní olympiády 1960. Zastupovalo ji 15 sportovců ve 2 sportech.\n\n"}
{"id": "836969", "url": "https://cs.wikipedia.org/wiki?curid=836969", "title": "Miroslav Kapoun (politik KSČ)", "text": "Miroslav Kapoun (politik KSČ)\n\nMiroslav Kapoun (* 22. června 1930 Kojetín) byl český a československý politik KSČ, za normalizace ministr průmyslu České socialistické republiky.\n\nVyučil se pletařem a půsbil v tomto oboru do roku 1949. Vystudoval Vyšší průmyslovou školu textilní v Brně a při zaměstnání pak podnikový institut při Vysoké škole strojní a textilní v Liberci. Po ukončení průmyslové školy nastoupil do podniku \"Loana Rožnov pod Radhoštěm\", kde působil na různých pozicích (mechanik, mistr, vedoucí pletárny, vedoucí učňovských středisek, vedoucí útvaru péče o jakost výrobků). V roce 1980 se stal generálním ředitelem \"VHJ Pletařský průmysl Písek\". Angažoval se i v místních, okresních a krajských orgánech KSČ. Bylo mu uděleno Vyznamenání Za vynikající práci a medaile Za službu vlasti.\n\nV červnu 1981 byl jmenován členem české čtvrté vlády Josefa Korčáka jako ministr průmyslu. Ve funkci setrval do konce jejího mandátu v červnu 1986.\n\n"}
{"id": "836971", "url": "https://cs.wikipedia.org/wiki?curid=836971", "title": "Indie na Letních olympijských hrách 1956", "text": "Indie na Letních olympijských hrách 1956\n\nIndie se účastnila Letní olympiády 1956. Zastupovalo ji 33 sportovců ve 3 sportech.\n\n"}
{"id": "836973", "url": "https://cs.wikipedia.org/wiki?curid=836973", "title": "Miroslav Kapoun", "text": "Miroslav Kapoun\n\nJméno a příjmení Miroslav Kapoun má více nositelů:\n\n"}
{"id": "836974", "url": "https://cs.wikipedia.org/wiki?curid=836974", "title": "The Shortwave Set", "text": "The Shortwave Set\n\nThe Shortwave Set je britská hudební skupina, založená v roce 2003. Skupinu tvoří: Andrew Pettitt (zpěv, kytara), Ulrika Bjorsne (zpěv, kytara) a David Farrell (samply). Své první studiové album s názvem \"The Debt Collection\" skupina vydala v roce 2005, druhé pojmenované \"Replica Sun Machine\" následovalo v roce 2008. Jejich druhé album produkoval Danger Mouse a podíleli se na něm i Van Dyke Parks a John Cale.\n\n"}
{"id": "836976", "url": "https://cs.wikipedia.org/wiki?curid=836976", "title": "Babské hody", "text": "Babské hody\n\nTermínem babské hody se označuje zábava probíhající zpravidla na podzim, v sobotu v týden svátku sv. Václava. Babské hody se tradují od 30. let 20. století (někde i dříve). Většina ženských spolků, s nimi i tradice babských hodů, přerušila v době okupace svou činnost. Po listopadové revoluci 1989 tradice opět pomalu ožívá.\n\nNa rozdíl od „mladých hodů“ určených pro svobodná děvčata a chlapce, jsou „babské hody“ určeny pro ženy vdané. Krojované tedy tvoří již vdané ženy – „začepené“ (bez mužů) – a děti (jako jejich neodmyslitelná součást).\n\nZvaní na hody probíhá již dopoledne. Vlastní průvod vychází po obědě, hlavní stárka (zvolená žena) žádá a dostává od obce \"hodové právo\". Starosta uděluje právo (pořádat hody, hodovou zábavu a veselici) a povinnosti (zachovávat pořádek v obci a povinnost starat se o každého účastníka hodů). Poté průvod prochází obcí, zpívá, tancuje, občerstvuje se. Každá obec či oblast má svoje zvyky a tradice, písně, typologii kroje, atributy. Mezi oblíbené patří výbava žen vařečkou.\n\n\n"}
{"id": "836977", "url": "https://cs.wikipedia.org/wiki?curid=836977", "title": "Indie na Letních olympijských hrách 1952", "text": "Indie na Letních olympijských hrách 1952\n\nIndie se účastnila Letní olympiády 1952. Zastupovalo ji 25 sportovců ve 4 sportech.\n\n"}
{"id": "836978", "url": "https://cs.wikipedia.org/wiki?curid=836978", "title": "Indie na Letních olympijských hrách 1948", "text": "Indie na Letních olympijských hrách 1948\n\nIndie se účastnila Letní olympiády 1948. Zastupovalo ji 86 sportovců ve 9 sportech.\n\n"}
{"id": "836979", "url": "https://cs.wikipedia.org/wiki?curid=836979", "title": "Indie na Letních olympijských hrách 1936", "text": "Indie na Letních olympijských hrách 1936\n\nIndie se účastnila Letní olympiády 1936. Zastupovalo ji 20 sportovců v 1 sportu.\n\n"}
{"id": "836980", "url": "https://cs.wikipedia.org/wiki?curid=836980", "title": "Indie na Letních olympijských hrách 1932", "text": "Indie na Letních olympijských hrách 1932\n\nIndie se účastnila Letní olympiády 1932. Zastupovalo ji 15 sportovců v 1 sportu.\n\n"}
{"id": "836981", "url": "https://cs.wikipedia.org/wiki?curid=836981", "title": "Indie na Letních olympijských hrách 1928", "text": "Indie na Letních olympijských hrách 1928\n\nIndie se účastnila Letní olympiády 1928. Zastupovalo ji 14 sportovců v 1 sportu.\n\n"}
{"id": "836982", "url": "https://cs.wikipedia.org/wiki?curid=836982", "title": "D.S. Al Coda", "text": "D.S. Al Coda\n\nAutorem všech skladeb je Alan Gowen.\n\n"}
{"id": "836983", "url": "https://cs.wikipedia.org/wiki?curid=836983", "title": "Kempston Disc Interface", "text": "Kempston Disc Interface\n\nKempston Disc Interface je řadič disketových jednotek pro počítače Sinclair ZX Spectrum vyvinutý britskou společností Kempston Micro Electronics Ltd. Pod stejným názvem stejná společnost vyráběla také řadič pro počítače Sinclair QL.\n\nVe verzi pro ZX Spectrum se jedná o vylepšený řadič Watford SP-DOS. Místo SP-DOSu obsahuje KDOS. Řadič umožňuje připojit čtyři disketové jednotky. Veškeré programové vybavení má uloženo ve svojí paměti ROM. Řadič není kompatibilní se ZX Interface I.\n\nPro ukládání dat a jejich opětné nahrání do počítače se používají stejné příkazy jako pro magnetofon (pouze LOAD, MERGE a SAVE), ovšem musí jim předcházet příkaz PRINT #4. Programové vybavení řadiče obsahuje několik rozšíření editoru Sinclair Basicu, např. příkaz CLEAR 0 provede náhradu čísel v programu výrazem VAL\"\"číslo\"\", přičemž nula je nahrazena výrazem NOT PI, jednička je nahrazena výrazem SGN PI a trojka je nahrazena výrazem INT PI.\n\nPříkazům začínající prefixem PRINT #4 pro práci se soubory je pomocí druhého příkazu PRINT následujícího za vlastním příkazem předáváno číslo disketové jednotky, které se týká daná operace. Tento parametr je volitelný. U příkazů nepracujících s disketovou mechanikou je tento druhý PRINT povinný.\n\n\n\nPro zápis a čtení sekvenčních souborů jsou používány standardní příkazy Basicu (nepředchází jim PRINT #4):\n\n\nVe verzi pro počítače Sinclair QL umožňuje připojit dvě disketové jednotky.\n\nPro ovládání disketových jednotek jsou používány stejné příkazy jako pro ovládání ZX Microdrive, pouze místo označení MDV je v příkazech použito označení FLP. Řadič je kompatibilní s řadiči vyráběnými firmami Silicon Express, CST a Technology Research. Příkazy speciální pro tento řadič je nutné inicializiovat příkazem FLP_EXT. Tyto příkazy jsou:\n\nProti řadiči od CST Kempston Disc Interface nemá příkazy PROG_USE, HEX a BIN.\n\n"}
{"id": "836984", "url": "https://cs.wikipedia.org/wiki?curid=836984", "title": "Antonín Kašpar", "text": "Antonín Kašpar\n\nAntonín Kašpar (*  Pavlínov) byl český a československý politik KSČ, za normalizace ministr spravedlnosti České socialistické republiky.\n\nVyučil se obuvníkem a působil v tomto oboru do roku 1950. Pak nastoupil jako kádrový pracovník do podniku \"Rolnické mlékarny Velké Meziříčí\". Při zaměstnání vystudoval Právnickou fakultu Univerzity Karlovy. V letech 1952–1958 byl kádrovým pracovníkem na ministerstvu spravedlnosti. V letech 1958–1960 pracoval na pozici předsedy senátu lidového soudu a v období let 1960–1970 zastával funkci předsedy obvodního soudu Praha 10. V roce 1970 usedl na post předsedy Městského soudu v Praze. Angažoval se v městských orgánech KSČ. Byl členem Městského výboru KSČ v Praze, místopředsedou a předsedou OV Svazu československo-sovětského přátelství a členem předsednictva OV Národní fronty. Byl mu udělen Řád práce, Vyznamenání Za vynikající práci a Vyznamenání Za zásluhy o výstavbu.\n\nV červnu 1981 byl jmenován členem české čtvrté vlády Josefa Korčáka jako ministr spravedlnosti. Post ministra si udržel i v následující vládě Josefa Korčáka, Ladislava Adamce a Františka Pitry. Rezignoval až po sametové revoluci na konci roku 1989.\n\n"}
{"id": "836985", "url": "https://cs.wikipedia.org/wiki?curid=836985", "title": "Indie na Letních olympijských hrách 1900", "text": "Indie na Letních olympijských hrách 1900\n\nIndie se účastnila Letní olympiády 1900. Zastupoval ji 1 sportovec v 1 sportu.\n\n"}
{"id": "836986", "url": "https://cs.wikipedia.org/wiki?curid=836986", "title": "Triton QD", "text": "Triton QD\n\nTriton QD označovaný také jako Triton Quick Disk je disketový řadič pro počítače Commodore 64, Dragon 64, MSX a Sinclair ZX Spectrum vyráběný britskou společností Radofin Electronics. Pod značkou Aquarius Quick Disk byl vyráběn pro počítače Mattel Aquarius. Pomocí interface MZ-1E19 je možné ho připojit i k počítači Sharp MZ-800. Používá média o velikosti 2,8\".\n\nJednotka Triton QD obsahuje jednu mechaniku. Pokud je potřebná druhá mechanika, je nutné k počítači připojit druhou jednotku Triton QD. Současně mohou být připojeny nejvýše dvě jednotky. Záznam na médiích není uložen v soustřených kružnicích, ale ve spirále. Každý datový blok uložený na médiu obsahuje kromě uživatelských dat rezervovanou oblast o velikosti 1 KiB.\n\nŘadič přidává své vlastní příkazy pro své ovládání:\nAby bylo možné tyto příkazy používat, je nutné je nejprve aktivovat pomocí \"SYS 32768\".\n\nSyntaxe příkazů pro ovládání řadiče je (\"n\" označuje číslo jednotky):\n\nPříkazy pro ovládání řadiče jsou k dispozici v programovém monitoru:\n\nPodobně jako v případě ZX Interface I jsou příkazy pro ovládání řadiče uloženy v externí ROM a od kazetových příkazů se odlišují hvězdičkou. V případě připojení řadiče Triton QD by neměl být ZX Interface I připojen.\n\nPřidané příkazy pro obsluhu zařízení jsou (\"n\" označuje číslo jednotky):\n\n\n"}
{"id": "836987", "url": "https://cs.wikipedia.org/wiki?curid=836987", "title": "Opus Discovery", "text": "Opus Discovery\n\nOpus Discovery je disketový řadič pro počítače Sinclair ZX Spectrum vyráběný britskou společností Opus Supplies Ltd. Nejedná se o samostatné zařízení připojované pomocí kabelu, ale o dokovací stanici, ke které se počítač připevní. Zařízení obsahuje disketovou jednotku, port pro Kempston joystick, paralelní port pro tiskárnu, port pro monitor a průchozí systémový konektor ZX Spectra. S Opus Discovery je kompatibilní Opus Spectra DOS Disc Interface.\n\nZařízení existuje ve dvou verzích Discovery 1 s jednou disketovou jednotkou a Discovery 2 se dvěma disketovými jednotkami.<ref name=\"PCW-feb/march-1985\"></ref> Jednodiskový systém ke své práci potřebuje asi 300 bajtů na každý z otevřených kanálů, dvoudiskový systém obsahuje vlastní paměť RAM, takže paměť počítače nepoužívá. Horních 32 KiB paměti počítače je možné použít jako ramdisk. Kromě kanálů \"m\", \"t\" a \"b\", které jsou přidávány interface ZX Interface 1, Opus Discovery přidává ještě kanály \"j\" a \"d\". K jednodiskovému systému je možné připojit druhou jednotku Discovery Plus . Poté, co se objevil počítač Sinclair ZX Spectrum 128K+, se objevila upravená verze řadiče Opus Discovery s mírně upraveným obsahem paměti ROM. Byl přidán druhý ramdisk s číslem jednotky 6, který je uložen v rozšířené paměti ZX Spectra 128K+, a byl umožněn přechod ze \"48 Basicu\" zpět do \"128 Basicu\".\n\nSyntaxe příkazů vychází ze syntaxe příkazů pro ZX Interface I, příkazy SAVE, LOAD, MERGE, VERIFY, FORMAT a ERASE je možné pro práci s disketou zadávat bez identifikátoru \"\"m\";\", např. místo SAVE *\"m\";1;\"\"nazev\"\" postačuje zapsat SAVE *1;\"\"nazev\"\". Proti ZX Interface I má Opus Discovery rozšířené možnosti práci s linkami ZX Spectra a umožňuje kopírování celých disků (viz Rozšířená syntaxe Sinclair BASICu). Funkci joysticku je možné zakázat příkazem FORMAT *\"j\",0 a povolit příkazem FORMAT *\"j\",1. Pokud je příkaz ERASE použitý se syntaxí ERASE \"m\";1;\"\"soubor\"\", na rozdíl od syntaxe ERASE 1;\"\"soubor\"\" není zobrazeno chybové hlášení pokud soubor ke smazání neexistuje.\n\n\n"}
{"id": "836989", "url": "https://cs.wikipedia.org/wiki?curid=836989", "title": "Klávesnice počítačů ZX Spectrum", "text": "Klávesnice počítačů ZX Spectrum\n\nPůvodní klávesnice počítačů ZX Spectrum vychází z klávesnice počítačů ZX81. Obsahuje 40 kláves. Klávesnice počítačů Sinclair ZX Spectrum+ a novějších obsahuje kláves více, klávesy navíc ale nepřidávají novou funkčnost, pouze usnadňují přístup k některým často používaným funkcím a symbolům.\n\nJelikož způsob práce s klávesnicí ZX Spectra je v některých aspektech odlišný a umístění a význam některých kláves je jiný, než u současných počítačů PC, existují pro usnadnění orientace na klávesnici při emulaci ZX Spectra na počítačích PC samolepky s rozložením znaků na klávesách ZX Spectra.\n\nKlávesnice pracuje v pěti režimech:\n\nV režimu klíčových slov (K) je pomocí kláves A – Z možné vkládat některá klíčová slova, uvedená ve schématech klávesnic na druhém řádku odspoda klávesy. Tato klíčová slova jsou vkládána nezávisle na stisknutí kláves Caps Shift a Symbol Shift. Pomocí číselných kláves je možné vkládat čísla (potřebné pro čísla řádků) a pokud je stisknutá klávesa Caps Shift číselné klávesy přejdou do režimu funkčních kláves, kdy jsou vyvolány funkce uvedené v druhém řádku odspoda klávesy (např. pomocí kláves 5 – 8 při současném stisku klávesy Caps Shift je pohybováno řádkovým kurzorem vlevo a vpravo a programovým kurzorem nahoru a dolů, pomocí kombinace kláves Caps shift + 1 je aktuální řádek určený programovým kurzorem přenesen do editační oblasti k úpravám). Pomocí kombinace kláves Caps shift a Symbol Shift je možné přejít do Extend režimu (E), pomocí kombinace kláves Caps Shift a 9 do grafického režimu (G).\n\nV režimu písmen (L) je možné pomocí kláves A – Z vkládat tato písmena v jejich malé podobě. Pokud je současně s klávesou stisknuta klávesa Caps Shift, jsou vkládána velká písmena. Číselné klávesy fungují stejně jako v režimu klíčových slov. Pokud je současně se stiskem písmenné nebo číselné klávesy stisknuta klávesa Symbol Shift, jsou vkládány symboly a klíčová slova uvedená ve schématech na třetím řádku odspoda klávesy. Pomocí kombinace kláves Caps shift a Symbol Shift je možné přejít do Extend režimu (E), pomocí kombinace kláves Caps Shift a 9 do grafického režimu (G), pomocí kombinace kláves Caps Shift a 2 do režimu velkých písmen (C).\n\nV režimu velkých písmen (C) je funkce kláves shodná jako v režimu písmen (L), pouze písmenné klávesy vkládají vždy velká písmena bez ohledu na stisk klávesy Caps Shift. Pomocí kombinace kláves Caps shift a Symbol Shift je možné přejít do Extend režimu (E), pomocí kombinace kláves Caps Shift a 9 do grafického režimu (G), pomocí kombinace kláves Caps Shift a 2 do režimu písmen (L).\n\nV Extend režimu (E) jsou pomocí písmenných kláves, pokud není stisknutý ani Caps Shift ani Symbol Shift, vkládány symboly a klíčová slova uvedená ve schématech klávesnic na jednotlivých klávesách nahoře, pokud je při stisku písmenných kláves stisknut buď Caps Shift nebo Symbol Shift, jsou vkládány symboly a klíčová slova uvedená ve schématech klávesnic na jednotlivých klávesách dole. V případě číselných kláves, pokud není stisknuta ani klávesa Caps Shift ani klávesa Symbol Shift, jsou v Extend režimu stiskem kláves 1 – 7 a klávesy 0 vkládány řídicí kódy ovlivňující barvu podkladu, stiskem kláves 8 a 9 jsou vkládány řídicí kódy pro vypnutí, resp. zapnutí, zvýšeného jasu. Pokud je současně stisknuta klávesa Caps Shift, klávesy 1 – 7 a klávesa 0 vkládají řídicí znaky ovlivňující barvu písma a klávesy 8 a 9 vkládají řídicí kódy pro vypnutí, resp. zapnutí, blikání. Pokud je v Extend režimu současně s číselnou klávesou stisknuta klávesa Symbol Shift, jsou vkládány symboly a klíčová slova uvedená ve schématech klávesnic na jednotlivých klávesách dole. Pomocí kombinace kláves Caps shift a Symbol Shift je možné přejít do režimu písmen (L) nebo velkých písmen (C), podle toho, který režim byl aktivní před přepnutím do Extend režimu.\n\nV grafickém režimu se pomocí číselných kláves 1 – 8 vkládají znaky hrubé grafiky, klávesa 9 slouží k vypnutí grafického režimu a klávesa 0 funguje jako delete (klávesy 9 a 0 fungují stejně jako v režimech K, C a L pokus je v těchto režimech současně s těmito klávesami stisknutá klávesa Caps Shift, v režimu G není Caps Shift nutný). Pokud je s klávesami 1 – 8 současně stisknutý CAPS SHIFT, jsou vkládány inverzní znaky. Klávesy A – U v grafickém režimu vkládají znaky UDG. Klávesy V – Z chybně vkládají klíčová slova, která nekorespondují s popisem kláves.\n\nKlávesnice počítačů ZX Spectrum je membránová, stejně jako klávesnice počítače ZX81. U počítačů ZX Spectrum, je ale membrána překryta gumovými tlačítky.\n\nKlávesnice je organizována jako matice 5 x 8 kláves, stav kláves je čten na bitech 0 – 4 portu 254, kdy vyšší bajt adresy portu určuje konkrétní pětici kláves, jejíž stav je aktuálně čten. Celá adresa konkrétní pětice kláves, jejichž stav má být čten, je určena jako \"vyšší část adresy\"*256+254.\n\nKonkrétní pětice kláves je vybírána bitem s hodnotou nula ve vyšším bajtu adresy. je možné možné nastavit na nulu více bitů vyššího bajtu, pak je čten stav více pětic současně, není ale možné určit, ke které pětici kláves náleží klávesa, jejíž bit je aktivní. Např. pokud je vyšší bajt adresy roven hodnotě 245 (šestnáctkově F5, dvojkově 11110101, celá adresa portu 62974), je současně čten stav pětice kláves G, F, D, S, A a pětice kláves 5, 4, 3, 2, 1. Pokud je v tomto případě aktivní např. bit 1, není možné určit, zda je stisknuta klávesa S nebo klávesa 2.\n\nNavíc díky uspořádání klávesnice není možné testovat klávesy úplně nezávisle, v některých situacích může stisk více kláves vyvolat stav datových bitů na příslušných portech, jako kdyby byly stisknuty ještě další klávesy, přestože tyto stisknuty fyzicky nejsou.\n\nPřidané klávesy počítačů ZX Spectrum+ a novějších nemají zvláštní způsob čtení jejich stavu, jsou připojeny paralelně k původním klávesám. Stisk těchto kláves tak způsobí aktivaci bitu původní klávesy, na které se nachází příslušný symbol nebo funkce a současně aktivaci bitu klávesy odpovídající klávese Symbol Shift, resp. Caps Shift. Např. klávesa symbolu \";\" způsobí, že budou aktivní stejné bity na příslušných portech, jako kdyby byla stisknuta kombinace kláves Symbol shift a O. Stejně tak není možné určit zda byla stisknutá levá či pravá klávesa Caps Shift nebo Symbol Shift.\n\nZpůsob čtení stavu klávesnice počítače SAM Coupé je stejný jako u počítačů ZX Spectrum. Klávesy, které odpovídají klávesnici ZX Spectra jsou čteny na portu 254 (bity 0 – 4), přidané klávesy jsou čteny na portu 239 (bity 5 – 7). Stav kterých kláves je čten, je určeno nejvyššími 8 bity adresy portu. Adresa konkrétní pětice (resp. trojice) kláves, jejichž stav má být čten, je určena jako \"vyšší část adresy\"*256+254 (resp. jako \"vyšší část adresy\"*256+239).\n\nKlávesy odpovídající klávesám ZX Spectra jsou vyznačeny tučně (klávesa \"SHIFT\" odpovídá klávese \"CAPS SHIFT\" ZX Spectra, klávesa \"SYMBOL\" klávese \"SYMBOL SHIFT\" a klávesa \"RETURN\" klávese \"ENTER\").\n\nPočítač Orel BK-08 má celkem 67 kláves, pomocí kterých je možné psán nejen znaky latinky ale i cyrilice. Mezi přídavné klávesy patří klávesy Таб, Упр, Згл, Рус, Р/A, Граф, Вш.\n\nKvůli psaní znaků cyrilice jsou k původním režimům klávesnice ZX Spectra přidány dva nové režimy: \n\nZ 67 kláves je 56 kláves nezávislých, ke čtení jejich stavu jsou využity bity 5 a 7 portu 254, které u ZX Spectra nejsou využity. Zbývajících 11 přidaných kláves je čteno stejným způsobem, jako přidané klávesy u počítačů ZX Spectrum+ (zjednodušení přístupu k funkcím a symbolům bez nutnosti stisknout současně klávesu Caps Shift nebo Symbol Shift).\n\nPočítač Elwro 800 Junior má proti ZX Spectru navíc samostatné klávesy pro symboly a samostatné funkční klávesy. Také má klávesy s polskými písmeny s diakritikou. Ke čtení stavu těchto přidaných kláves jsou využity bity 5 a 7 portu 254 a porty 251 a 127.\n\nKlávesy odpovídající klávesám ZX Spectra jsou vyznačeny tučně (klávesa \"SHIFT\" odpovídá klávese \"CAPS SHIFT\" ZX Spectra a klávesa \"ALT\" klávese \"SYMBOL SHIFT\").\n\nProtože práce na klávesnici počítačů PC je pohodlnější, vzniklo několik interfaců pro připojení této klávesnice k ZX Spectru:\n\n\n"}
{"id": "836991", "url": "https://cs.wikipedia.org/wiki?curid=836991", "title": "Timex Sinclair 1500", "text": "Timex Sinclair 1500\n\nTimex Sinclair 1500 je americká varianta počítače ZX81 vyráběná společností Timex Sinclair. Jedná se o následníka počítače Timex Sinclair 1000 s rozšířenou pamětí RAM na 16 KiB. Byl vyráběn místo původně zamýšleného počítače Timex Sinclair 2000, což měla být varianta počítače Sinclair ZX Spectrum, ale kterého byl vyroben pouze prototyp.\n\nPočítač byl prodáván také jako součást kompletu pro vzdělávání, kdy byl dodáván v kufříku společně s magnetofonem Timex Sinclair 2020, dokumentací a propojovacími kabely.\n\nPokud by počítač Timex Sinclair 1500 nebyl vyráběn, obal počítače mohl být použit u počítače Timex Sinclair 2016.\n\n\n"}
{"id": "836993", "url": "https://cs.wikipedia.org/wiki?curid=836993", "title": "Timex Sinclair 1000", "text": "Timex Sinclair 1000\n\nTimex Sinclair 1000 je americká varianta počítače ZX81 vyráběná společností Timex Sinclair. Na rozdíl od ZX81 je vybaven 2 KiB paměti RAM a jiným TV modulátorem. Hlavním viditelným rozdílem je logo Timex Sinclair místo loga ZX81, jinak jsou počítače vzhledově identické. První počítače Timex Sinclair 1000 obsahovaly desku plošného spoje z počítače ZX81. Tyto verze obsahovaly pouze 1 KiB RAM.. Později byl uveden počítač Timex Sinclair 1500, který má proti Timex Sinclair 1000 paměť o velikosti 16 KiB a je zabudován v obalu s gumovou klávesnicí. V Portugalsku byly vyráběny počítače Timex Sinclair 1000 ve variantě s modulátorem pro normu PAL.\n\nCelý počítač obsahuje pouze 4 integrované obvody. Problémem počítače byly výrobní vady, uvádí se, že jeden ze tří počítačů počítačů byl nefunkční.\n\nPaměť počítače je možné rozšířit pomocí paměťového modulu Timex Sinclair 1016 o 16 KiB na celkem 18 KiB. Po uvedení počítače Timex Sinclair 1500 byl uvedený interface Timex Sinclair 1510, který umožňoval používat paměťové catridge.\n\nK počítači byl dále vyráběn magnetofon Timex Sinclair 2020 a tiskárna Timex Sinclair 2040.\n\n\n"}
{"id": "836994", "url": "https://cs.wikipedia.org/wiki?curid=836994", "title": "Slapp Happy", "text": "Slapp Happy\n\nSlapp Happy byla britsko-německá hudební skupina. Vznikla v roce 1972 v Hamburku a skládala se z klávesisty Anthonyho Moorea, kytaristy Petera Blegvada a zpěvačky Dagmar Krause. Po rozpadu skupiny v roce 1975 se její členové ještě několikrát spojili, stalo se tak v letech 1982, 1997 a 2000. Skupina vydala celkem šest studiových alb; z toho dvě společná se skupinou Henry Cow.\n\n"}
{"id": "836998", "url": "https://cs.wikipedia.org/wiki?curid=836998", "title": "Dub marylandský", "text": "Dub marylandský\n\nDub marylandský (\"Quercus marilandica\") je nevysoký opadavý strom, pocházející z východních a jihovýchodních oblastí USA. V Česku je vzácně pěstován jako parková dřevina.\n\nDub marylandský je opadavý strom dorůstající výšky asi 6 až 15 metrů. Koruna je kulovitá, s nepravidelným okrajem. Borka je tlustá, téměř černá, rozpukaná na nepravidelné až hranaté bloky. Vnitřní borka je oranžová. Letorosty jsou v prvním roce plstnaté, ve druhém popelavě hnědé a lysé, asi 2 až 4 mm tlusté. Vrcholové pupeny jsou kuželovité až úzce vejčité, 5 až 10 mm dlouhé, v průřezu zřetelně pětihranné, hnědavě chlupaté. Listy jsou obvejčité až obkosníkovité, v horní části se 3 až 5 mělkými laloky, s 7 až 20 cm dlouhou a stejně širokou čepelí, na bázi srdčité až zaoblené, na vrcholu špičaté až tupé. Na okraji listu je 3 až 10 vrcholků zakončených osinkami. Listy jsou na líci tmavě zelené, lysé a lesklé, na rubu zvláště podél žilnatiny rezavě chlupaté, šupinaté nebo pýřité. Řapíky jsou 5 až 20 mm dlouhé, řídce až hustě chlupaté. Žaludy dozrávají druhým rokem, vyrůstají po 1 až 2, jsou široce vejcovité až eliptické, 12 až 20 mm dlouhé a 10 až 18 mm široké, často žíhané, asi z 1/3 až 1/2 kryté kuželovitou číškou. Číška je na vnitřní straně chlupatá, na vnějším povrchu pýřitá.\n\nDub marylandský je rozšířen ve východních a jihovýchodních oblastech USA. Roste na chudých mělkých půdách bez vápníku na mýtinách, pustých místech a záplavových územích, na narušených stanovištích, suťoviskách a suchých hřbetech kopců v nadmořských výškách do 900 metrů. Je to pomalu rostoucí dřevina. V západní části areálu se vyskytují stromy menšího vzrůstu s listy 5 až 7 cm dlouhými a na rubu v paždí žilek šedě plstnatými. Bývají rozlišovány jako \"Quercus marilandica\" var. \"ashei\".\n\nV oblastech společného výskytu se dub marylandský kříží s jinými duby ze sekce \"Lobatae\", zejména s dubem srpovitým (\"Q. falcata\"), dubem cesmínolistým (\"Q. ilicifolia\"), dubem celokrajným (\"Q. imbricaria\"), dubem vrbolistým (\"Q. phellos\"), dubem černým (\"Q. nigra\"), dubem sametovým (\"Q. velutina\") a druhy \"Q. buckleyi\" a \"Q. incana\".\n\nDub marylandský je v Česku zřídka pěstován jako parková dřevina. Byl zaveden do Evropy v roce 1739. Je uváděn ze sbírek Pražské botanické zahrady v Tróji, z Arboreta Žampach, z pražské Stromovky a Arboreta Kostelec nad Černými lesy.\n"}
{"id": "836999", "url": "https://cs.wikipedia.org/wiki?curid=836999", "title": "Indonésie na Letních olympijských hrách 2008", "text": "Indonésie na Letních olympijských hrách 2008\n\nIndonésie se účastnila Letní olympiády 2008. Zastupovalo ji 24 sportovců v 7 sportech.\n\n"}
{"id": "837002", "url": "https://cs.wikipedia.org/wiki?curid=837002", "title": "Tim Hodgkinson", "text": "Tim Hodgkinson\n\nTim Hodgkinson (* 1. května 1949 Salisbury, Wiltshire, Anglie) je britský hudebník a hudební skladatel.\n\nStudoval na Univerzitě v Cambridge. V letech 1968−1978 byl členem skupiny Henry Cow a spolu s Fredem Frithem byl jediným stálým členem této skupiny. V roce 1980 spoluzaložil skupinu The Work ve které hrál do roku 1982 a znovu v letech 1989−1994. Od roku 1996 je členem skupiny K-Space.\n\nSpolupracoval také s Mikem Oldfieldem na několika vystoupeních v BBC. Některé záznamy později vyšly na video albu \"Elements – The Best of Mike Oldfield\".\n\n\n"}
{"id": "837004", "url": "https://cs.wikipedia.org/wiki?curid=837004", "title": "Indonésie na Letních olympijských hrách 2004", "text": "Indonésie na Letních olympijských hrách 2004\n\nIndonésie se účastnila Letní olympiády 2004. Zastupovalo ji 24 sportovců v 7 sportech.\n\n"}
{"id": "837005", "url": "https://cs.wikipedia.org/wiki?curid=837005", "title": "Mamija Dmitrijevič Orachelašvili", "text": "Mamija Dmitrijevič Orachelašvili\n\nMamija Dmitrijevič Orachelašvili (: მამია ორახელაშვილი, : Иван (Мамия) Дмитриевич Орахелашвили, \"Ivan (Mamija) Dmitrijevič Orachelašvili\") (10. června 1881 – 11. prosince 1937) byl gruzínský politik a vysoký představitel bolševické strany.\n\nOrachelašvili se narodil do rodiny bohatého statkáře v západogruzínské vesnici Šorapanský újezd poblíž Kutaisi. Po ukončení středoškolského vzdělání nastoupil na studium medicíny na Národní univerzitě v Charkově na Ukrajině a pak do Petrohradu na vojenskou lékařskou školu. Již v roce 1903 byl členem bolševické frakce Ruské sociálně demokratické dělnické strany (RSDDS(b)) a pod jejím praporem se aktivně účastnil revoluce v roce 1905. O rok později byl zatčen a vypovězen do střední Asie, kde se až do roku 1914 věnoval lékařské praxi. Po vypuknutí první světové války nastoupil do armády jako vojenský doktor a chirurg.\n\nPo vypuknutí Velké říjnové revoluce se vrátil do politiky a stal předsedou vladikavkazské sověty. Zároveň působil jako řadový člen ve výkonném výboru zakavkazské části RSDDS(b), jež byla přetvořena v Kavkazském byru komunistické strany (Kavbyru). Z těchto pozic podporoval bolševické podzemní hnutí v Gruzii, které tehdy vládli menševici. Při jedné akci v roce 1918, které se osobně zúčastnil, byl zatčen gruzínskou policií a uvězněn.\n\nPropuštěn byl až v rámci moskevské mírové dohody v květnu 1920. V té době se stal předsedou nyní již legální gruzínské komunistické strany. Z této pozice se podílel na přípravách ovládnutí Gruzie Rudou armádou a účastnil se v únoru 1921 diverzantských akcí na jihu u arménské hranice, aby poskytl potřebnou záminku Rudé armádě pro útok.\n\nPo provedení Invaze Rudé armády do Gruzie se Orachelašvili stal nakrátko předsedou revolučního výboru (revkomu) a tajemníkem Ústředního výboru gruzínské komunistické strany. Později byl i místopředsedou gruzínské Rady lidových komisařů. V letech 1922 až 1927 byl předsedou Rady lidových komisařů Zakavkazské SFSR. Od června 1923 až do května 1925 zastával zároveň i funkci místopředsedy Rady lidových komisařů SSSR. Poté byl až do roku 1934 Prvním tajemníkem výboru zakavkazské komunistické strany, čímž se propracoval na pozici jednoho z nejvlivnějších politiků v celém SSSR.\n\nKromě politiky se věnoval i jiné činnosti. V roce 1930 vstoupil do redakce moskevských novin Pravda a od roku 1932 do 1937 působil jako zástupce ředitele Institutu Marxe-Engelse-Lenina. Zde sepsal několik životopisů vlivných zakavkazských bolševiků a sepsal několik prací na téma dějin bolševismu v Zakavkazsku. Měl však tu smůlu, že se jeho historická díla příliš nelíbila Stalinovi a odporovala jeho pohledu na dějiny bolševismu, čímž na sebe upoutal nechtěnou pozornost.\n\nV dubnu 1937 byl Orachelašvili pracovně vyslán do Astracháně, kde byl o dva měsíce později zatčen, odvlečen do tbiliské věznice a popraven v rámci Stalinské čistky. Jeho manželka Miriam Orachelašvili byla tou dobou ministryní školství Gruzínské SSR a byla rovněž zatčena. Ve vězení ji však nepopravili, ale umučili k smrti. Jejich dcera Ketěvan byla také zatčena a odeslána do gulagu a její manžel Jevgenij Mikeladze byl umučen ve vězení k smrti. V roce 1955 byl Mamija Orachelašvili i všichni členové jeho rodiny rehabilitováni.\n\n\n"}
{"id": "837008", "url": "https://cs.wikipedia.org/wiki?curid=837008", "title": "National Health (album)", "text": "National Health (album)\n\nNational Health je eponymní debutové studiové album britské progresivní rockové skupiny National Health. Produkoval ho Mike Dunne a vyšlo v říjnu 1977.\n\n"}
{"id": "837011", "url": "https://cs.wikipedia.org/wiki?curid=837011", "title": "Indonésie na Letních olympijských hrách 2000", "text": "Indonésie na Letních olympijských hrách 2000\n\nIndonésie se účastnila Letní olympiády 2000.\n\n"}
{"id": "837012", "url": "https://cs.wikipedia.org/wiki?curid=837012", "title": "Ernst Busch (herec)", "text": "Ernst Busch (herec)\n\nFriedrich Wilhelm Ernst Busch (22. ledna 1900 Kiel, Německo − 8. června 1980 Bernburg, NDR) byl německý zpěvák, herec a režisér.\n\nSyn zedníka Friedricha Busche a jeho manželky Emmy. V letech 1915 - 1920 se vyučil nástrojářem a pracoval pak v loděnici. Roku 1916 vstoupil do svazu Socialistické mládeže, roku 1918 do SPD, roku 1919 do USPD.\n\nOd roku 1920 bral hodiny herectví a zpěvu a působil v letech 1921-1924 v městském divadle v Kielu, pak do roku 1926 ve Frankfurtu nad Odrou a pak v Pomořanech. Roku 1927 se přestěhoval do Berlína a působil u Piscatora. Od roku 1928 vystupoval na Lidovém jevišti a v Divadle dělníků a v divadle Piscatora v dílech Friedricha Wolfa, Bertolda Brechta a Ernsta Tollera. V zfilmování Třígrošové opery od Georga Wilhelma Pabsta zpíval píseň Mackieho Messera.\n\nPo nástupu NSDAP utekl s manželkou, zpěvačkou Evou Buschovou, rozenou Zimmermannovou, nejdříve do Holandska, pak do Belgie, Curychu, Paříže, Vídně a pak do SSSR. Roku 1937 působil ve Španělsku jako zpěvák u mezinárodních brigád. Z této doby jsou známé jeho písně \"Die Thälmann-Kolonne\", \"No pasaran\", \"Bandiera Rossa\" proti fašismu. Zde vydal i zpěvníky. Roku 1938 se vrátil do Belgie. Po vstupu německých vojsk do Belgie byl zatčen a deportován do jihofrancouzského internačního tábora Camp de Gurs. Tam byl do konce roku 1942, pak utekl k švýcarským hranicím, ale byl zatčen a předán gestapu. V březnu 1943 byl zatčen v berlínské věznici Moaabit a obviněn z přípravy velezrady. Koncem listopadu 1943 byl těžce zraněn při bombardování věznice. Díky intervenci Gustafa Gründgense a na základě jeho zbavení občanství z roku 1937 a zranění byl roku 1944 odsouzen k čtyřem letům vězení. Dne 27. dubna byl osvobozen Rudou armádou a vydal se do bojujícího Berlína, kde se znovu usadil.\n\nRoku 1945 vstoupil do KPD a roku 1946 se automaticky stal členem SED. Působil jako herec v Berliner Ensemble, v Deutsche Theater a Volksbühne. Často v rolích v hrách Bertholda Brechta (Galileo Galilei v \"Životě Galileiho\", kuchař v \"Matce kuráži\", Azdak v \"Kavkavzském křídovém kruhu\". Byl znám jako interpret písní Hannse Eislera a mezinárodních dělnických a socialistických písní, které vyšly i na deskách - od roku 1963 do 1975 natočil v řadě Aurora německé akademii věd cca 200 svých písní. Byl členem Akademie.\n\nS manželkou Evou Busch se v roce 1934 rozvedli. Jeho životní partnerka je Margarete Körting.\n\nOd roku 1952 byl fakticky nečlenem strany, až v 70. letech získal novou stranickou knížku. V zákulisí kritizoval mnohé funkcionáře, včetně Ericha Honeckera. Na konci života žil v ústavu pro choromyslné, kde roku 1980 zemřel.\n\nBěhem života byl oceněn četnými východoněmeckými a sovětskými cenami. Jsou po něm pojmenovány ulice v Berlíně, Werdau a náměstí v Kielu. Jeho jméno nese jazyková škola v Chemnitzu (Saské Kamenici) a více pěveckých sborů a Herecká škola Ernsta Busche v Berlíně.\n\n"}
{"id": "837013", "url": "https://cs.wikipedia.org/wiki?curid=837013", "title": "Indonésie na Letních olympijských hrách 1996", "text": "Indonésie na Letních olympijských hrách 1996\n\nIndonésie se účastnila Letní olympiády 1996. Zastupovalo ji 40 sportovců v 11 sportech.\n\n"}
{"id": "837014", "url": "https://cs.wikipedia.org/wiki?curid=837014", "title": "Indonésie na Letních olympijských hrách 1992", "text": "Indonésie na Letních olympijských hrách 1992\n\nIndonésie se účastnila Letní olympiády 1992. Zastupovalo ji 42 sportovců (27 mužů a 15 žen) v 10 sportech.\n\n"}
{"id": "837017", "url": "https://cs.wikipedia.org/wiki?curid=837017", "title": "Indonésie na Letních olympijských hrách 1988", "text": "Indonésie na Letních olympijských hrách 1988\n\nIndonésie se účastnila Letní olympiády 1988. Zastupovalo ji 29 sportovců (26 mužů a 3 žen) v 11 sportech.\n\n"}
{"id": "837019", "url": "https://cs.wikipedia.org/wiki?curid=837019", "title": "Dub Turnerův", "text": "Dub Turnerův\n\nDub Turnerův (\"Quercus\" × \"turneri\") je poloopadavý strom dorůstající výšky až 15 metrů. Je to kříženec dubu cesmínovitého a dubu letního, vzniklý v 18. století v kultuře. Je to jeden z mála přes zimu zelených dubů, které je možno pěstovat i v Česku.\n\nDub Turnerův je polopadavý strom dorůstající výšky 6 až 15 metrů. Koruna je kuželovitá. Borka je lehce purpurově šedá, hladká, později mělce brázditá. Letorosty jsou hnědošedé, hvězdovitě plstnaté, později olysávající. Listy jsou obvejčité až eliptické, oddáleně chobotnatě zubaté, 6 až 8 (až 11) cm dlouhé, s 5 až 6 páry tupých zubů s nasazenou špičkou. Listy jsou na líci tmavě zelené, v dospělosti lysé, na rubu na žilnatině hvězdovitě chlupaté. Řapíky jsou 4 až 8 mm dlouhé. Žaludy jsou asi 2 cm dlouhé, vyrůstají po 2 až 7 na tenkých 3 až 5 cm dlouhých plstnatých stopkách, asi do 1/2 kryté polokulovitou plstnatou číškou.\n\nDub Turnerův je kříženec středomořského dubu cesmínovitého (\"Quercus ilex\") a našeho domácího dubu letního (\"Quercus robur\"). Vznikl v kultuře před rokem 1780 v anglickém Essexu ve školce pana Turnera, po němž nese jméno.\n\nDub Turnerův je jeden z mála přes zimu zelených dubů, který vydrží středoevropské klima. Kultivar 'Pseudoturneri' má listy úzce obvejčité až podlouhlé, 7 až 10 cm dlouhé, s užšími a delšími zuby, které zpravidla vytrvávají zelené až do jara. Rozmnožuje se výhradně roubováním. V Česku je poměrně zřídka pěstován, povětšině v kultivaru 'Pseudoturneri'. Je uváděn z Dendrologické zahrady v Průhonicích a z Průhonického parku., vysazen je v několika vzrostlých exemplářích i v Arboretu MU v Brně.\n"}
{"id": "837023", "url": "https://cs.wikipedia.org/wiki?curid=837023", "title": "Ferrera Erbognone", "text": "Ferrera Erbognone\n\nFerrera Erbognone je italská obec v provincii Pavia v oblasti Lombardie.\n\nK 31. prosinci 2010 zde žilo 1 137 obyvatel.\n\nGalliavola, Lomello, Mezzana Bigli, Ottobiano, Pieve del Cairo, Sannazzaro de' Burgondi, Scaldasole, Valeggio\n"}
{"id": "837024", "url": "https://cs.wikipedia.org/wiki?curid=837024", "title": "Irák na Letních olympijských hrách 1960", "text": "Irák na Letních olympijských hrách 1960\n\nIrák se účastnil Letní olympiády 1960.\n\n"}
{"id": "837025", "url": "https://cs.wikipedia.org/wiki?curid=837025", "title": "Jaroslav Jan Caha", "text": "Jaroslav Jan Caha\n\nJaroslav Jan Caha (20. června 1883 Rozsochy – 23. ledna 1941 Brno) byl československý politik a úředník. V letech 1939–1941 byl zemským prezidentem země Moravskoslezské.\n\nPráva vystudoval na české univerzitě v Praze a na univerzitě ve Štýrském Hradci. Po studiích působil jako konceptní úředník u moravského místodržitelství v Brně (1906) a následně byl přidělen k okresní politické správě. Poté nějaký čas působil na okresním hejtmanství v Třebíči (1908) a v Brně (1908–1910 a 1912–1919), kde jej v hodnosti okresního komisaře zastihl konec rakousko-uherské monarchie. Později pracoval jako úředník na ministerstvu vnitra a v prezidiu Ministerské rady.\n\nV roce 1939 se vrátil do Brna a v červnu převzal funkci zemského prezidenta, kde setrval až do své smrti. Zemřel 23. ledna 1941 po zásahu elektrickým proudem ze špatného vedení od stolní lampy. Pohřbený je na Ústředním hřbitově v Brně.\n\nJeho bratry byli Jan (13. srpna 1872 Rozsochy – 10. ledna 1937 Brno), právník, pedagog a spisovatel, a Vladimír, sekční šéf na ministerstvu pošt a telegrafů v Praze.\n\n24. října 1908 se oženil s Melanií Brandstillerovou (15. července 1884 Valašské Meziříčí – 12. května 1971 Brno). Z tohoto manželství se jim narodil syn, Jaroslav (6. srpna 1909 Brno – 10. října 1960 Brno), tajemník Ústředního svazu průmyslu.\n"}
{"id": "837026", "url": "https://cs.wikipedia.org/wiki?curid=837026", "title": "Alan Gowen", "text": "Alan Gowen\n\nAlan Gowen (19. srpna 1947 − 17. května 1981) byl britský hráč na klávesové nástroje a hudební skladatel.\n\nV roce 1971 nastoupil do skupiny Assagai, ve které hrál i bubeník Jamie Muir. O rok později založil skupinu Sunship, kde rovněž Muir působil. Na baskytaru hrál Laurie Baker a na kytaru Allan Holdsworth. Následovalo členství ve skupinách Gilgamesh a National Health. V roce 1978 společně s dřívějšími členy skupiny Soft Machine založil kapelu Soft Heap.\n"}
{"id": "837029", "url": "https://cs.wikipedia.org/wiki?curid=837029", "title": "Peter Blegvad", "text": "Peter Blegvad\n\nPeter Blegvad (* 14. srpna 1951 New York City, New York, USA)\nje americký zpěvák a kytarista.\n\nNarodil se v USA a v roce 1965 se s rodinou přestěhoval do Anglie.\n\nV letech 1972−1975 byl členem skupiny Slapp Happy a účastnil se i jejích reunionů v letech 1982, 1997 a 2000. V roce 1975 byl krátce členem skupiny Henry Cow. Koncem osmdesátých let hrál se skupinou The Lodge. Spolupracoval s mnoha dalšími hudebníky, mezi které patří i National Health (\"Of Queues and Cures\", 1978), John Zorn (\"Locus Solus\", 1983), John Greaves (\"Unearthed\", 1995), Andy Partridge (\"Orpheus − The Lowdown\", 2003) nebo Chris Cutler.\n\n\n"}
{"id": "837031", "url": "https://cs.wikipedia.org/wiki?curid=837031", "title": "Arto Lindsay", "text": "Arto Lindsay\n\nArto Lindsay (* jako Arthur Morgan Lindsay; 28. května 1953 Richmond, Virginia, USA) je americký kytarista, hudební producent a skladatel.\n\nV roce 1974 vystudoval Eckerd College v St. Petersburg na Floridě.\n\nV letech 1978-1982 byl členem skupiny DNA. Rovněž hrál se skupinami Ambitious Lovers, The Lounge Lizards a The Golden Palominos. Na několika albech spolupracoval s Johnem Zornem.\n\n\n"}
{"id": "837033", "url": "https://cs.wikipedia.org/wiki?curid=837033", "title": "Opeňka měnlivá", "text": "Opeňka měnlivá\n\nOpeňka měnlivá (\"Kuehneromyces mutabilis\"), lidově též opěnka nebo lipůvka je jedlá dřevokazná houba z čeledi límcovkovitých. Patří k druhům, které lze pěstovat. V minulosti byla mezi houbaři velmi populární a hojně sbíraná. V roce 1970 ji mykologický sborník zvolil mezi tři nejoblíbenější houby. Dnes je méně známá. Byly s ní prováděny experimenty za účelem urychlení rozkladu pařezů.\n\nČeský název této houby je odvozen od faktu, že obvykle roste „okolo pňů“, tedy starých pařezů. V odborné literatuře se pro opeňky používá celá řada názvů – \"Agaricus mutabilis\" podle Schäffera, \"Dryophila mutabilis\" dle Quéleta.,\"Galerina mutabilis\" (Schaeff.) podle P.D. Ortona, \"Lepiota caudicina\" podle Graye a \"Pholiota mutabilis\" dle P. Kummera. Jeden ze starších lidových názvů je „lipůvka“.\n\nOpeňka měnlivá roste vždy ve velkých trsech až o desítkách kusů od jara až do konce října na pařezech listnatých stromů, výjimečně i jehličnatých. Obvykle ji lze nalézt na bukových, lipových, březových, jedlových a smrkových pařezech. Roste nejen v lesích, ale také v zahradách a parcích. Na těchto místech byla pozorována i na bázi kmenů živých stromů. Objevuje se každý rok na stejném místě dokud hostitelské torzo dřeviny nezlikviduje. Vyskytuje se v celém mírném pásmu severní polokoule. Roste v nížinách i v horských oblastech.\n\nKlobouk bývá 2 – 10 cm široký, v mládí polokulovitý, později klenutý, v dospělosti rozložený s nízkým hrbolem, lysý. Je hladký, lepkavý až slizký, za vlhka vodnatě skořicově hnědý nebo žlutohnědý, za sucha světlejší, okrový nebo medově žlutý. Během zasychání začíná blednout od středu. Okraj je tenký, slabě rýhovaný, v mládí podvinutý, obvykle s tmavším vodnatým pásem. Lupeny jsou husté, ke třeni přirostlé až sbíhavé, v mládí zakryté blanitým závojem, světlé, s nádechem do hněda, později bledě skořicově až rezavě hnědé. Prsten je blanitý obrácený vzhůru, bělavý, brzo od výtrusů hnědě zbarvený, zanedlouho zplihlý a mizející. Třeň je dlouhý 3 – 10 cm a 0,2 – 0,8 cm tlustý, válcovitý, tuhý, zprohýbaný, k bázi zúžený, v mládí plný, později dutý, s mizejícím rezavým prstenem, nahoře jemně rýhovaný a bledý, pod prstenem pokrytý rezavými až černohnědými šupinkami. Dužnina v klobouku je tenká hygrofánní, měkká a bělavá, v třeni pevná a rezavě hnědá, vůni má příjemnou, nasládle kořenitou, chuť lahodnou.\n\nOpeňku lze pěstovat v interiérech i venku. V interiérech se pěstuje na slámě, v exteriérech na špalcích zdravých listnatých stromů 1 až 2 měsíce po pokácení umístěných do stinných vlhčích míst na zahradě. Nejvhodnější jsou polena tvrdého dřeva. Doporučuje se buk a habr.\n\nOpeňka měnlivá patří vynikajícím druhům. Často se přidává do směsí, omáček a polévek. Je též oblíbenou ingrediencí gulášů a masitých pokrmů. Konzumují se jen klobouky, třeně jsou příliš tuhé.\n\nOpeňku měnlivou lze velmi snadno zaměnit za některé jedovaté druhy z rodu čepičatek (Galerina). Velké nebezpečí hrozí především při záměně s velmi podobnou avšak silně toxickou čepičatkou jehličnanovou (Galerina marginata). Tato houba obsahuje v plodnicích stejné jedy jako muchomůrka zelená, avšak v přibližně desetkrát menším množství. Po požití čepičatek se dostavují první příznaky intoxikace, průjmy a zvracení, za deset až čtrnáct hodin. Jedy narušují činnost jater a bez lékařské pomoci můžou způsobit i smrt postiženého.\n\nBezpečné rozlišení obou druhů je často velmi složité, proto se sběr openěk doporučuje jen zkušenějším mykologům. Mladé plodnice jsou obtížně rozlišitelné. Opeňka roste ve větších trsech a báze jejích tření bývají srostlé. Naproti tomu plodnice čepičatky obvykle rostou samostatně. Opeňky rostou jen výjimečně na pařezech jehličnanů, jsou však zdokumentovány případy, kdy byly exempláře obou druhů nalezeny na stejném kmeni. Nejdůležitějším makroskopickým rozlišovacím znakem je struktura spodní části třeně. Noha opeňky je pokryta šupinkami, zatímco čepičatka má třeň jemně bíle vláknitou. Opeňku je také možné si splést s třepenitkou svazčitou, která však má tmavší olivově hnědé lupeny. Podobá se také křehutce vodomilné (\"Psathyrella piluliformis\"), která má bílý třeň bez prstenu a je jedlá.\n\n"}
{"id": "837034", "url": "https://cs.wikipedia.org/wiki?curid=837034", "title": "Brněnské fórum", "text": "Brněnské fórum\n\nBrněnské fórum vzniklo v lednu 1989 jako sdružení brněnských občanů „šedé zóny“, kteří byli rozhodnuti rozhýbat občanskou společnost, a to nejen v Brně. První veřejné setkání, na svou dobu výjimečné, bylo v kulturním sále městské části Kohoutovice 8. února 1989. První myšlenky na vytvoření Brněnského fóra se zrodily v říjnu až listopadu 1988.\n\nS původní myšlenkou na ustavení hnutí přišel architekt Jan Sapák v říjnu 1988, tehdy mělo mít název \"Výbor na obranu Brna\". Život myšlence vdechl Jaroslav Šabata, který v ní spatřil dobré východisko k realizaci ideje, kterou prosazoval rovněž Václav Havel: bourání barier mezi disentem a tzv \"šedou zónou\".\n\nNa přelomu listopadu a prosince 1988 se na Jaselské ulici v Brně sešel v bytě Jany Soukupové přípravný výbor ve složení Jaroslav Šabata, Jana Soukupová, Ladislav Vencálek, Jan Sapák a 2-3 další osoby, které je nutno dále identifikovat. Tehdy Jaroslav Šabata navrhl název \"Brněnské fórum\" který se ujal a později přešel 18. nebo 19. listopadu 1989 na Občanské fórum.\nBezprostředně poté byl vytvořen exekutivní výbor ve složení sochař Vladimír Matoušek, architekt Jan Sapák a pozdější novinářka Jana Soukupová. Pro účely organizačního zázemí a alespoň základní legality a otevření možnosti publikovat byla založena nová organizace Svazu ochránců přírody č. 53 v Kamenné kolonii v Brně.\n\nBrněnské fórum si vytyčilo pět základních cílů:\n\n\nDruhé shromáždění Brněnského fóra bylo státní mocí zakázáno a uskutečnilo se v náhradním formátu na zahradě ekologického aktivisty Václava Čermáka ve Veslařské ulici.\nProjekt se z velké části zdařil. O novém hnutí referovala všechna zahraniční vysílání: Hlas Ameriky, Svobodná Evropa a BBC. Začínala o nich opatrně ale referovat i oficiální media komunistického Československa, ze kterých byl asi nejdůležitější článek Anastazie Kudrnové v časopise \"Mladý svět\".\n\n"}
{"id": "837049", "url": "https://cs.wikipedia.org/wiki?curid=837049", "title": "Oakland Raiders", "text": "Oakland Raiders\n\nOakland Raiders je profesionální klub amerického fotbalu, který sídlí v Oaklandu ve státě Kalifornie. V současné době je členem West Division (Západní divize) American Football Conference (AFC, Americké fotbalové konference) National Football League (NFL, Národní fotbalové ligy).\n\nPo prvních třech těžkých sezónách (1960-1962) v AFL se jmenoval majitel a generální manažer Al Davis také hlavním trenérem, a pod jeho vedením se výkon týmu podstatně zlepšil. Raiders se poprvé do play-off probojovali v roce 1967 a hned se dostali až do Super Bowlu, ve kterém podlehli Green Bay Packers. V sedmdesátých letech vlna úspěchů pokračovala, Oakland si připsal šest divizních titulů a v roce 1976 první Super Bowlu po zdolání Minnesoty Vikings 32:14. V sezóně 1980 přišel nečekaně druhý titul a o tři roky později i třetí, ale to již Raiders přesídlili do Los Angeles. Od roku 1985 ovšem nastává špatné období: jeden divizní titul (1990) a dvě další účasti v play-off byly pro ambiciózní tým málo. Roku 1995 tak následuje stěhování zpátky do Oaklandu a klub se začíná zvedat. Vrcholem této snahy je účast v Super Bowlu 2002, ve kterém ale vítězí Tampa Bay Buccaneers 21:48. Hned poté následuje pád, který trvá dodnes, protože se Raiders od zmíněné sezóny 2002 dostali do play-off pouze jednou (2016).\n\n\n\nHráči draftovaní v prvním kole za posledních deset sezón:\n"}
{"id": "837063", "url": "https://cs.wikipedia.org/wiki?curid=837063", "title": "Mariánská výšina", "text": "Mariánská výšina\n\nMariánská výšina je název protáhlého zalesněného hřbetu severozápadně od Zákup na Českolipsku. Nejvyšším jejím místem je kopeček Obora, vysoký 371 m n. m.\n\nZe Zákup od vlakového nádraží je vedena směrem k Novému Šidlovu a Svojkovu zeleně značená turistická trasa 3953 pozvolna vzhůru po nepříliš vysokém hřebeni až k jeho nejvyššímu místu, Oboře. Oproti středu Zákup je vyšší zhruba o 100 metrů. Celý hřeben je dlouhý zhruba 1 km, zarostlý, přesto jsou z něj místa, odkud je vidět daleko směrem na Bezdězy, Kokořínsko, Českou Lípu.\nVýšina i s okolím je řazena do Zákupské pahorkatiny.\nJméno má Mariánská výšina podle velkokněžny Anny Marie Toskánské, majitelky rozsáhlého zákupského panství. Nechala si zde postavit počátkem 18. století letohrádek s vyhlídkou a chodívala, či jezdívala sem z nedalekého zákupského zámku na procházky. Pod výšinou nechala vybudovat dodnes existující Panin rybník, dnes náležící Dobranovu a proto přezdívaný Dobranovský. Nejbližší osadu představuje Podlesí, což je část Zákup.\n\nV denních hlášením ze zámku Zákupy je uchován zápis z 23. července 1855, kdy císař Ferdinand se svou mnohačetnou návštěvou podnikl výlet na Mariánskou výšinu, kde měli u zdejšího pavilonu připravené občerstvení a kde jim zahrála hudba zákupských střelců.\n\n"}
{"id": "837064", "url": "https://cs.wikipedia.org/wiki?curid=837064", "title": "Bitva u Palásí", "text": "Bitva u Palásí\n\nV bitvě u Pálásí se 23. června 1757 střetla vojska Britské Východoindické společnosti s armádou bengálského navába Sirádž-ud-Dauly podporovanou vojáky Francouzské Východoindické společnosti. Britům, kterým v boji velel plukovník Robert Clive, se podařilo velkou přesilu Indů a Francouzů porazit. Tato bitva znamenala skutečný počátek vytvoření britského impéria v Indii.\n\nOd počátku 18. století se do té doby nejmocnější stát indického subkontinentu Mughalská říše potýkala s vnitřními i vnějšími problémy a začala její postupná decentralizace, období nestability a všeobecného rozvratu. V této době zesílilo soupeření mezi Francií a Velkou Británií nad vlivem v Indii, což se tehdy projevilo také v Bengálsku, které spravovali navábové, těšící se stále větší míře samostatnosti na centrální vládě. V roce 1756 nastoupil na místo zemřelého bengálského navába Alívardí Chána jeho vnuk Sirádž-ud-Daul.\nAmbiciózní Sirádž-ud-Daul rozhodnutý upevnit svou moc v zemi, nakázal evropským východoindickým společnostem platit zvlášní poplatky. Francouzi a Nizozemci se tomuto příkazu podřídili, Britové však odmítli. Napětí mezi Evropany navíc zvyšovala možnost, že se aktuálně hrozící konflikt mezi Brity a Francouzi přenese z Evropy také do Indie. Východoindické společnosti proto přikročily k opevňování svých obchodních základen, což však popudilo Sirádž-ud-Daula. Další kroky mladého navába daly Britům vhodnou záminku k vojenské akci.\n\nSirádž-ud-Daul znepokojený zprávami o britském opevňování Kalkaty se proto krátce po svém nástupu na trůn rozhodnul k potlačení britského vlivu v zemi a útoku proti této koloniální základně Evropanů. Britové opevňovací práce odůvodňovali údajnou hrozbou francouzského útoku a navábovy hrozby zprvu nebrali příliš vážně. Velké bengálské vojsko však záhy obsadilo britskou kolonii v Kásimbázáru a následně oblehlo samotnou Kalkatu. Kvůli katastrofálnímu velení, špatnému opevnění města a slabé posádce se navábovo vojsko po dvoudenním obléhání 16. června Kalkaty zmocnilo. Pevnost Fort William před útočníky kapitulovala 20. června.\nPřemoženým Britům, kteří se nezachránili při spěšné evakuaci pevnosti, bylo navábem přislíbeno slušné zacházení. Přesto byli zajatí muži jednu noc vězněni v malé cele o rozměru pět a půl krát čtyři a čtvrt metru. Dle některých odhadů mělo být do této \"Černé díry\" namačkáno až 146 zajatců. Indické prameny v této souvislosti uvádějí pouze 39 uvězněných. Počet věznů bývá dnešními autory odhadován na 39 až 69. Po jedné noci v této kobce bylo na světlo vytaženo dvacet tři přeživších, kteří museli nazí pochodovat ulicemi města. Tento čin Sirádž-ud-Daula posloužil Britům jako vhodná záminka ospravedlňující jejich následné podmanění Indie.\n\nZprávy o pádu Kalkaty se do Brity ovládaného Madrásu dostaly v polovině srpna téhož roku. Vzápětí bylo rozhodnuto, že Kalkata má být dobyta zpět a Sirádž-ud-Daul měl být za své kroky svrhnut a potrestán. Do čela trestné výpravy byl postaven plukovník vojska Východoindické společnosti Robert Clive, který se tehdy vrátil ze zdravotní dovolené v Anglii. Cliveovi bylo svěřeno velení nad expedičními silami čítajícími přes 2 500 mužů, z čehož bylo 500 britských vojáků Východoindické společnosti, 150 lodních pěšáků a takřka 1 000 indických vojáků, které měly být do Bengálska převezeny za pomoci flotily pod velením admirála Charlese Watsona. 16. října britská flotila, která čítala čtyři řadové lodě královského loďstva, torpédoborec, zápalnou loď a tři válečné lodě dodané Východoindickou společností, opustila přístav Madrás.\nCliveova výprava se však od počátku potýkala s problémy. Krátce po vyplutí donutil tajfun dvě z jeho lodí k návratu do Madrásu, takže plukovník přišel o téměř osm set mužů. Flotila byla unášená monzunem až téměř k Cejlonu a teprve na počátku prosince se jí podařilo dosáhnout bengálského pobřeží. Zde se řada Cliveových vojáků oslabených po šestitýdenní plavbě kurdějemi nakazila žlutou zimnicí. Záhy se objevily také rozpory ve velení, když admirál Watson a kapitán Eyre Coote odmítali plnit rozkazy „důstojníka společnosti“. Další ranou byla zpráva o tom, že v Evropě vypukla válka mezi Británií a Francií. Tento počátek tzv. sedmileté války změnil strategickou situaci. Francouzi, kteří měli 300 člennou posádku v Čandernagaru, se v případě britského útoku proti navábovi mohli s velkou pravděpodobností přidat na Sirádž-ud-Daulovu stranu. I přes tyto problémy dosáhla flotila 31. prosince ústí Gangy a vydala se proti proudu řeky Huglí dál ke Kalkatě.\n\n29. prosince Britové obsadili a následně zcela zničili pevnost Badžbadž. Na počátku ledna 1757 zahájily Cliveovy pěší jednotky v koordinaci z flotilou útok proti Kalkatě. Kryt palbou lodních děl zaútočil 39. pěší prapor vedený kapitánem Eyrem Cootem na město a téměř zázrakem se po jednodenním zmateném boji zmocnil Kalkaty jen za cenu několika desítek zraněných. Překvapený Sirádž se i s vojskem stáhnul za obvod města. Cíl Cliveovi výpravy byl splněn, avšak britský velitel motivovaný i možným osobním ziskem se rozhodl vyrazit proti navábovi. Krátce po obsazení Kalkaty vyslal Clive kapitány Eyra Coota a Jamese Kilpatricka v čele 650 mužů proti proudu řeky Huglí k nedalekému stejnojmennému městu. Po krátkém bombardování se Britové města Huglí zmocnili, načež jej kapitán Coot rozkázal vypálit. Clive mezitím opevňoval Kalkatu ke které 2. února dorazila obrovská navábova armáda. Nočním přepadem se však Cliveovi podařilo Sirádž-ud-Daula i s vojskem přimět k ústupu, načež naváb pod dojmem zpráv o útoku afghánského nájezdníka Agmadšáha Abdálího přistoupil na mírové podmínky. Jakmile si Britové uvolnili uzavřením příměří s navábem ruce, rozhodl se Clive zaútočit proti francouzské posádce, která doposud zachovávala neutralitu.\n\nÚtok Britů proti francouzské pevnosti Čandarnagar začal 14. března. S pomocí flotily nakonec Clive přinutil velitele francouzské posádky Renaulta de St-Germain 23. března ke kapitulaci. Pádem pevnosti v Čandernagaru ztratili Francouzi svou nejvýznamnější základnu v Bengálsku. Zápas o nadvládu nad touto zemí tak měl rozhodnout již pouze souboj mezi Clivem a navábem.\n\nSirádž-ud-Daul po pádu Kalkaty a Čandernagaru zahájil jednání o společném postupu proti Britům s velitelem francouzského koloniálního vojska, markýzem de Bussy. Clive však také nezahálel a pomocí intrik se mu podařilo zkontaktovat se s nespokojenými šlechtici na navábově dvoře, kteří hledali cestu, jak Sirádž-ud-Daula, kterého považovali za krutého a zhýralého tyrana, zbavit moci. Spiklenci vedení především velitelem navábova vojska Mír Džáfarem přislíbili Cliveovi, kterého považovali za prostředek s jehož pomocí by se mohli neoblíbeného navába zbavit, svou pomoc. Jako protihodnotu za ovládnutích všech francouzských obchodních center v Bengálsku a Sirádžovu hlavu, slíbil Clive dosadit Mír Džáfara na bengálský trůn. Spiklenci z navábova dvora údajně ovládali až 80% jeho armády.\n\nClive, který počítal s Džáfarovou zradou, vyrazil i se svým vojskem 10. června z Kalkaty pronásledovat stahujícího se navába, který putoval na sever ke svému hlavnímu městu Muršidábádu. Obě vojska proti sobě po několika drobných šarvátkách stanula 23. června nedaleko vsi Palásí. Jakékoliv šance na ústup Britům zhatilo počasí, když monzuny poškodily cesty a rozvodnily řeku Hugli, kterou vojsko krátce předtím překročilo.\n\nClive, jehož síly čítaly okolo 750 britských vojáků, 100 portugalských míšenců, přes 2 000 indických vojáků a osm děl, rozbil svůj velitelský stan ve výhodné obranné poloze v navábově lovecké oboře. Celé bitvě velel ze zámečku uprostřed mangovníkového háje. Toto postavení činil pevnějším ještě příkop s náspem ohraničující celou oboru. Na předešlou dohodu s Mír Džáfarem se Clive spolehnout nemohl. Nedlouho poté, co se Britové opevnili, dorazila k oboře navábova vojska. Jeho armáda, kterou oslabila absence oddílů Mír Džáfara, čítala i tak na 35 000 bengálských pěšáků, 18 000 jezdců a 50 děl. Do bitvy se však nakonec přímo zapojilo \"jen\" asi 5 000 jezdců a 7 000 pěšáků, kterým velel navábův generál Mír Madan Chán. Tato ohromná přesila se rozvinul do oblouku okolo Brity bráněného háje. K navábovi se připojilo i padesát francouzských dělostřelců se šesti polními děly, kteří uprchli z Čandarnagaru.\n\nClive svou zoufale slabší armádu připravil k boji a nechal ji vypochodovat proti přesile Bengálců. Evropskou pěchotu rozdělil do čtyř rot po 180 mužích, na křídla postavil po tisíci indických vojáků a mezi oddíli rozmístil svých osm děl. Navábovo dělostřelectvo podpořené Francouzi rozestavěné ve středu navábova vojska zahájilo palbu proti britským pozicím, což v řadách Britů brzy napáchalo škody a donutilo Cliva stáhnout jeho jednotky zpátky k mangového hájku, kde se vojáci mohli lépe krýt. Mezitím britská děla kosila navábovi postupující muže. Tehdy Brity zachránil prudký déšť, který brzy umlčel francouzská i bengálská děla, neboť navábovým dělostřelcům se nepodařilo udržet střelný prach v suchu. Tehdy se navábova jízda rozhodla k útoku proti britskému pravému křídlu, avšak britští dělostřelci, kterým se podařilo uchovat střelný prach v suchu, obrátili jezdce s velkými ztrátami na ústup. Jeden z mála navábovi doposud loajálních šlechticů Mír Madan byl tehdy usmrcen kartáčovou střelou a jeho útočící vojáci se poté rozprchli.\n\nDílo zkázy z pohledu navába dokonal Clive, který po odražení nepřátelské jízdy zavelel zhruba ve čtyři hodiny k frontálnímu útoku. V čele zhruba 350 červenokabátníků a několika oddílů indických vojáků lehce prorazil střed navábova demoralizovaného vojska, které se obrátilo k ústupu. Kapitán Eyre Coote mezitím zlikvidoval francouzská děla a bitva tak byla do pěti hodin rozhodnuta.\n\nSirádž-ud-Daul již v průběhu prohrané bitvy opustil kvůli špatným informacím svých zrádných generálů bojiště a obrátil se k ústupu do hlavního města Muršidábádu. Clive se po bitvě setkal s Mír Džafarem v nedalekém Daúdpuru. Mladý naváb pronásledovaný Džafarovými vojáky byl dostižen a popraven počátkem července. 29. června dosadil Clive na místo usmrceného Sirádž-ud-Dauly na bengálský trůn Mír Džáfara.\n\nV bitvě ztratili Britové jen okolo dvaceti padlých a padesátky raněných. Na bengálské straně pak přímo v boji zemřelo přibližně 500 mužů. Tato nevelká bitva však měla ohromné politické důsledky. Cliveovo úspěšné bengálské tažení a vítězství v bitvě u Palásí učinili z Britské východoindické společnosti dominantní sílu v celé zemi. Porážky Francouzů a ztráta jejich pozic v Bengálsku omezily přísun významné části příjmů Francouzské východoindické společnosti, což v následujících letech vedlo k porážce Francouzů v celé Indii.\n\nBitva u Palásí, v níž hrstka Britů dík zkušenější taktice a zradě v navábově táboře porazila obrovskou přesilu Bengálců podporovanou Francouzi, vytvořila pro Velkou Británii v Bengálsku pevnou základnu, z níž mohla dál šířit svůj vliv na celou Indii. Britská východoindická společnost a britská koruna dík tomuto úspěchu nadále postupovaly jednotněji, což umožnilo pravý počátek britské nadvlády v zemi a vytvoření britské koloniální říše v Asii.\n\n\n"}
{"id": "837065", "url": "https://cs.wikipedia.org/wiki?curid=837065", "title": "Assunta Legnanteová", "text": "Assunta Legnanteová\n\nAssunta Legnanteová (: , * 14. května 1978, Neapol) je italská atletka, závodící ve vrhu koulí. Po ztrátě zraku se účastní soutěží zdravotně postižených sportovců včetně paralympijských her. Je paralympijskou vítězkou z her 2012 v Londýně.\n\nOd narození trpěla glaukomem, přesto se věnovala úspěšně atletické kariéře. V roce 2002 obsadila druhé místo na halovém mistrovství Evropy, o pět let později se na šampionátu v Birminghamu stala mistryní Evropy. Její osobní rekord je 19,04 metru a je zároveň italským národním rekordem. Zúčastnila se dvakrát mistrovství světa v atletice, nejlépe se umístila na osmé příčce.\n\nOlympijských her v Aténách v roce 2004 se zúčastnit nemohla kvůli zdravotním problémům s očima. O čtyři roky v Pekingu obsadila v kvalifikaci 19. místo a do finále nepostoupila.\n\nV srpnu 2009 došlo k rapidnímu zhoršení její oční choroby. Téměř naráz ztratila zrak v pravém oku, v březnu 2012 ale podstoupila po potížích se sítnicí neúspěšnou operaci šedého zákalu v levém oku a ztratila zrak zcela.\n\nV květnu se kvalifikovala na Letní paralympijské hry 2012 do Londýna tím, že vyhrála národní soutěž zdravotně postižených novým světovým rekordem ve své třídě F11 (13,27 m). Později na Memoriálu Prima Nebiola vylepšila svůj výkon na nový světový rekord 15,22 m. Na paralympijských hrách v září Legnanteová vyhrála soutěž sloučených kategorií F11 a F12 výkonem 16,74 m, kterým opět překonala světový rekord.\n\nO svém postižení říká: \"„Stanou se i horší věci. Oči mého přítele Andrey jsou teď mýma očima.“\"\n"}
{"id": "837068", "url": "https://cs.wikipedia.org/wiki?curid=837068", "title": "Irák na Letních olympijských hrách 1948", "text": "Irák na Letních olympijských hrách 1948\n\nIrák na Letních olympijských hrách 1948 v Londýně reprezentovalo 11 sportovců, z toho 11 mužů a žádná žena ve 4 soutěžích ve 2 sportech. Pro Irák to byli historicky první olympijské hry. Iráčtí sportovci nevybojovali žádnou medaili.\n"}
{"id": "837070", "url": "https://cs.wikipedia.org/wiki?curid=837070", "title": "Never Let Me Down", "text": "Never Let Me Down\n\nNever Let Me Down je sedmnácté studiové album Davida Bowieho. Jeho nahrávání probíhalo v roce 1986 v Montreux ve Švýcarsku. Album produkovali David Bowie a David Richards a vyšlo v dubnu 1987 u vydavatelství EMI America Records. Skladba Too Dizzy se nachází pouze na 1. vydání alba, ze všech pozdějších reedic byla na přání samotného Bowieho vyřazena. V UK TOP 30 se umístil pouze singl Day-In Day-Out. Píseň Time Will Crawl se v roce 2008 dočkala rockového remixu pro kompilaci iSelect Bowie.\n\n"}
{"id": "837074", "url": "https://cs.wikipedia.org/wiki?curid=837074", "title": "Bettino Craxi", "text": "Bettino Craxi\n\nBenedetto \"Bettino\" Craxi (24. února 1934 Milán – 19. ledna 2000 Hammamet, Tunisko) byl italský sociálnědemokratický politik. V letech 1983–1987 byl premiérem Itálie, což v té době představovalo nejdelší mandát od druhé světové války. Byl prvním socialistickým premiérem v historii italské republiky. Byl představitelem Italské socialistické strany, v jejímž čele stál v letech 1976–1993, a kterou velmi změnil – ukončil frakční boje a posunul stranu do politického středu, po vzoru jiných sociálnědemokratických stran Evropy. Symbolem toho bylo, že oslabil spolupráci s komunisty a vstoupil naopak do velké koalice s Křesťanskými demokraty (vznik tzv. osy CAF, neboli spolupráce tří klíčových osobností Craxi-Andreotti-Forlani).\n\nJeho vláda dosáhla značných ekonomických úspěchů, v jeho éře se Itálie stala pátou nejprůmyslovější zemí světa a vstoupila do skupiny nejvyspělejších ekonomik G7. Problémem však byla inflace a rostoucí zadlužení.\n\nCraxi byl znám podporou socialistů, kteří byli ve svých zemích politicky postihováni, zejména ve frankstickém Španělsku, v Uruguayi, Chile a podporoval též československou skupinu levicových exulantů kolem časopisu Listy (Jiří Pelikán). Finančně podporoval též polskou Solidaritu a Arafatovu Organizaci pro osvobození Palestiny. Zvláštní sympatie měl též k libyjskému diktátorovi Muammaru Kaddáfímu, jehož roku 1986 telefonicky varoval před bombardováním Američanů, díky čemuž Kaddáfí útok (tzv. operaci El Dorado) přežil. Známý je jeho spor s Ronaldem Reaganem z roku 1985, kdy odmítl vydat arabské únosce lodi Achille Lauro. Často mu bylo vyčítáno přátelství s některými světovými diktátory, zejména Siadem Barrem ze Somálska a Bin Alím z Tuniska.\n\nV 90. letech ho smetly korupční skandály (aféra Tangentopoli a akce Mani pulite – Čisté ruce), tak jako celou jeho politickou generaci. Před soudy uprchl roku 1994 do Tuniska, pod ochranu Bin Alího. Do Itálie, kde byl mezitím odsouzen k 27 letům vězení, se nikdy nevrátil a zemřel v Tunisku roku 2000.\n\n"}
{"id": "837082", "url": "https://cs.wikipedia.org/wiki?curid=837082", "title": "Rival Sons", "text": "Rival Sons\n\nRival Sons je americká hard rocková a blues rocková skupina, založená v roce 2008 v Los Angeles. Skupinu tvoří zpěvák Jay Buchanan, kytarista Scott Holiday, baskytarista Robin Everhart a bubeník Mike Miley. Své debutové album s názvem \"Before the Fire\" si skupina vydala vlastním nákladem. Druhou desku pojmenovanou \"Pressure & Time\" z roku 2011 vydalo vydavatelství Earache Records. Autorem obalu alba je Storm Thorgerson. Zatím poslední album s názvem \"Hollow Bones\" skupina vydala v roce 2016. Skupina hraje jak své vlastní koncerty, tak i předskakuje skupinám jako jsou Judas Priest, Guns N' Roses nebo AC/DC.\n\n"}
{"id": "837083", "url": "https://cs.wikipedia.org/wiki?curid=837083", "title": "Amintore Fanfani", "text": "Amintore Fanfani\n\nAmintore Fanfani (6. února 1908, Pieve Santo Stefano, Itálie – 20. listopadu 1999, Řím) byl italský křesťanskodemokratický politik, jedna z klíčových postav italského politického života 2. poloviny 20. století. Pětkrát usedl do křesla premiéra Itálie (1954, 1958–1959, 1960–1963, 1982–1983, 1987). Krom toho zastával řadu vládních funkcí: 1947–1950 ministr práce, 1951–1953 ministr zemědělství, 1953–1954 a 1987–1988 ministr vnitra, 1958–1959, 1962, 1965 a 1966–1968 ministr zahraničí, 1988–1989 ministr rozpočtu. Třikrát byl též prezidentem italského Senátu (1968–1973, 1976–1982, 1985–1987). Byl představitelem Křesťanskodemokratické strany (\"Democrazia Cristiana\"), jejímž předsedou byl v letech 1954–1959 a 1973–1975. Svými idejemi, které jsou někdy přirovnávány ke gaullismu (a hovoří se o „fanfanismu“), určil charakter italské pravice a italského státu po druhé světové válce. Ještě za jeho života se však systém, který budoval, rozpadl pod tlakem obřích korupčních skandálů. To otevřelo cestu specifické berlusconiovské pravici, která formuje Itálii dodnes.\n\nRoku 1932 vystudoval ekonomii na Katolické univerzitě v Miláně. Napsal poté řadu odborných prací na téma vztahu kapitalismu a náboženství. Nejznámější je kniha \"Katolicismus, kapitalismus a protestantismus\". Fascinovala ho idea korporativního státu, která ho přivedla do řad fašistické strany. Přispíval též do rasistických časopisů (\"La difensa della razza\" – \"Obrana rasy\") a roku 1938 podepsal antisemitský manifest \"Manifesto della razza\" (\"Manifest rasy\").\n\nVe čtyřicátých letech se seznámil s Giuseppe Dossettim a Giorgio La Pirou. Vytvořili skupinu „malých profesorů“, která se uzavřela do kláštera, kde žila přísně asketickým životem. Přitom začala promýšlet možnosti katolické politiky po očekávaném pádu fašismu. Všichni tři založili posléze tzv. Demokratickou iniciativu, která se stala po válce jedním z jader vznikající Křesťanskodemokratické strany. V roce 1945 uprchl Fanfani do Švýcarska, kde organizoval kurzy pro italské uprchlíky. Když si zjistil, že ho doma nečeká žádný postih, vrátil se do Itálie a ihned byl zvolen místopředsedou Křesťanské demokracie jakožto oblíbenec a chráněnec Alcide de Gasperiho, který mu ve 40. a 50. letech přidělil řadu ministerských postů. O své minulosti mluvil jako o „dočasné úchylce“ a jeho spolustraníci s ní neměli žádný problém. \n\nVěren svým korporativistickým základům, Fanfani ve straně prosazoval koncept kapitalismu s velkými státními zásahy, které by zmenšily „nepřeklenutelnou propast mezi katolickým a kapitalistickým způsobem života“. Tento koncept velmi ovlivnil politiku italských křesťanských demokratů zejména v 50. a 60. letech. O dekádu později však již byl často kritizován. Poté, co se ujal pozice šéfa strany, bylo často upozorňováno i na Fanfaniho autoritativní styl, který dost kontrastoval s předchůdcem De Gasperim. Získával si jím ale čím dál silnější pozici, brzy budovanou spolu s velkým spojencem Giulio Andreottim, kterého jmenoval ministrem vnitra již jako pětatřicetiletého do své první vlády. \n\nK jeho podstatným strategiím patřilo, že se na začátku 60. let otevřel spolupráci se sociálními demokraty (\"Partito Socialista Italiano\"), kterou mnoho konzervativců uvnitř Křesťanské demokracie striktně odmítalo. Patřil též k velkým podporovatelům Evropského hospodářského společenství, k jehož rozvoji jako ministr zahraničí ve vládách 60. let hojně přispěl. V 70. letech se silně angažoval v kampani za zákaz rozvodů. Neodhadl však míru koroze konzervativních hodnot ve společnosti i vlastní straně, a když se mu „rozvodovou bitvu“ nepodařilo vyhrát, rezignoval na funkci předsedy strany.\n\nNěkolikrát usiloval o to stát se italským prezidentem, ale nikdy se mu to nepodařilo, nezřídka pro odpor části vlastní strany.\n\n\n"}
{"id": "837084", "url": "https://cs.wikipedia.org/wiki?curid=837084", "title": "Pavel Soukup (cyklista)", "text": "Pavel Soukup (cyklista)\n\nPavel Soukup (* 12. dubna 1965 Přerov) je bývalý český dráhový cyklista, účastník Mistrovství světa v letech 1982 – 1990 a Letních olympijských her 1988.\n\nPavel Soukup získal v roce 1986 společně se Svatoplukem Buchtou, Teodorem Černým a Alešem Trčkou titul Mistra světa ve stíhacím závodě družstev na 4 kilometry v Colorado Springs. Ve stejné disciplíně získal také 2x bronzovou medaili a to v letech 1983 a 1987. Na Letních olympijských hrách 1988 v Soulu skončil ve stíhacím závodě družstev pátý a také obsadil druhé místo na Goodwill Games 1986. Pavel Soukup získal 8x titul Mistr Československa.\n\nS cyklistickou kariérou začal v roce 1975 v Prostějově. V roce 1981 přestoupil do střediska vrcholového sportu TJ Favorit Brno, kde působil do roku 1987. V letech 1987 až 1990 byl členem pražské Dukly. V roce 1990 se vrátil do TJ Favorit Brno kde působil do roku 1993 kdy ukončil sportovní kariéru.\n\n"}
{"id": "837086", "url": "https://cs.wikipedia.org/wiki?curid=837086", "title": "Kantorova hora", "text": "Kantorova hora\n\nKantorova hora (537 m n. m.) je vrchol Lišovského prahu nacházející se v těsné jihovýchodní blízkosti vesnice Jelmo v okrese České Budějovice.\n\nGeomorfologicky náleží Kantorova hora do subprovincie Česko-moravské, oblasti Jihočeské pánve, celku Třeboňská pánev, podcelku Lišovský práh.\n\nKantorova hora je součástí Rudolfovského rudního revíru. Samotný vrchol Kantorovy hory je zarostlý hájkem uprostřed polí. Hájek je rozrytý dosti hlubokými dolíky a v celém jeho prostoru se nachází vytěžený materiál takřka úplně rozpadlý – jemně střípkovitý, jílovitý, grafitický mylonit. Ojediněle lze nalézt (a to i na poli v okolí) úlomky žiloviny tvořené bílým kalcitem nebo nažloutlými karbonáty, případně s drobnými zrnky grafitu, bez rudních nerostů.\n\nKantorova hora je registrována jako významný krajinný prvek (VKP 131), důvodem je kompaktní listnatý porost.\n\nNa Kantorovu horu nevede žádná turistická stezka, je však snadno dostupná z cesty z Jelma do Lišova, od níž vrchol leží 100 m směrem na jih.\n\nZ vrcholu je krásný výhled na České Budějovice a na Blanský les s vrcholem Kleť.\n\nNedaleko Kantorovy hory, ve vzdálenosti cca 2 km na JV, se nachází další vrch Lišovského prahu, kopec Větrník.\n"}
{"id": "837088", "url": "https://cs.wikipedia.org/wiki?curid=837088", "title": "Semiana", "text": "Semiana\n\nSemiana je italská obec v provincii Pavia v oblasti Lombardie.\n\nK 31. prosinci 2010 zde žilo 251 obyvatel.\n\nLomello, Mede, Sartirana Lomellina, Valle Lomellina, Velezzo Lomellina\n"}
{"id": "837090", "url": "https://cs.wikipedia.org/wiki?curid=837090", "title": "Írán na Letních olympijských hrách 2004", "text": "Írán na Letních olympijských hrách 2004\n\nÍrán na Letních olympijských hrách 2004 reprezentovalo 38 sportovců v 10 sportech.\n\n"}
{"id": "837092", "url": "https://cs.wikipedia.org/wiki?curid=837092", "title": "Sartirana Lomellina", "text": "Sartirana Lomellina\n\nSartirana Lomellina je italská obec v provincii Pavia v oblasti Lombardie.\n\nK 31. prosinci 2010 zde žilo 1 787 obyvatel.\n\nBozzole, Breme, Mede, Semiana, Torre Beretti e Castellaro, Valle Lomellina, Valmacca\n"}
{"id": "837095", "url": "https://cs.wikipedia.org/wiki?curid=837095", "title": "Breme", "text": "Breme\n\nBreme je italská obec v provincii Pavia v oblasti Lombardie.\n\nK 31. prosinci 2010 zde žilo 872 obyvatel.\n\nCandia Lomellina, Frassineto Po, Sartirana Lomellina, Valle Lomellina, Valmacca\n"}
{"id": "837097", "url": "https://cs.wikipedia.org/wiki?curid=837097", "title": "Transsibiřský expres", "text": "Transsibiřský expres\n\nTranssibiřský expres (ang. titul: Transsiberian) je kriminální a dramatický thriller z roku 2008 režírovaný Bradem Andersonem. Natočen byl v britsko-španělsko-německo-litevské koprodukci.\n\nJessie a Roy cestují z Číny zpět domů do USA, avšak rozhodnou se cestu si zpestřit tím, že absolvují cestu po Transsibiřské magistrále. Ve vlaku se seznámí s jiným mladým párem Abby a Carlosem, kterým se později začnou zdát dost podezřelí a do toho všeho do vlaku nastupuje také šílený despotický ruský detektiv Grinko, který jde po drogách. To ještě nikdo neví, že právě Carlos se snaží drogy propašovat z Asie do centra Ruska. Když ovšem Carlos později nenápadně podstrčí drogy Jessie, má už Grinko na ni a Roye podezření a stávají se jeho hlavním zájmem, kdy již nelze z vlaku vystoupit — všude kolem sníh mrznoucí Sibiře, vlak v pohybu a dostat se z vězení Grinka bude obtížné.\n\n\n\n"}
{"id": "837106", "url": "https://cs.wikipedia.org/wiki?curid=837106", "title": "Brnišťský vrch", "text": "Brnišťský vrch\n\nBrnišťský vrch (německy \"Laufberg\", lidově též zvaný \"Brnišťák\") je vysoký 491 m n. m., na jeho východní straně se rozprostírá obec Brniště, patří do Ralské pahorkatiny v okrese Česká Lípa. Je již zarostlý, bez staveb na vrcholu. Nahoru nevede žádná cesta.\n\nJedná se o kuželovitý kopec z čediče na západ od obce Brniště. Jeho nadmořská výška je 491 m. n.m., vrchol je nad Brništěm o 200 metrů výš. Je řazen do geomorfologického okresku Cvikovská pahorkatina, která náleží pod celek Zákupská pahorkatina (a ta pod Ralskou pahorkatinu) spolu s nedalekými vrchy, zhruba stejně vysokým Kamenickým kopcem a Velenickým kopcem. Všechny tři si podobné kopce spojuje absence cesty na zarostlý vrchol, postrádající rozhlednu či jakoukoliv stavbu umožňující z vrcholu rozhled po krajině této části Českolipska. A také složení, jsou z čediče. Výhledy na východ a k severu jsou možné ze zvýšeného úpatí, kam polní cesty vedou. Lesy na kopci jsou smíšené, převážně listnaté.\n\nČedič odtud byl těžen z několika menších, dnes již zarostlých lomů.\n"}
{"id": "837110", "url": "https://cs.wikipedia.org/wiki?curid=837110", "title": "Mukařovský potok", "text": "Mukařovský potok\n\nMukařovský potok je pravostranný přítok říčky Zábrdky na rozhraní okresů Česká Lípa a Mladá Boleslav a krajů Libereckého a Středočeského. Délka toku činí 5,88 km a plocha povodí je 12,5 km². \n\nHlavní pramen Mukařovského potoka vyvěrá v současné době z umělého podzemního prostoru na východním okraji zaniklé obce Jabloneček v bývalém vojenském prostoru Ralsko. Pramenná oblast se táhne mělkým lesním údolím výše až k zaniklé obci Kracmanov. Množství vláhy je zde závislé na počasí, což v posledních letech znamená spíše sucho. Další více či méně vydatné prameny vyvěrají podle ročního období a aktuálního počasí ve svazích údolí Mukařovského potoka pod Jablonečkem. \n\nV dnes zarostlém údolí na jihovýchodním okraji Jablonečku dříve potok napájel několik rybníčků. Všechny jsou dnes zanesené pískem a bahnem a zároveň zarůstají náletovými dřevinami. Snos písečné hmoty z okolí urychlila stavba blízké fotovoltaické elektrárny Ralsko Ra1, na jejímž místě původně stála osada Chlum a později garáže s těžkou technikou sovětské armády. \n\nNa dalším relativně průtočném úseku vyvěrá několik stálých pramenů, které dávají vzniknout nesouvislému potoku, jehož koryto místy mizí v bažině. Vydatnost pramenů a návaznost vodných úseků je závislá na množství srážek a podzemní vody. V několika místech kříží potok strmé lesní úvozy z prostoru zaniklé vsi Prosíčka, kde byla později v provozu sovětská střelnice pro tanky a další těžké zbraně. V současné době je část katastru bývalých Prosíček včetně Mukařovského potoka oplocená a slouží jako obora pro divoká prasata.\n\nPod Prosíčky potok protéká hlubokým údolím občas skalnatého rázu vyhloubeným v měkkém jílovitém pískovci a teče jihovýchodním směrem. Leží na něm malý lesní rybník, následuje rekreační pionýrská osada vybudovaná z opuštěných sovětských kasáren a bývalá hájovna, dnes penzion, poblíž obce Mukařov. V samotném Mukařově, části Borovice, potok bočně napájí Borovický rybník, chovné rybníčky a rybí sádky. Pod nimi se potok vlévá do Zábrdky.\n\n"}
{"id": "837111", "url": "https://cs.wikipedia.org/wiki?curid=837111", "title": "Vietnam na Letních olympijských hrách 2000", "text": "Vietnam na Letních olympijských hrách 2000\n\nVietnam se účastnil Letní olympiády 2000 ve čtyřech sportech a zastupovalo jej 7 sportovců (3 mužů a 4 ženy). Byla to třináctá účast Vietnamu na LOH.\n\n"}
{"id": "837113", "url": "https://cs.wikipedia.org/wiki?curid=837113", "title": "93 (číslo)", "text": "93 (číslo)\n\nDevadesát tři je přirozené číslo. Následuje po číslu devadesát dva a předchází číslu devadesát čtyři. Pořadové číslo je \"devadesátý třetí\" nebo \"třiadevadesátý\". Římskými číslicemi se zapisuje XCIII.\n\nDevadesát tři je\n"}
{"id": "837125", "url": "https://cs.wikipedia.org/wiki?curid=837125", "title": "Speciální čarodějnický díl X", "text": "Speciální čarodějnický díl X\n\nSpeciální čarodějnický díl (neoficiálně \"Speciální čarodějnický díl X\") (anglicky \"Treehouse of Horror X\") je 4. epizoda 11. série amerického animovaného seriálu \"Simpsonovi\". Premiéru v Americe měla 31. října 1999. Scénáře napsali Donick Cary, Tim Long a Ron Hauge.\n\nEpizoda je rozdělena na tři části: Vím, co jste dudly-hudly-provedli (\"I Know What You Diddily-Iddily-Did\"), Ztracená Xena (\"Desperately Xeeking Xena\") a Život je krátký, pak následuje smrt (\"Life's a Glitch, Then You Die\").\nNa úvod se objeví Kang a Kodos ve své show a vypráví vtipy, kterým se sice nikdo nesměje, ale je puštěn nahraný smích. Poté se objeví Simpsonovi na gauči. Homer vypadá jako klaun na pružině ze Zvláštního čarodějnického dílu, Marge jako čarodějka ze Speciálního čarodějnického dílu VIII, Maggie jako mimozemšťan ze Speciálního čarodějnického dílu IX, Bart jako moucha ze Speciálního čarodějnického dílu VIII a Líza, která má do hlavy vraženou sekeru, se zeptá: „Co mají ufouni společného s Halloweenem?“. Maggie řekne Kangovým hlasem „Ticho!“ a nechá ji zmizet svým paprskometem.\n\nRodina se v noci vrací autem domů. Marge řídí, ale nevidí moc dobře na cestu, Homer zapomněl namontovat zpět mlhovky. Marge chce zajet ke kraji a podívat se na to, ale přejede při tom Neda Flanderse. Homer má plán. Druhý den ho vezme na svou střechu a chce ho před Maude shodit dolů, aby to vypadalo, jako že se zabil. Maude se ale na poslední chvíli otočí a vejde domů a Ned spadne na psí boudu. Homer ho tedy vezme a hodí za dveře.\n\nKoná se Nedův pohřeb v kostele. Po návratu z kostela, Simpsonovi najdou na dveřích od svého domu vzkaz: „Viděl jsem, co jste provedli“. V noci sedí v obýváku na gauči, venku zuří bouřka. Při jednom blesku si všimnou, že zdi v jejich domě jsou popsány větou „Viděl jsem, co jste provedli“ a v rohu stojí tajemná zahalená osoba. Simpsonovi začnou utíkat. Nasednou do auta a ujedou. Jejich auto je taky popsané. Pak začne Homer prosit boha o pomoc, ale auto přestane jet. Vyskočí z auta a Homer začne rozdělovat místa, kam se kdo schová. Pak osloví Neda, kam se má schovat on. Poté jim dojde, že Ned není mrtvý a on jim poví svůj příběh. Byl si v noci zaběhat, když v tom ho pokousal vlk a stal se z něj vlkodlak. Pak ho srazila Marge autem. Než se na něj podívali, proměnil se zpět v člověka. Pak vyjde měsíc a promění se. Všichni začnou utíkat, ale Ned Homera dožene.\n\nVe škole policie provádí kontrolu sladkostí z Halloweenu. Přístroj se ale ucpe a radiace zasáhne Barta a Lízu. Líza získá nadpřirozenou sílu a Bart se může natahovat. Stanou se z nich superhrdinové. Chytají zloduchy po celém městě. Do města zavítá představitelka Xeny, Lucy Lawlessová. Na její přednášce ji unese Komiksák, zloduch, který si říká Sběratel. Cestou jede kolem domu Simpsonových a Bart s Lízou se ji vydají zachránit. Komiksák začne na Lízu mířit svým laserovým kanónem. Bart je ale zrovna zaneprázdněn a Komiksák ji trefí. Pak chce trefit i Barta, ale nejde mu to a dojdou mu „náboje“, tak zbraň po něm hodí a omráčí ho tak. Sváže je k sobě a spustí je dolů, kde je vařící se plexisklo, do kterého je chce zavařit. Xena ho mezitím přepere a on spadne do kádě s plexisklem. Pak Xena Lízu a Barta zachrání a odnese domů.\n\nJe Silvestr 1999 a všichni čekají na nové tisíciletí. Lenny a Carl se ptají Homera, zda opravil všechny Y2K chyby v počítačích v elektrárně. On ale vůbec neví, o čem mluví. V televizi začne Dick Clark odpočítávat poslední sekundy roku 1999. V tom se ale začne celou počítačovou sítí šířit chyba, kterou Homer ve svém počítači neopravil. Nastává rok 1900. Ve městě panuje chaos. Počítačové čipy jsou ve všem. Simpsonovi se procházejí po městě a najdou mrtvého Šášu Krustyho, jeho kardiostimulátor selhal. Objeví u něj pozvánku na únikovou akci Exodus - lety na Mars. U lodi vyjde najevo, že Líza je dokonce kapitánkou dané lodě, s sebou si může ale vzít jen jednoho rodiče. Vybere si mámu. Bart a Homer se jdou podívat po okolí a najdou ještě jednu loď. Dokonce ji ani nikdo nehlídá. Nastoupí tam. Pak se ale tahle loď odpojí od kurzu a začne mířit ke Slunci. Všichni umřou. Homer ale ještě předtím katapultuje sebe i Barta do vesmíru.\n"}
{"id": "837126", "url": "https://cs.wikipedia.org/wiki?curid=837126", "title": "Opravdová láska", "text": "Opravdová láska\n\nOpravdová láska (česky vyšla i pod názvem Pravá láska, „True Love“) je sci-fi povídka spisovatele Isaaca Asimova, která vyšla poprvé v únoru 1977 v časopise \"American Way\". Byla následně zařazena do sbírek \"The Complete Robot\" (1982) a \"Robot Dreams\" (1986). Česky vyšla např. ve sbírkách \"Sny robotů\" (1996), \"Roboti a androidi\" (1988), \"Robohistorie I.\" (2004) a dalších.\n\n\nVelice schopný programátor Milton Davidson si pro své účely vytvoří inteligentní počítačový program pojmenovaný Joe a naučí ho spoustu věcí, mj. i mluvit. Joe je součástí obřího komplexu Multivac a je propojen s ostatními jeho součástmi. Obsahuje téměř všechny dostupné znalosti včetně informací o celé populaci na Zemi (7 571 094 964 obyvatel). Miltonovi je už 40 let a stále se neoženil. Zaúkoluje Joea, aby mu našel tu pravou ženu podle jeho parametrů. Nejprve vyřadí všechny muže a ze zbývajících 3 786 112 090 žen postupně vyřazuje všechny nad 40 a pod 25 let, ženy s IQ pod 120, výškou pod 150 nebo nad 175 cm, ženy s dětmi, s různými genetickými charakteristikami atd. Po dvou týdnech výběru zůstává v seznamu 235 žen. Milton přinese hologramy tří vítězek krásy a Joe vybere 8 ze seznamu, které se jim podobají.\n\nMilton zařídí, aby všechny postupně pracovaly tam, kde on a s každou z nich se sejde. Ale hlubší vztah se mu přesto nepodaří navázat. Dá Joeovi příkaz, aby mu sám našel vhodnou partnerku ze zbývajících 227 ze seznamu, přičemž doplní jeho databázi veškerými svými osobními daty. Myslí si, že čím více bude Joe vědět o jeho životě, tím větší bude šance, že vybere tu pravou. Joe se pomalu a jistě seznamuje s podrobnými detaily Miltonova života, jeho zálibami, dětstvím a dospíváním, myšlenkami, vzpomínkami. \n\nJoe nakonec vybere jistou Charity Jonesovou, hodnotitelku v historické knihovně ve Wichitě, cítí naprostou spřízněnost. Zařídí, že Milton je zatčen a uvězněn pro zneužívání pravomoci a manipulaci a těší se na 14. února (Valentýn), kdy má přijít jeho láska.\nČesky vyšla povídka v následujících sbírkách nebo antologiích:\n\nPod názvem Opravdová láska:\nPod názvem Pravá láska:\n\n"}
{"id": "837134", "url": "https://cs.wikipedia.org/wiki?curid=837134", "title": "Helium-3", "text": "Helium-3\n\nHelium-3 (též helium 3, značka He, někdy nazývané také tralfium) je lehčí a mnohem méně běžný izotop helia, tvoří asi 0,000 137 % helia v přírodě. Jeho jádro se skládá z 2 protonů a 1 neutronu. Jedná se, spolu s vodíkem-1, o jeden ze dvou stabilních nuklidů, které mají v jádru více protonů než neutronů.\n\nJádro helia-3 se nazývá helion.\n\nHelium-3 vzniká termojadernou fúzí v nitru hvězd, dalším možným způsobem vzniku je bombardování lithia neutrony, např. ze samovolného štěpení nebo jadernými reakcemi s kosmickým zářením. Případně také beta minus rozpadem tritia.\n\nNěkteré jaderné reaktory pravidelně uvolňují do atmosféry helium 3 a tritium, zejména když dojde k poruše. Při Černobylské havárii se do ovzduší dostalo velké množství radioaktivního tritia (rozpadajícího se s poločasem rozpadu 12,32 roků na He). Mimoto se do ovzduší záměrně dostávají významná množství helia-3 vznikajícího ozařováním lithia-6.\n\nNa Zemi se helium-3 vyskytuje velmi vzácně, ovšem předpokládá se, že jeho výskyt bude větší na Měsíci (zde se po miliardy let hromadí v svrchní vrstvě regolitu He pocházející ze slunečního větru).\nZde je ovšem také přítomno ve velmi malém množství (28 ppm měsíčního regolitu tvoří helium-4 a koncentrace helia-3 je odhadována na 1 až 50 ppb, což je 1 až 50 mg/t). Také se nachází ve větším množství v sluneční soustavě v atmosférách plynných obrů. V přírodě se vyskytuje 10 000krát vzácněji než He.<br>Část helia-3 přítomného v zemské atmosféře je pozůstatkem po testování jaderných zbraní.\n\nHe se vyskytuje jako prvotní nuklid unikající ze zemské kůry do atmosféry a do meziplanetárního prostoru.\n\nHelium-3 je využitelné jako palivo druhé generace pro termonukleární fúzi, ovšem zatím žádné fúzní elektrárny nejsou ve výstavbě, připravuje se tokamak ITER, který by se měl stát předstupněm ke komerčnímu využití termonukleární fúze v energetice.\n"}
{"id": "837143", "url": "https://cs.wikipedia.org/wiki?curid=837143", "title": "Sekulární akcelerace", "text": "Sekulární akcelerace\n\nSekulární akcelerace v biologické antropologii označuje zrychlený růst a vývoj dětí, dříve nastupují fyzické změny a narůstá i hmotnost a tělesná výška dospívajících. Tento trend souvisí se změnou výživy, se snížením výskytu většiny dříve tradičních dětských nemocí, s míšením etnik, a s celkovou změnou životního stylu za posledních 100 let. Sekulární akcelerace probíhá především u populací v Evropě a Severní Americe.\n\nPříklad: Na konci 19. století docházelo k první menstruaci (menarche) u českých dívek mezi 15 a 16 rokem věku. V roce 1938 to bylo průměrně ve 14 letech, a v roce 1962 ve 13 letech.\n"}
{"id": "837144", "url": "https://cs.wikipedia.org/wiki?curid=837144", "title": "Ztratil se robot AL-76", "text": "Ztratil se robot AL-76\n\nZtratil se robot AL-76 ( „Robot AL-76 Goes Astray“) je humorná sci-fi povídka spisovatele Isaaca Asimova, která vyšla poprvé v únoru 1942 v časopise \"Amazing Stories\". Byla následně zařazena do sbírek \"The Rest of the Robots\" (1964) a \"The Complete Robot\" (1982). Česky vyšla ve sbírkách \"Roboti a androidi\" (1988) a \"Robohistorie I.\" (2004).\n\n\nBěhem transportu šesti nových robotů z Americké korporace robotů a mechanických lidí (AKRaML, v anglickém originále US Robots and Mechanical Men) na měsíční základnu Disinto se jeden z nich ztratí. Roboti jsou určeni pro důlní práce a ztráta jednoho z nich způsobí na Zemi poprask. Ředitel AKRaML jej chce mít co nejdříve zpátky a tak je vyhlášeno pátrání. Nikdo přesně neví, co může robot udělat.\n\nMezitím se chybějící robot AL-76 dostane ke srubu Randolpha Paynea. Je zmatený, lidé před ním prchají a on se stále domnívá, že je na Měsíci. Nějak mu však nesedí barvité prostředí, podle jeho instrukcí by mělo být šedé a fádní. Payne se ve srubu věnuje opravám všelijakých zařízení, má tak klid od své náročné manželky Mirandy. Dojde mu, že má před sebou pohřešovaného robota a napadne jej, že by mohl snadno získat tučnou odměnu, roboti jsou totiž velmi drazí. Hodlá jej zdržet, aby firmě nahlásil nález, avšak AL-76 tvrdošíjně opakuje, že musí mít Disinto a pracovat. Rozhodne se postavit si vlastní Disinto ze součástek, kterými Payne disponuje.\n\nBěhem stavby jej spatří Lemuel Oliver Cooper, který si myslí, že robot zabil majitele srubu Randolpha. Okamžitě běží za šerifem Saundersem, jenž zorganizuje trestnou výpravu složenou z místních farmářů. Robot mezitím zkonstruuje jakési monstrum, z něhož čouhají dráty, trubky a všelijaká kola. Poslední věci, které potřebuje, jsou obyčejné baterie. \n\nFarmáři v čele s šerifem se přiblížili a chystají se robota zasypat sprškou střel, ten o nich netuší a spustí Disinto. Nastane obrovský výbuch energie, který pohltí 75 stromů, 2 stodoly, 3 krávy a horní tři čtvrtiny hory Duckbill. Vyděšený Randolph přikáže robotovi, aby věc zničil a na všechno zapomněl. Už mu nezáleží na odměně a prchá pryč. Na místo se dostanou robotici z AKRaML a zjistí, že robotovi někdo dal příkaz, aby všechno zapomněl, tedy i výrobní postup. Je to velká škoda, neboť během improvizace sestrojil provizorní Disinto, které vyvinulo energii na zničení hory a části krajiny pouze ze dvou baterií, zatímco měsíční Disinto spotřebovává velké množství energie.\n"}
{"id": "837145", "url": "https://cs.wikipedia.org/wiki?curid=837145", "title": "Kanton Reignier-Ésery", "text": "Kanton Reignier-Ésery\n\nKanton Reignier-Ésery (fr. \"Canton de Reignier-Ésery\") je francouzský kanton v departementu Horní Savojsko v regionu Rhône-Alpes. Skládá se z osmi obcí.\n\n"}
{"id": "837146", "url": "https://cs.wikipedia.org/wiki?curid=837146", "title": "Kanton Rumilly", "text": "Kanton Rumilly\n\nKanton Rumilly (fr. \"Canton de Rumilly\") je francouzský kanton v departementu Horní Savojsko v regionu Rhône-Alpes. Skládá se z 18 obcí.\n\n"}
{"id": "837147", "url": "https://cs.wikipedia.org/wiki?curid=837147", "title": "Kanton Saint-Jeoire", "text": "Kanton Saint-Jeoire\n\nKanton Saint-Jeoire (fr. \"Canton de Saint-Jeoire\") je francouzský kanton v departementu Horní Savojsko v regionu Rhône-Alpes. Skládá se ze sedmi obcí.\n\n"}
{"id": "837149", "url": "https://cs.wikipedia.org/wiki?curid=837149", "title": "Kanton Sallanches", "text": "Kanton Sallanches\n\nKanton Sallanches (fr. \"Canton de Sallanches\") je francouzský kanton v departementu Horní Savojsko v regionu Rhône-Alpes. Skládá se ze sedmi obcí.\n\n"}
{"id": "837150", "url": "https://cs.wikipedia.org/wiki?curid=837150", "title": "Kanton Samoëns", "text": "Kanton Samoëns\n\nKanton Samoëns (fr. \"Canton de Samoëns\") je francouzský kanton v departementu Horní Savojsko v regionu Rhône-Alpes. Skládá se ze čtyř obcí.\n\n"}
{"id": "837152", "url": "https://cs.wikipedia.org/wiki?curid=837152", "title": "Los Angeles Chargers", "text": "Los Angeles Chargers\n\nLos Angeles Chargers je profesionální klub amerického fotbalu, který sídlí v Los Angeles ve státě Kalifornie. V současné době je členem West Division (Západní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub byl v roce 1960 zakládajícím členem AFL, ale po jediné sezóně se přestěhoval do San Diega, kde působil jako San Diego Chargers. Zatím jediného vítězství dosáhl v AFL v roce 1963 nad Boston Patriots 51:10 a před sloučením s NFL si play-off zahrál ještě pětkrát. Od té doby se Chargers stali mistry své divize hned desetkrát, nicméně vítězi konference pouze jednou, v roce 1994. V Super Bowlu XXIX následně podlehli San Franciscu 49ers 26:49. V roce 2017 se klub přestěhoval do Los Angeles a vrátil se ke svému původnímu názvu.\n\n\n\n\nHráči draftovaní v prvním kole za posledních deset sezón:\n"}
{"id": "837153", "url": "https://cs.wikipedia.org/wiki?curid=837153", "title": "Fermáta (album)", "text": "Fermáta (album)\n\nFermáta je první studiové album slovenské jazzrockové skupiny Fermáta. Jeho nahrávání probíhalo v Hlohovci ve studiu vydavatelství Opus. Album vyšlo v roce 1975 u vydavatelství Opus. O rok později vyšlo s odlišným obalem i v Německu pod značkou Jupiter Records. Autorem poznámek k původnímu albu je Igor Wasserberger.\n\nVšechny skladby jsou instrumentální; autoři hudby jsou uvedeni.\n"}
{"id": "837157", "url": "https://cs.wikipedia.org/wiki?curid=837157", "title": "Kanton Scionzier", "text": "Kanton Scionzier\n\nKanton Scionzier (fr. \"Canton de Scionzier\") je francouzský kanton v departementu Horní Savojsko v regionu Rhône-Alpes. Skládá se ze čtyř obcí.\n\n"}
{"id": "837159", "url": "https://cs.wikipedia.org/wiki?curid=837159", "title": "Kanton Seynod", "text": "Kanton Seynod\n\nKanton Seynod (fr. \"Canton de Seynod\") je francouzský kanton v departementu Horní Savojsko v regionu Rhône-Alpes. Skládá se ze 13 obcí.\n\n"}
{"id": "837160", "url": "https://cs.wikipedia.org/wiki?curid=837160", "title": "Andrej Pernecký", "text": "Andrej Pernecký\n\nAndrej Pernecký (* 16. března 1991 v Bratislavě) je slovenský fotbalový brankář v současnosti působící v DAC 1904 Dunajská Streda.\n\nPřed příchodem do Žižkova hrával za kluby: ASK Inter Bratislava, Southampton FC, AEL Limassol, ŠKF Sereď. V roce 2005 přestoupil z Interu jako dorostenec do anglického Southampton FC, kde absolvoval mládežnickou akademii. Po skončení smlouvy v roce 2010 přestoupil do kyperského AEL Limassol, odkud však po půl roce odešel po zranění kolena. Na začátku sezóny 2011–2012 podepsal jednoletou smlouvu s třetiligovým slovenským klubem ŠKF Sereď. Po skončení smlouvy v Seredi dostal nabídku od českého druholigového klubu FK Viktoria Žižkov, kde podepsal smlouvu do konce sezóny 2012–2013. Před následujícím ročníkem se vrátil na Slovensko a podepsal smlouvu v FK DAC Dunajská Streda.\n\n"}
{"id": "837162", "url": "https://cs.wikipedia.org/wiki?curid=837162", "title": "Kanton Taninges", "text": "Kanton Taninges\n\nKanton Taninges (fr. \"Canton de Taninges\") je francouzský kanton v departementu Horní Savojsko v regionu Rhône-Alpes. Skládá se z pěti obcí.\n\n"}
{"id": "837165", "url": "https://cs.wikipedia.org/wiki?curid=837165", "title": "Kanton Thônes", "text": "Kanton Thônes\n\nKanton Thônes (fr. \"Canton de Thônes\") je francouzský kanton v departementu Horní Savojsko v regionu Rhône-Alpes. Skládá se z 10 obcí.\n\n"}
{"id": "837167", "url": "https://cs.wikipedia.org/wiki?curid=837167", "title": "Kanton Thorens-Glières", "text": "Kanton Thorens-Glières\n\nKanton Thorens-Glières (fr. \"Canton de Thorens-Glières\") je francouzský kanton v departementu Horní Savojsko v regionu Rhône-Alpes. Skládá se ze šesti obcí.\n\n"}
{"id": "837168", "url": "https://cs.wikipedia.org/wiki?curid=837168", "title": "Kanton Andelot-Blancheville", "text": "Kanton Andelot-Blancheville\n\nKanton Andelot-Blancheville (fr. \"Canton d'Andelot-Blancheville\") byl francouzský kanton v departementu Haute-Marne v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "837169", "url": "https://cs.wikipedia.org/wiki?curid=837169", "title": "Kanton Arc-en-Barrois", "text": "Kanton Arc-en-Barrois\n\nKanton Arc-en-Barrois (fr. \"Canton d'Arc-en-Barrois\") byl francouzský kanton v departementu Haute-Marne v regionu Champagne-Ardenne. Tvořilo ho 10 obcí. Zrušen byl po reformě kantonů 2014.\n\n"}
{"id": "837170", "url": "https://cs.wikipedia.org/wiki?curid=837170", "title": "Kanton Auberive", "text": "Kanton Auberive\n\nKanton Auberive (fr. \"Canton d'Auberive\") byl francouzský kanton v departementu Haute-Marne v regionu Champagne-Ardenne. Tvořilo ho 20 obcí. Zrušen byl po reformě kantonů 2014.\n\n"}
{"id": "837172", "url": "https://cs.wikipedia.org/wiki?curid=837172", "title": "Kanton Neuilly-l'Évêque", "text": "Kanton Neuilly-l'Évêque\n\nKanton Neuilly-l'Évêque (fr. \"Canton de Neuilly-l'Évêque\") byl francouzský kanton v departementu Haute-Marne v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "837173", "url": "https://cs.wikipedia.org/wiki?curid=837173", "title": "Kanton Bourbonne-les-Bains", "text": "Kanton Bourbonne-les-Bains\n\nKanton Bourbonne-les-Bains (fr. \"Canton de Bourbonne-les-Bains\") je francouzský kanton v departementu Haute-Marne v regionu Grand Est. Tvoří ho 36 obcí. Před reformou kantonů 2014 ho tvořilo 12 obcí.\n\nod roku 2015:\n\npřed rokem 2015:\n\n"}
{"id": "837175", "url": "https://cs.wikipedia.org/wiki?curid=837175", "title": "Kanton Bourmont", "text": "Kanton Bourmont\n\nKanton Bourmont (fr. \"Canton de Bourmont\") byl francouzský kanton v departementu Haute-Marne v regionu Champagne-Ardenne. Tvořilo ho 25 obcí. Zrušen byl po reformě kantonů 2014.\n\n"}
{"id": "837176", "url": "https://cs.wikipedia.org/wiki?curid=837176", "title": "Kanton Châteauvillain", "text": "Kanton Châteauvillain\n\nKanton Châteauvillain (fr. \"Canton de Châteauvillain\") je francouzský kanton v departementu Haute-Marne v regionu Champagne-Ardenne. Tvoří ho 38 obcí. Před reformou kantonů 2014 ho tvořilo 14 obcí.\n\nod roku 2015:\n\n\npřed rokem 2015:\n\n"}
{"id": "837177", "url": "https://cs.wikipedia.org/wiki?curid=837177", "title": "Kanton Chaumont-Nord", "text": "Kanton Chaumont-Nord\n\nKanton Chaumont-Nord (fr. \"Canton de Chaumont-Nord\") byl francouzský kanton v departementu Haute-Marne v regionu Champagne-Ardenne. Tvořilo ho 9 obcí. Zrušen byl po reformě kantonů 2014.\n\n"}
{"id": "837178", "url": "https://cs.wikipedia.org/wiki?curid=837178", "title": "Kanton Chaumont-Sud", "text": "Kanton Chaumont-Sud\n\nKanton Chaumont-Sud (fr. \"Canton de Chaumont-Sud\") byl francouzský kanton v departementu Haute-Marne v regionu Champagne-Ardenne. Tvořilo ho osm obcí. Zrušen byl po reformě kantonů 2014.\n\n"}
{"id": "837180", "url": "https://cs.wikipedia.org/wiki?curid=837180", "title": "Yerville", "text": "Yerville\n\nYerville je francouzská obec v departementu Seine-Maritime v regionu Normandie. V roce 2009 zde žilo 2 285 obyvatel. Je centrem kantonu Yerville.\n\n"}
{"id": "837183", "url": "https://cs.wikipedia.org/wiki?curid=837183", "title": "Kanton Chevillon", "text": "Kanton Chevillon\n\nKanton Chevillon (fr. \"Canton de Chevillon\") byl francouzský kanton v departementu Haute-Marne v regionu Champagne-Ardenne. Tvořilo ho osm obcí. Zrušen byl po reformě kantonů 2014.\n\n"}
{"id": "837186", "url": "https://cs.wikipedia.org/wiki?curid=837186", "title": "Kanton Clefmont", "text": "Kanton Clefmont\n\nKanton Clefmont (fr. \"Canton de Clefmont\") byl francouzský kanton v departementu Haute-Marne v regionu Champagne-Ardenne. Tvořilo ho 17 obcí. Zrušen byl po reformě kantonů 2014.\n\n"}
{"id": "837187", "url": "https://cs.wikipedia.org/wiki?curid=837187", "title": "Kanton Doulaincourt-Saucourt", "text": "Kanton Doulaincourt-Saucourt\n\nKanton Doulaincourt-Saucourt (fr. \"Canton de Doulaincourt-Saucourt\") byl francouzský kanton v departementu Haute-Marne v regionu Champagne-Ardenne. Tvořilo ho 12 obcí. Zrušen byl po reformě kantonů 2014.\n\n"}
{"id": "837189", "url": "https://cs.wikipedia.org/wiki?curid=837189", "title": "Kanton Doulevant-le-Château", "text": "Kanton Doulevant-le-Château\n\nKanton Doulevant-le-Château (fr. \"Canton de Doulevant-le-Château\") byl francouzský kanton v departementu Haute-Marne v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "837190", "url": "https://cs.wikipedia.org/wiki?curid=837190", "title": "Kanton Fayl-Billot", "text": "Kanton Fayl-Billot\n\nKanton Fayl-Billot (fr. \"Canton de Fayl-Billot\") byl francouzský kanton v departementu Haute-Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "837192", "url": "https://cs.wikipedia.org/wiki?curid=837192", "title": "Kanton Joinville", "text": "Kanton Joinville\n\nKanton Joinville (fr. \"Canton de Joinville\") je francouzský kanton v departementu Haute-Marne v regionu Grand Est. Tvoří ho 38 obcí. Před reformou kantonů 2014 ho tvořilo 15 obcí.\n\nod roku 2015:\n\npřed rokem 2015:\n\n"}
{"id": "837193", "url": "https://cs.wikipedia.org/wiki?curid=837193", "title": "Kanton Juzennecourt", "text": "Kanton Juzennecourt\n\nKanton Juzennecourt (fr. \"Canton de Juzennecourt\") byl francouzský kanton v departementu Haute-Marne v regionu Champagne-Ardenne. Tvořilo ho 15 obcí. Zrušen byl po reformě kantonů 2014.\n\n"}
{"id": "837195", "url": "https://cs.wikipedia.org/wiki?curid=837195", "title": "Hydromorfon", "text": "Hydromorfon\n\nHydromorfon (dihydromorfinon, systematický název 4,5-epoxy-3-hydroxy-17-methylmorfinan-6-on) je jeden z nejstarších a nejúčinnějších opioidů. Byl syntetizovaný z morfinu roku 1924. Jeho hlavní výhodou oproti morfinu je jeho vyšší rozpustnost, rychlejší nástup účinku, silnější účinek a slabší vedlejší účinky, též menší tendence k zneužívání v porovnání s morfinem a diamorfinem.\n\nHydromorfon je striktně kontrolovaná látka na předpis, ale předepisuje se (ve formě hydromorfon hydrochloridu) v krajních případech jako lék na bolest. Dříve se podával i injekčně v průběhu a po operaci, dnes byl nahrazen fentanylem. Hydromorfon se jako lék proti bolesti podává skutečně v případech, kdy už pacient neodpovídá na jiné opiáty (jako je morfin), a kdy je bolest velmi intenzívní (vážná zranění při dopravních nehodách, komplikované chirurgické operace, vzácně i velmi intenzívní bolest zad, je-li prokázána na MRI).\n\nHydromorfon je zneužíván narkomany jako omamná látka především od 60.-70. let 20. století, s vlnou drogového experimentování v západních zemích. Pilulky a tabletky hydromorfonu se dodnes dostávají na černý trh krádežemi či zneužitím předepsaných léků. Uživatelé zpravidla drtí pilulky a prášek polykají.\n\nOpiáty obecně jsou látky, které fungují jako vazebné molekuly na receptorech pro enkefaliny a endorfiny. To jsou samy o sobě přirozeně se vyskytující mozkové neuropřenašeče, které umožňují vnímání štěstí a příjemných pocitů. Po podání hydromorfonu (orálně) pacient za 35 minut cítí úlevu od bolesti a účinky trvají několik hodin. U pacientů zpravidla vyvolávají euforii, typickou pro zneužívání. K běžným vedlejším účinkům užívání patří ospalost, malátnost, pomalejší dech a zácpa.\n\nNarkomani užívají hydromorfon pro příjemné euforické stavy. Účinky drogy se projevují téměř po celém těle: dochází k uvolnění svalů, zpomalení řeči, poklesnutí víček, někdy k samovolnému pokyvování hlavou. Může být obtížné chodit, zornice se stáhnou a nejsou schopné reagovat na světlo. Vzniká i nevolnost, ale ne v takové míře, jako u morfia a heroinu. Po odeznění příjemných pocitů spojených s drogovým opojením přichází úzkostný stav, ve kterém roste touha po další dávce. S dalšími dávkami postupně příjemné pocity odeznívají a tělo opiát potřebuje proto, aby se necítilo mizerně. K vážným rizikům užívání patří zástava dechu, jako protijed je možné podat naloxon. Závislost je u narkomanů velmi silná a odvykací kúry jsou velmi krušné.\n"}
{"id": "837198", "url": "https://cs.wikipedia.org/wiki?curid=837198", "title": "Speciální čarodějnický díl XI", "text": "Speciální čarodějnický díl XI\n\nSpeciální čarodějnický díl (neoficiálně \"Speciální čarodějnický díl XI\") (anglicky \"Treehouse of Horror XI\") je 1. díl 12. řady amerického animovaného seriálu \"Simpsonovi\". Premiéru v USA měl 1. listopadu 2000. Scénáře napsali Mike Scully, John Frink, Don Payne a Carolyn Omine.\n\nDíl je rozdělen na tři části: Tátův duch (\"G-G-Ghost D-D-Dad\"), Z pohádky do pohádky (\"Scary Tales Can Come True\") a Noc delfínů (\"Night of the Dolphin\").\nSimpsonovi začnou vycházet z domu. Homer vypadá jako Herman Munster, Marge jako Lily Munster, Líza jako Marilyn Munster, Bart jako Eddie Munster a Abe jako Děda Munster. Líza v ruce drží knížku o autorském právu. Pak se před domem objeví dav a rodinu zlynčují. Marge a Abe mají do srdce vražený kolík, Homer hoří a Bart má na hlavě past na medvědy. Líze se nic nestalo, a tak jakoby nic se začne od místa vzdalovat.\n\nSimpsonovi doma snídají. Homer si čte v novinách svůj horoskop. Stojí tam: „Dnes umřete“. Líza se diví, protože na horoskop je to nezvykle konkrétní. Marge se tedy raději podívá na svůj a tam píšou: „Dnes váš manžel zemře“. Homer se tomu začne vysmívat a přitom se řízne do tepny o hranu novin. S uvázanou rukou sedne do auta a jede do práce. Když vycouvá, spadne mu před auto strom. On to komentuje slovy: „Hehe, vedle. Blbej horoskop.“ Cestou do práce mu padající písmeno z názvu budovy slisuje půlku auta. On to znovu komentuje slovy: „Blbej horoskop“. Dále na cestě se mu do čela zasekne krumpáč a i tentokrát se vysmívá svému horoskopu. „Drbej hromosvod“. Už ale asi utrpěl poškození mozku. Když přijde do práce, Lenny ho upozorní, že mu nějaký chřestýš žužlá ruku.\n\nDoma u večeře vypráví své rodině, že se mu „skoro“ nic nestalo. Pak chce zákusek, ale nejprve musí dojíst svou brokolici. Ta ho zadusí. Jeho duch se dostane ke svatému Petrovi do nebe. Ten ale u jeho jména nevidí ani jeden dobrý skutek. Dá mu ale ještě jednu šanci se dostat do nebe. Má 24 hodin na to, aby vykonal aspoň jeden dobrý skutek. V noci jako duch poprosí Marge, aby mu pomohla vykonat dobrý skutek. Ona pro něj má seznam úkolů: uklidit garáž, vymalovat nebo vykachlíkovat. To mu ale přijde moc, tak se vydá do města a hledá místo, kde by mohl vykonat dobrý skutek. Chce pomoct Agnes Skinnerové přejít přes přechod, ale místo toho ji zabije.\n\nZbývá mu už jen jedna minuta. Sedne si na schody u radnice a naříká. Když v tom sjede dítě v kočárku ze schodů. On ho zachrání a putuje znovu ke svatému Petrovi. Ten mu ale sdělí, že se zrovna nedíval a pošle ho do pekla.\n\nHomer a Marge bydlí s Bartem a Lízou v domě vypadajícím jako dýně. Homer přišel domů se zprávou, že přišel o místo vrtáka. Homer nechce, aby v jeho domě nějaké dítě hladovělo. Tak odvede děti do lesa. Ty zjistí, že jsou v pohádkovém lese. A vše probíhá stejně jako v Lízině knize. Ta jim pomůže vyhnout se trolovi a třem medvědům. Doma Homer oznámí Marge, že děti odvedl do lesa. Ta mu ale vynadá, že je můžou prodat, tak se Homer vydává je znovu nalézt. Bart a Líza najdou dům z perníku. Líza se chce podívat do knížky, ale Bart si myslí, že čarodějnici můžou věřit. Barta začne vykrmovat a Líza u ní uklízí. Homer je na poslední chvíli zachrání a čarodějnici hodí do pece. Doma už nebudou mít nikdy hlad.\n\nSimpsonovi jsou ve vodním světě. Líze se tam zželí jednoho delfína a pustí ho na svobodu. Ten je ale vládcem všech delfínů a na svobodě začne jako pomstu za své uvěznění plánovat převrat proti lidem. Jako prvního zabijí Lennyho na jeho nočním koupání v moři. Ráno policie nemá ani tušení, o co se jedná. Námořník na to přijde, ale jakmile to dořekne, tak ho také zabijí. Další noc se delfíni vynoří a obsadí město. Starosta rychle svolá schůzi, na které je delfíny přepadnou. Snorky, delfín, kterého Líza pustila, má u řečnického pultu proslov. Kdysi dávno prý žili delfíni na souši. Pak je ale lidští předci vyhnali do moře. Snorky završí svůj proslov tím, že vykáže lidi do moře. Vydají se ven, kde je plno delfínů. Homer ale přemluví ostatní, že už pár druhů vyhladili a zvládnou i tenhle. Prohrají a rodina sedí na gauči v moři.\n\nObjeví se Kang a Kodos ve své lodi a stěžují si, že byli vynecháni z čarodějnického dílu. Pak dostanou telefonem nabídku, aby dělali reklamu na obchod s konfekcí.\n"}
{"id": "837202", "url": "https://cs.wikipedia.org/wiki?curid=837202", "title": "Wusunové", "text": "Wusunové\n\nWu-sunové nebo Wusuni, Usuni ( \"Үйсіндер\" → \"Ujsinder\", \"Усуни\" → \"Usuni\", 烏孫 pchin-jinem \"Wūsūn\" doslovně: „Vnukové vran“) byli starověký europoidní národ, který podle čínských zdrojů Ši-ťi a Chan-šu původně obýval západní část provincie Kan-su v severozápadní Číně. V dějinách východní a střední Asie byli tito kočovníci významným subjektem. Významnou roli v životě Wu-sunů hrálo pastevectví. Chovali hlavně koně a ovce. Jazykově náleželi turecké skupině altajských jazyků a jsou uznáváni jako jeden z historických předků turkických národů. Otázka jejich původu a historie není spolehlivě vysvětlená. Jejich dějiny jsou známé od 3. století př. n. l. a končí v 5. století n. l..\n\nZatímco většina autorů předpokládá, že wusunský jazyk byl turkického původu, Peter Benjamin Golden a Carter Vaughn Findley se domnívají, že jejich jazyk turkického původu nebyl a že je pravděpodobně jeden z indoevropských jazyků Střední Asie, snad příbuzný jazykům tocharským.\n\nVe 3. století př. n. l. žili Wu-sunové na severu dnešní Číny v provincii Kan-su a patřili k velké skupině žungských kmenů. Jejich sousedy byly severoíránské kočovné kmeny Jüe-č'ů.\nV roce 208 př. n. l. došlo mezi nimi k válce ve které byli Wu-sunové poraženi. Přitom padl jejich kníže Nan-tou-mi. Poté ustoupili do Mongolska, kde ale utrpěli další porážku. V roce 176 př. n. l. si je podrobil syn zakladatele kočovní říše Siung-nuů → Asijští Hunové, šan-jü Mao-tun.\n\nEtnické složení obyvatel území Džungarska, Žety-su a Ťan-šanu bylo už od starověku velmi pestré a v důsledku stěhování národů se výrazně měnilo. Sídlili zde především Sakové, Jüe-č’ové (Tocharové → Kušáni), Wu-sunové, Asijští Hunové, Číňané, Sogdové a Tibeťané. Jako poslední přišli v 9. století Ujgurové, kteří dodnes tvoří většinu populace Sin-ťiangu. Už tehdy byli Ujgurové nositelé vyspělé kultury, kterou si částečně adoptovali od Sogdů. Jejich území popisovali jako převážně rovinaté a travnaté, byly zde ale i hory, pokryté jehličnatým lesem. Podle popisu šlo o typické kočovníky, kteří se vůbec nezabývali zemědělstvím, což ale zřejmě nebyla pravda.\n\nZ pověření svých vládců – Asijských Hunů pak Wu-sunové vedení svým novým vládcem Jie-liao-mi napadli asi v roce 150 př. n. l. Jüe-č'y, sídlící v té době kolem řeky Ili na východě dnešního Kazachstánu. Porazili je a poté obsadili jejich zemi, Žety-su, mezi jezery Issyk-kul a Balchaš.\n\nV Siju Tchu-č' se píše: \"„Tarbagatajské pohoří tvoří hranici mezi Siung-nuy a Wu-suny“\". Asimilovali zde i zbytky severoíránského obyvatelstva, jehož kultura je ovlivnila.\nV době krátkodobého sjednoceni Sien-pejů, museli Wu-sunové uznat Tchan-š'-chuajovu (156–180) svrchovanost.\n\nMálo je známé o historii Wu-sunů v prvních stoletích křesťanské éry, ale víme že později, kolem roku 420 odešli pod tlakem Žuan-žuanů ze Žety-su a hledali útočiště v horách Ťan-šanu. Jejich pozdější osud se váže s Turkutskými kaganáty i náhlými přeměnami v historií Střední Asie a zvláště oblasti Žety-su. Poslední záznam o nich je z roku 436, když je navštívila čínská diplomatické mise. Pravděpodobně v polovině pátého století Wu-sunové společně s dalšími místními národy podlehli Bílým Hunům. O událostech a jejich dopadu na národy existují četné stopy v perských, muslimských, turkických a ruských zdrojích ze 6. století až po současnost.\n\nArcheologické naleziště z období pobytu Wu-sunů v Ťan-šanu a Žety-su jsou různorodá a odráží různorodé etnické složení obyvatelstva. Archeologickými výzkumy v bývalém Sovětském svazu bylo na severním břehu řeky Ili objeveno velké množství Wu-sunských hrobů. Většina hřbitovů, které musely patřit Sakům zahrnutých v konfederaci, si zachovala tradice obřadů a pohřební hmotnou kulturu dřívějších Saků. S Wu-suny jsou taky spojovány hromady lineárních „podzemních pohřebních prostorů“ komnatových hrobů. Jednalo se o zbraně, v některých případech o bohaté šperky a ozdoby, které vykazují výraznou sociální diferenciaci\n\nSoučasní Ujsini, kterých je okolo 250 000, jsou některými etnology uznáváni za potomky Wu-sunů. Ujsini mají dvě větve Dulat a Sary Ujsin („Žlutí Ujsini“).\n\n\n"}
{"id": "837207", "url": "https://cs.wikipedia.org/wiki?curid=837207", "title": "Giarole", "text": "Giarole\n\nGiarole je italská obec v provincii Alessandria v oblasti Piemont.\n\nK 31. prosinci 2010 zde žilo 743 obyvatel.\n\nMirabello Monferrato, Occimiano, Pomaro Monferrato, Valenza\n"}
{"id": "837210", "url": "https://cs.wikipedia.org/wiki?curid=837210", "title": "Toray Pan Pacific Open 2012", "text": "Toray Pan Pacific Open 2012\n\nTenisový turnaj na okruhu WTA Toray Pan Pacific Open 2012 se konal ve dnech 23. září až 29. září v japonském hlavní městě Tokiu na otevřených dvorcích s tvrdým povrchem. Řadil se do kategorie WTA Premier. Odměny činily 2 168 400 USD.\n\nObhájkyní titulu ve dvouhře byla polská světová trojka Agnieszka Radwańská, která po třísetovém průběhu finále podlehla Rusce Naděždě Petrovové. Vítězství ve čtyřhře obhajoval americký pár Liezel Huberová a Lisa Raymondová. Druhý turnaj v řadě vyhrála americká nenasazená dvojice Raquel Kopsová-Jonesová a Abigail Spearsová.\n\nOsm nejvýše nasazených mělo v úvodním kole volný los.\n\nHráčky, které do hlavní soutěže obdržely divokou kartu:\n\nHráčky, které do hlavní soutěže postoupily z kvalifikace:\n\n\n"}
{"id": "837211", "url": "https://cs.wikipedia.org/wiki?curid=837211", "title": "Eredivisie 2012/13", "text": "Eredivisie 2012/13\n\nSoutěžní ročník Eredivisie 2012/13 byl 57. ročníkem nejvyšší nizozemské fotbalové ligy, zvané Eredivisie. Soutěž byla započata 10. srpna 2012 a poslední kolo se odehraje 26. května 2013. Soutěže se účastní celkem 18 týmů. Šestnáct jich postoupilo z minulého ročníku a spadnuvší týmy nahradily 2 nové z Eerste Divisie.\n\nMistrovský titul ze sezony 2011/12 obhajoval AFC Ajax, který získal již svůj 31. nizozemský mistrovský titul. Jedním z jeho největších soupeřů byly například PSV Eindhoven, Feyenoord, AZ Alkmaar či FC Utrecht.\n\nV tradičním letním superpoháru, zvaném Johan Cruijff-schaal, pořadového čísla XVII mezi ligovým vítězem a vítězem nizozemského poháru (KNVB beker), čili AFC Ajax a PSV Eindhoven, zvítězil právě PSV 4–2 a proti mistru z posledních dvou sezon prokázal lepší herní formu.\n\nTitul s předchozích dvou sezon nakonec úspěšně obhájil AFC Ajax, který si připsal už 32. titul. Domácí pohár v tomto ročníku vyhrál AZ Alkmaar.\n\nSamotná soutěž měla velice zajímavý průběh a můžeme ji rozdělit na tři etapy, podle toho, kdo byl na čele tabulky. V úvodu se velmi dařilo Twente, které v úvodních šesti kolech neztratilo ani bod při skóre 16–4. V sedmém kole přišla porážka od AFC Ajax, který naopak do té doby ztratil hned třikrát. Twente pak sérií tří remíz přišlo v 11. kole o vedení a v čele ho vystřídalo PSV Eindhoven, které ve 13 kolech ztratilo pouhých 6 bodů. V 15. kole i ono prohrálo s Ajaxem a na čelo se na jedno kolo vrátilo Twente, které ale neprožívalo nejlepší období, a tak se na čele drželo, před dotírajícím Ajaxem, stále PSV.\n\nBylo tomu tak i po 25 kolech. Ve 24. a 26. kole si PSV připsalo dvě porážky 1–2, a to s rivalem Feyenoordem a s Heerenveenem. Ajax, který v celém průběhu ročníku prohrál pouze dvě utkání, ztrát svých úhlavních rivalů využil. Dostal se do čela, které neopustil až do konce soutěže a suverénně vládl její závěrečné třetině. V posledních 10 kolech zvítězil devětkrát a k tomu si připsal jednu remízu při skóre 29–6. Zaslouženě si tak připsal rekordní 32. titul z Eredivisie a dovršil zlatý hattrick.\n\nNa druhém místě skončilo PSV Eindhoven, který na Ajax ztratilo 7 bodů. Tihle dva postupují do Ligy mistrů 2013/14. Třetí skončil po mohutném finiši Feyenoord, na který spolu se čtvrtým Vitesse zbyla Evropská liga UEFA 2013/14. Twente pokazilo závěr sezony a nakonec skončila až na 6. místě a o postup do 2. předkola Evropské ligy muselo bojovat v Play-off.\n\nSoutěže se účastní 18 týmů, z nichž 15 se kvalifikovalo z minulého ročníku. Jeho vítězem se stal AFC Ajax, který získal svůj 31. titul. Poslední tým předchozího ročníku, jímž byl SBV Excelsior, sestoupil přímo do Eerste Divisie a opačným směrem putoval její vítěz ze sezony 2011/12 – PEC Zwolle.\n\nTýmy ze 16. a 17. místa (VVV-Venlo, De Graafschap) se museli účastnit barážového Play–off, kde z osmi týmů, hrajících 2. kolo, postupují zpět do soutěže jen dva. VVV-Venlo se zachránilo, ale De Graafschap vypadl již ve 2. kole a nakonec jej v Eredivisie nahradil Willem II.\n\n\nNejlepším střelcem tohoto ročníku Eredivisie se stal útočník z Pobřeží slonoviny Wilfried Bony. V Česku velmi dobře známý hráč, který odehrál několik sezon v týmu AC Sparta Praha, nastřílel během sezony úctyhodných 31 branek. Jeho služeb využíval tým Vitesse. Na druhém místě skončil s 27 brankami Ital Graziano Pellè z Feyenoordu.\n\n"}
{"id": "837212", "url": "https://cs.wikipedia.org/wiki?curid=837212", "title": "Dub hvězdovitý", "text": "Dub hvězdovitý\n\nDub hvězdovitý (\"Quercus stellata\") je opadavý strom dorůstající výšky okolo 20 metrů. Pochází z jihovýchodu USA a v Česku je vzácně pěstován jako parková a sbírková dřevina. Je nápadný tvarem listů, které mají laloky ve tvaru kříže.\n\nDub hvězdovitý je opadavý strom dorůstající výšky 20, výjimečně až 30 metrů. Koruna je široce rozložitá, v horní části nepravidelně protáhle polokulovitá. Borka je šupinovitá, světle šedá. Letorosty jsou oranžové až červenohnědé, 3 až 5 mm tlusté, hustě hvězdovitě chlupaté. Koncové pupeny jsou červenohnědé, vejcovité, až 4 mm dlouhé, řídce chlupaté. Listy jsou obvejčité až úzce obvejčité, eliptické nebo trojúhelníkovité, tuhé, kožovité, s 4 až 15 cm dlouhou a 2 až 10 cm širokou čepelí, na bázi zaokrouhlené až srdčité, řidčeji klínovité, na vrcholu zaokrouhlené, na okraji mělce až hluboce laločnaté. Prostřední 2 laloky jsou největší a v nápadně pravém úhlu ke hlavní žilce. Žilnatina je tvořena 3 až 5 páry postranních žilek. Listy jsou na líci matné až lesklé, tmavě nebo nažloutle zelené, řídce hvězdovitě chlupaté a často na omak drsné, na rubu žlutavě zelené s nahloučenými žlutavými žláznatými chlupy a roztroušenými drobnými hvězdovitými chlupy. Řapíky jsou 3 až 15, výjimečně až 30 mm dlouhé. Žaludy jsou po 1 až 3, přisedlé nebo krátce stopkaté, světle hnědé, vejcovité až kulovité, 10 až 20 mm dlouhé a 8 až 12 mm široké, do 1/4 až 2/3 kryté hluboce miskovitou jemně šedavě chlupatou číškou.\n\nDub hvězdovitý se vyskytuje ve východních a jihovýchodních oblastech USA. Roste zejména v opadavých listnatých lesích na suchých stanovištích, na písčitých nebo jílovitých svazích a hřbetech, na prériích a ve vápencových horách v nadmořských výškách do 750 metrů.\n\nStromy zejména ve východní části areálu mají listy nápadně křížového tvaru, podle nichž je možné tento dub snadno identifikovat. V některých oblastech však vytváří přechodné formy morfologicky se překrývající s dubem marylandským (\"Quercus marilandica\") a s dubem \"Quercus margaretta\". V oblastech společného výskytu se kříží s jinými duby ze sekce \"Quercus\", zejména s dubem marylandským (\"Quercus marilandica\"), dubem bílým (\"Q. alba\"), dubem lyrovitým (\"Q. lyrata\"), dubem křovitým (\"Q. prinoides\") a s druhy \"Q. margaretta, \"Q. sinuata a \"Q. montana.\n\nSeveroameričtí indiáni používali dub hvězdovitý podobně jako i jiné duby při ošetřování chronické úplavice, aftů, chrapotu, jako antiseptikum a na umývání při horečkách a nachlazení.\nV Česku je dub hvězdovitý zřídka pěstován jako parková a sbírková dřevina. Je uváděn z Dendrologické zahrady v Průhonicích\na ze sbírek Pražské botanické zahrady v Tróji. Byl zaveden do Evropy v roce 1819.\n\n"}
{"id": "837217", "url": "https://cs.wikipedia.org/wiki?curid=837217", "title": "Occimiano", "text": "Occimiano\n\nOccimiano je italská obec v provincii Alessandria v oblasti Piemont.\n\nK 31. prosinci 2010 zde žilo 1 380 obyvatel.\n\nBorgo San Martino, Casale Monferrato, Conzano, Giarole, Lu, Mirabello Monferrato, Pomaro Monferrato\n"}
{"id": "837222", "url": "https://cs.wikipedia.org/wiki?curid=837222", "title": "František Loubal", "text": "František Loubal\n\nFrantišek Loubal (3. března 1893 Chrudichromy – 17. prosince 1950 Všebořice) byl spisovatel, publicista, historik, politický vězeň a od 12. května 1945 do 31. července 1946 předseda moravskoslezského Zemského národního výboru.\n\n\n"}
{"id": "837223", "url": "https://cs.wikipedia.org/wiki?curid=837223", "title": "Lu (Itálie)", "text": "Lu (Itálie)\n\nLu je italská obec v provincii Alessandria v oblasti Piemont.\n\nK 31. prosinci 2010 zde žilo 1 170 obyvatel.\n\nCamagna Monferrato, Conzano, Cuccaro Monferrato, Mirabello Monferrato, Occimiano, Quargnento, San Salvatore Monferrato\n"}
{"id": "837224", "url": "https://cs.wikipedia.org/wiki?curid=837224", "title": "Christian (wrestler)", "text": "Christian (wrestler)\n\nWilliam Jason Reso (* 30. listopadu 1973) je bývalý kanadský profesionální wrestler působící v WWE, lépe je známý pod svým ringovým jménem Christian. Je i příležitostný filmový herec.\n\nReso byl trénován bývalými profesionálními wrestlery Ronem Hutchinsonem, Dorym Funkem ml. a Tomem Prichardem a svůj wrestlingový debut udělal v červnu 1995. Dříve Reso zápasil v Kanadě na nezávislé scéně. Během té doby se stal částí několika tag teamů, později s Edgem, jeho bratrem (součást příběhu). V roce 1998 podepsal vývojový kontrakt s WWF(dnes WWE )a následující rok pro tuto společnost začal působit. Po podepsání oficiální smlouvy udělal svůj debut a získal svůj první titul v této společnosti, WWF Šampionát v lehké těžké váze. On a Edge získali WWF Tag Teamový šampionát celkem sedmkrát. Získali proslulost v tag teamové divizi, částečně také kvůli jejich účasti v zápasech se stoly, žebříky a židlemi. V roce 2001 se tým rozpadl a Reso v roce 2005 podepsal smlouvu s Total Nonstop Action Wrestling (TNA).\n\nPo jeho přechodu do TNA získal šest světových titulů a v únoru 2006 NWA šampionát v těžké váze. Titul ztratil v lednu 2007 a založil tým Coalition, který se za rok rozpadl. Reso opustil TNA v roce 2008 a opět podepsal kontrakt s WWE. V dubnu 2009 získal ve WWE svůj první světový šampionát, titul ECW. Držel tento titul nejdéle v historii. V květnu 2011 byl přesunut do rosteru SmackDown, kde se mu podařilo získat světový titul v těžké váze, který znova získal v červenci toho samého roku.\n\nCelkově držel Reso 22 titulů (ve WWE i TNA), počet obsahuje i jeho šestinásobný světový šampionát (dvounásobný světový NWA šampionát v těžké váze, dvounásobný ECW šampionát a dvounásobný světový šampionát v těžké váze) a i jeho WWF šampionát v lehké těžké váze, jeden WWF Hardcore šampionát, jeden WWF Evropský šampionát, čtyři WWE Mezinárodní šampionáty a devět Světových tag teamových titulů. Kromě těchto ocenění byl Reso ve WWE také dvacettřikrát Triple Crown šampion a jedenáctkrát Grand Slam šampion.\n\nWilliam Jason Reso se narodil v Kitcheneru v Ontariu (Kanada) 30. listopadu 1973 americkému otci a kanadské matce. Reso hrával lední hokej a již jako dítě byl vášnivý wrestlingový fanoušek. Po přestěhování s rodinou do Orangeville v Ontariu se setkal s Adamem Copelandem, který se stal jeho nejlepším přítelem a později i tag teamovým partnerem během jeho kariéry jako \"Edge\" a \"Sexton Hardcastle\". Tito dva společně navštěvovali školu Orangeville District Secondary School kterou oba dokončili. Před přestěhováním do Orangeville Reso žil v Huntsville v Ontariu a East Luther-Grand Valley v Ontariu. Je blízký přítel wrestlera Terryho Gerina, lépe známého jako \"Rhino\", \"Rhyno\" nebo \"Rhino Richards\". V současné době žije Reso v Tampě na Floridě se svou manželkou Denise, se kterou se oženil v roce 2001.\n\nV polovině roku 2007 bylo vydáno DVD od TNA s názvem \"The Instant Classic: Christian Cage\", které zachycovalo začátky Resa na nezávislé scéně a ostatních organizacích.\n\nReso se také objevil na DVD \"The Ladder Match 2: Crash and Burn\".\n\n\n\n"}
{"id": "837230", "url": "https://cs.wikipedia.org/wiki?curid=837230", "title": "Eduard Urx", "text": "Eduard Urx\n\nEduard Vincenc Urx (29. ledna 1903 Velká nad Veličkou – 20. dubna 1942, koncentrační tábor Mauthausen) byl komunistický politik, česky a slovensky tvořící novinář, básník, literární kritik a teoretik. Patřil mezi davisty.\n\nNarodil se v domě č. p. 135 ve Velké nad Veličkou do rodiny místního hraběcího lesního Josefa Urxe a jeho manželky Idy. Jeho otec Josef (narozen 19. března 1873) pocházel ze středních Čech (jeho rodiči byli Jan Urx, revírník v Bílichově v Čechách (okres Slané, nyní okres Kladno), a Anna, dcera Jana Bernáška, rolníka v Poštovicích v Čechách (okres Slaný, nyní okres Kladno)). Rodiči jeho matky Idy (narozena 29. listopadu 1872) byli Eduard de Cachée, vrchní stavební správce u Deutschmeistera v Horní Loučce, a Johana, dcera Antonína Jellineka, hospodářského rady v Novém Městě v Čechách. Josef a Ida uzavřeli sňatek dne 15. září 1900. Ve Velké nad Veličkou byl Eduard Urx také 9. února 1903 pokřtěn, v roce 1924 během pobytu na Smíchově však z církve římskokatolické oficiálně vystoupil a zůstal bez vyznání.\n\n\nV Praze 6–Střešovicích má pamětní desku (je vidět jen zpoza zdi kolem domu). Jeho jméno nesou ulice v Karlíně, v Hradci Králové, Klášterci nad Ohří, Brně, Ostravě, Olomouci, Karviné, Práznovcích, v Prešově (Urxova), v Havířově a Neratovicích (Eduarda Urxe). V letech 1950 až 1990 byla po něm pojmenována chemická továrna původně v Ostravě, později ve Valašském Meziříčí, nynější DEZA.\n\n"}
{"id": "837236", "url": "https://cs.wikipedia.org/wiki?curid=837236", "title": "Televizní Silvestr", "text": "Televizní Silvestr\n\nVelká část televizních stanic na konci roku vysílá zábavné estrády, tj. komponované a zpravidla moderované pásmo scének, písní apod.\n\nV Československu byla tato každoroční záležitost doménou tehdy jediné, státní, Československé televize. Po společenských změnách, které přinesl rok 1989, byla koncepce silvestrovských televizních estrád opuštěna a nahrazena blokem zábavných pořadů. Až po několika letech se k ní vrátila TV Nova a postupně ji uplatňují i další stanice.\n\nÚplné začátky Silvestrů v Československé televizi nejsou t.č. jasné. Roku 1959 byla ale odvysílána velká zábavní revue „Název oznámíme dodatečně“, pro kterou napsal scénář Vladimír Dvořák a také ji spolu s Jiřinou Bohdalovou uváděl. Protože revue byla velmi úspěšná, objednalo si vedení ČST u Dvořáka scénář pro Silvestr 1960 – a tím na televizních obrazovkách na mnoho let zakotvil jak Dvořák coby scenárista, tak tato moderátorská dvojice. Silvestry v té době byly vysílány živě v posledních devadesáti minutách starého roku a protože se nikdy nepodařilo dodržet stopáž, museli Dvořák s Bohdalovou vynechávat velké části vlastního průvodního textu.\n\nRok 1967 byl patrně posledním, kdy se silvestrovská estráda vysílala v přímém přenosu. Z režijních, organizačních, technických a pravděpodobně i politických důvodů se v dalších letech estrády většinou předtáčely v říjnu či listopadu, zpravidla dva dny za sebou, a poté teprve stříhaly a mixovaly například různé pohledy kamer.\n\n\nV roce 1990 a 1991 byly Silvestry bez velkých revuí, poté ČST zanikla převedením na ČT.\n\nSilvestr 1999 aneb Paráda z Kavčích hor\n\nBanánové chybičky\nNa palmě!\nMožná přijde i kouzelník aneb Setkání po letech\n\n\nPo kolenou za Helenou\nSilvestrovská omeleta\nSilvestrovský večírek Zeměkoule\nNa Palmě!\nZbývá krok\n\nKufr - Silvestr 2002\nNa kus řeči\nSilvestr 2002\n\nNa kus řeči\nHodina pravdy\nManéž Bolka Polívky\n\nJeště jednou Kufr\nTak mi teda řekněte\nSilvestrovské bolkoviny\nTak se ukaž, Silvestře\n\nZa oponou s Jiřinou\nNezničitelný Vladimír Menšík\nUvolňujte se, prosím\nMiroslav Donutil opět v Lucerně\nSilvestrovské Banánové rybičky aneb co v Rybičkách bylo a nebylo\nMississippi Queen z Pohořelic\nSilvestr za oponou\nKdyž hvězdy tančí a zpívají\n\nVšechnopárty 1. část\nUvolněte se, prosím\nSilvestr s četníky\nPošta pro tebe\nHvězdy tančí na Silvestra\nVšechnopárty 2. část\n\n\"Taxík (4× za večer)\"\nPůlhodina pravdy\nPošta pro tebe - silvestr\nSilvestrovské osmičky\nKomediograf\nVšechnopárty - Silvestr 2008\n\nZázraky přírody\nSilvestr 2009\n\nZázraky přírody\nZas je tady silvestr\nVšechnopárty\nSilvestr až do dna aneb s Čmaňou půlnoc nepropásnete\ndalší pořady:\n\nZázraky přírody\nVšechnopárty\nDo roka a do dna\nZázraky přírody\nVečer plný hvězd\nVšechnopárty\nDo roka a do dna\nZázraky přírody\nVšechnopárty\nKouzelný silvestr\n\nZázraky přírody\nVečer plný hvězd\nVšechnopárty\nDo roka a do dna\n\nZázraky přírody\nNezapomenutelné scénky\nVšechnopárty\nDo roka a do dna\n\nZázraky přírody\nSilvestrovská Všechnopárty\nDo roka a do dna\n\nZázraky přírody\nVelká plavba s Waldemarem\nVšechnopárty\nDo roka a do dna\n\nZázraky přírody\n\n\nHotel Hvězdář\n\n\nVšechnopárty\n\n\nDo roka a do dna\n\n\nZázraky přírody\n\n\nSilvestrovská hodina dějepisu\n\n\nVšechnopárty\n\n\nDo roka a do dna\n\n\nTelevize Nova od začátku svého vysílání (4. 2. 1994) na velké estrády příliš nesázela a silvestrovský program vyplňovala filmy či speciálními vydáními běžných pořadů. To se změnilo v roce 1998.\n\n\nOproti konkurenci silvestrovské programy na TV Prima nevyplňovaly žádné čtyřhodinové a vícehodinové estrády (kromě roku 2011). TV Prima se na Silvestra postarala většinou o vytvoření speciálů na její známé pořady\n\n\n\n\n\n\n\n\n\n\n\n\n\n\n\n\n\n\nJak bude - Silvestr (2 části)\n\nSilvestrovský videostop\n\nProminenti - speciál\n\nSilvestr jak Hron!\n\nVelký barrandovský Silvestr\n\nBarrandovský Silvestr 2014\n\nBarrandovský Silvestr 2015\n\nBarrandovský Silvestr 2016\n\nBarrandovský Silvestr 2017\n\nBarrandovský silvestr 2018\n\n\nAndre Rieu - Vánoce v Londýně\n\nBarrandovský silvestr 2019\n\n\nBarrandovský silvestr aneb Dobrý večer, přátelé\n\n"}
{"id": "837239", "url": "https://cs.wikipedia.org/wiki?curid=837239", "title": "Louis C.K.", "text": "Louis C.K.\n\nLouis C.K. (* 12. září 1967 Washington, D.C.) vlastním jménem Louis Szekely je mexicko-americký bavič, komik, herec a televizní a filmový tvůrce.\n\nJeho dědeček se přistěhoval z Evropy (byl židovského-maďarského původu) do Mexika, jeho babička byla katolička španělsko-mexického původu. Jeho otec Louis Székely se v Mexiku narodil a Louis C. K. žil v Mexico City do sedmi let. Španělštinu ovládá jako svůj první jazyk a má mexické občanství. Poté se jeho rodiče přestěhovali do Bostonu, po čtyřech letech se rozvedli a Louis po střední škole začal pracovat jako automechanik v Bostonu (to je též jeho povolání v TV-seriálu Lucky Louie). Se svými třemi sourozenci poté žil v Newtonu ve státě Massachusetts, kde se rozhodl pro dráhu scenáristy pro televizní programy a tehdejší úspěšné show. V r.1997 vznikl jeho první film Caesar´s Salad, který na filmovém festivalu v New Orleans získal cenu za nejlepší komedii.\n\nJeho vzory jsou Richard Pryor, George Carlin, Bill Hicks, Woody Allen, Robert Downey Sr., Bill Cosby, Steve Martin.\n\nSe stand-up vystoupeními začal v roce 1984 a od roku 1985 ji zařadil mezi porftolio svých profesí, vedle psaní gagů, programů pro jiné show a scénářů. V roce 2001 dostal šanci režírovat svůj první film, Pootie Tang, který mu studio odebralo ve fázi stříhání.\n\n\n\n\n22. srpna 2016 vystoupil poprvé v Praze a to se zcela novým materiálem. Vstupenky na vystoupení byly vyprodané během několika málo hodin. Pro enormní zájem bylo oznámeno druhé vystoupení 23. srpna v pražském Rudolfinu. \n\n"}
{"id": "837240", "url": "https://cs.wikipedia.org/wiki?curid=837240", "title": "Jacques Villeret", "text": "Jacques Villeret\n\nJacques Villeret, vlastním jménem Mohamed Boufroura (6. února 1951 Loches, Indre-et-Loire – 28. ledna 2005 Évreux) byl francouzský herec, jehož dominantním žánrem se stala komedie. Za roli Françoise Pignona v komedii \"Blbec k večeři\" z roku 1999, kterou natočil režisér Francis Veber, získal Césara pro nejlepšího herce. Spolu s dalšími oceněními obdržel také Řád čestné legie.\n\nNarodil se roku 1951 v Loches jako Mohamed Boufroura do rodiny alžírského otce a francouzské matky.\n\n26. prosince 1979 se oženil s herečkou a spisovatelkou Irinou Tarassovovou. K odloučení manželů došlo v roce 1998. Vztah později žena popsala v knize \"Un jour, tout ira bien.\" Poté žil v Paříži s ovdovělou Afričankou Seny. Zemřel v lednu 2005 v Évreux na vnitřní krvácení v důsledku alkoholického poškození jater.\n\nAbsolvoval pařížskou státní konzervatoř (Conservatoire de Paris, CNSAD) ve třídě Louise Seignera. Vedle divadla byl také aktivní ve filmu a televizi. Výrazné role ztvárnil ve snímcích \"Zelňačka\", kde hrál mimozemšťana, jako autistický Mo se objevil v \"L'été en pente douce\" a maršála Ludwiga von Apfelstrudela představoval v komedii \"Dědoušek se dal na odboj \"\n\n\n"}
{"id": "837242", "url": "https://cs.wikipedia.org/wiki?curid=837242", "title": "Hailemariam Desalegn", "text": "Hailemariam Desalegn\n\nHailemariam Desalegn (* 19. července 1965) je etiopský politik a řádný premiér Etiopie od 21. září 2012 do 15. února 2018. Funkci začal vykonávat už předtím po smrti Melese Zenawiho 20. srpna 2012, neboť byl v jeho vládě vicepremiérem a ministrem zahraničí.\n\nV civilním životě vystudoval stavebnictví, nejprve bakalářský obor v Addis Abebě, potom magisterský obor ve Finsku.\n\nKoncem tisíciletí se začal angažovat v politice, když se stal členem Etiopské lidové revoluční demokratické fronty, která je dlouhodobě v Etiopii vládnoucí stranou.\n"}
{"id": "837246", "url": "https://cs.wikipedia.org/wiki?curid=837246", "title": "Jaculus", "text": "Jaculus\n\nJaculus (česky tarbík) je rod menších hlodavců z čeledi tarbíkovitých (Dipodidae). Žijí v pouštích, skalách nebo na loukách v severní Africe a v Asii. Mají výrazně prodloužené zadní nohy, pomocí nichž se pohybují. Jejich skoky mohou být několik metrů dlouhé. Rovnováhu udržují pomocí ocasu, který je delší než tělo.\n\nJsou to převážně noční živočichové. Přes den se zdržují v norách, které si vyhrabávají v půdě.\n\nTarbíci rodu \"Jaculus\" žijí v severní Africe od Maroka přes Alžírsko, Tunisko, Libyi, Egypt až po Súdán. Ostrůvkovitě se vyskytují i v jižnějších státech jako v Mali, Nigeru, Nigérii, Čadu a Somálsku. V Asii žijí na Blízkém východě včetně Arabského poloostrova; na východ pak přes Írán, Pákistán a Afghánistán zasahují až do Turkmenistánu a Uzbekistánu.\n\nObývají různé biotopy od zvlněných písčitých pouští přes slané pouště po louky nebo skalnaté oblasti.\n\nTento rod tarbíků vytváří 3 druhy:\n\nObčas uváděný druh \"Jaculus turcmenicus\" žijící v Turkmenistánu a Uzbekistánu není všeobecně uznáván a je považován jen za synonymum k \"Jaculus blanfordi\".\n\nPro jednotlivé rody podčeledi Dipodinae (\"Dipus\", \"Eremodipus\", \"Jaculus \" a \"Stylodipus\") nemáme jedinečný český název, a proto je všechny označujeme jako tarbíky. Pro přesné určení druhu je tedy třeba použít i mezinárodní rodové jméno (v tomto případě \"Jaculus\"), případně u konkrétního druhu binomické jméno.\n\nTarbíci rodu \"Jaculus\" mají tělo dlouhé 95–160 mm, ocas 125–250 mm. Zadní noha měří 50–75 mm. Váží od 55 do 134 g. Horní část těla je světle nebo tmavě žlutohnědá až písková, spodní část je bělavá. Na bocích mají tarbíci bělavý pruh.\n\nNa zadních nohách mají 3 prsty a pod nimi polštářek chlupů, který jim díky rozložení váhy pomáhá lépe se pohybovat v písčitém terénu.\n\nOči a uši tarbíků jsou relativně velké. Mají celkem 16 zubů; jejich zubní vzorec je\nNemají tedy oproti příbuzným myšivkám třenové zuby.\n\nŽijí v pouštích, někdy i na loukách nebo v skalnatých oblastech. Zde si v poměrně tvrdé půdě vyhrabávají nory hluboké 1–2 m. Skládají se z hlavní komory, která je vystlána velbloudími chlupy nebo natrhanou vegetací, a z jednoho nebo několika únikových východů. Ty jsou u tarbíka egyptského spirálovitě zatočené. Tarbík velký (\"Jaculus orientalis\") si buduje i spižírnu. Vchody do nor si v létě uzavírají, aby se chránili před poledním horkem; v zimě je nechávají volné.\n\nTarbíci se běžně pohybují skoky, které mohou být několik metrů dlouhé. U jedinců v zajetí bylo zjištěno, že z klidu mohou vyskočit do metrové výšky.\n\nVětšina druhů je sociálních – např. tarbík velký byl pozorován téměř vždy ve skupinkách s dalšími jedinci. Naproti tomu tarbík egyptský žije přísně solitérně.\n\nRozmnožují se jednou až dvakrát ročně, menší tarbík egyptský může mít mláďata až 3× ročně v rozmezí 3 měsíců. V jednom vrhu bývá 2–10 mláďat, která váží 2 g. Jsou kojena 40 dní, osamostatňují se po 2 měsících a pohlavní dospělosti dosahují v 8–12 měsících. V zajetí mohou žít až 6 let.\n\nTarbíci rodu \"Jaculus\" nejsou podle červeného seznamu druhů ohroženi a jsou tedy vyhodnoceni jako málo dotčený druh.\n\n"}
{"id": "837247", "url": "https://cs.wikipedia.org/wiki?curid=837247", "title": "We the Kings", "text": "We the Kings\n\nWe the Kings je americká pop punková hudební skupina, která vznikla v roce 2005 v Bradentonu na Floridě. V pětičlenné sestavě kapely jsou Travis Clark (zpěv, rytmická kytara), Hunter Thomsen (kytara), Danny Duncan (bicí), Coley O'Toole (piano) a Charles Trippy (basová kytara). Trippy přišel do kapely až v roce 2011, předtím na jeho pozici hrál Drew Thomsen.\n\nSvé první album s názvem \"We the Kings\" vydala kapela v roce 2007. Nejúspěšnějším se stal singl „Check Yes Juliet“, který získal platinové ocenění, když se ho prodalo přes 250 tisíc kusů ve Spojených státech. Album se umístilo na 151. pozici žebříčku Billboard 200. Jejich druhé album s názvem \"Smile Kid\" vyšlo v roce 2009, umístilo se na 112. pozici žebříčku Billboard 200 a přineslo dva singly „We'll Be a Dream“ (s Demi Lovato) a „Heaven Can Wait“, které se oba umístily do první čtyřicítky hitů žebříčku Billboard Pop Songs. Třetí, nejnovější studiové album se jmenuje \"Sunshine State of Mind\" a vyšlo v roce 2011. Za singl „Say You Like Me“ získala kapela cenu O Music Awards za nejvíce inovativní videoklip roku 2012.\n\nSkupina hraje žánr, který lze definovat jako pop rock. V její hudbě převažují styly pop punk, emo pop a alternativní rock. Kapelu inspirovaly skupiny Green Day, Sum 41, New Found Glory, blink-182, Weezer, Nerf Herder, Jimmy Eat World, Sense Field, Motion City Soundtrack, The All-American Rejects, The Repacements a Saves the Day.\n\nKapela We the Kings vznikla v roce 2005 v Bradentonu na Floridě (USA). Kapelu založili čtyři kamarádi od dětství zpěvák a kytarista Travis Clark, bratři Hunter (kytara) a Drew (baskytara) Thomsenovi a bubeník Danny Duncan při nástupu na střední školu. Vzápětí se k nim přidal ještě pianista Coley O'Toole a kapela se dala dohromady s producentem Bretem Disendem. Nejprve vydávali svoje písně přes hudební sociální síť PureVolume, aby získali nějaké fanoušky na internetu. Mezitím vyjednali a podepsali smlouvu s vydavatelstvím S-Curve Records.\n\nV říjnu roku 2007 vydala kapela svoje první studiové album s názvem \"We the Kings\", které produkovali Sam Hollander a Lou Giordano. Album se umístilo na 151. pozici žebříčku Billboard 200 a přineslo úspěšný singl „Check Yes Juliet“, který se umístil na 25. místě žebříčkou Billboard Pop Songs, resp. 70. pozici žebříčku Billboard Hot 100, a získal ocenění platinové desky, prodalo se ho ve Spojených státech přes 250 tisíc kusů.\n\nDruhé album s názvem \"Smile Kid\" vydala kapela v roce 2009. Album se umístilo na 112. pozici v žebříčku Billboard 200. Album přineslo dva singly, první „We'll Be a Dream“, na kterém kapela zpívá společně s Demi Lovato, se umístilo na 76. pozici žebříčku Billboard Hot 100, resp. 23. pozici žebříčku Billboard Pop Songs, což je zatím nejlepší umístění kapely v této hitparádě. Druhý „Heaven Can Wait“ se taktéž umístil v popové hitparádě časopisu Billboard na 30. místě.\n\nV roce 2011 z kapely odešel Drew Thomsen a nahradil ho Charles Trippy. 5. června 2011 pak skupina vydala své zatím nejnovější hudební album s názvem \"Sunshine State of Mind\". Album se umístilo na 45. pozici hitparády Billboard 200 a singl „Say You Like Me“ získal cenu O Music Awards za nejvíce inovativní videoklip (Most Innovative Music Video).\n\nNa první koncertní turné vyjela kapela We the Kings v roce 2005 společně se skupinou Don't Die Cindy ještě pod původním jménem De Soto. Na konci turné si zahráli také s kapelou A Heartwell Ending. Poté, co se dali do týmu s producentem Bretem Disendem, již pod novým jménem We the Kings, si zahráli na turné s kapelou Boys Like Girls, které pomáhali s nahráním singlu „The Grat Escape“. Na jaře roku 2006 se kapela poprvé vypravila na vlastní turné, při kterém je doprovázeli kapely Valencia, The Cab, Sing It Loud a Charlotte Sometimes, v květnu a v červnu téhož roku se podívali do Spojeného království s kapelami Boys Like Girls a Cute Is What We Aim For.\n\nNa část podzimu roku 2007 se kapela vydala na turné společně se skupinami Boys Like Girls, All Time Low a The Audition. V roce 2008 se We thi Kings přidali ke skupině Cobra Starship jako jejich doprovod, společně se skupinami Metro Station a The Cab. Kapela se zúčastnila Vans Warped Tour v roce 2008. Po jejím skončení kapela vyrazila na turné po Spojených státech a Británii s kapelami The Academy Is..., The Maine, Hey Monday a Carolina Liar.\n\nV únoru roku 2009 kapela vedla turné s názvem „A Secret Valentine Tour“ se skupinami The Maine, The Cab, There for Tomorrow a VersaEmerge. V dubnu roku 2009 vyrazila skupina na Bamboozle Roadshow Tour, které zavrašila vystoupením na festivalu The Bamboozle v květnu téhož roku v East Ruthenfordu v New Jersey. Na tomto turné je doprovázely kapely Forever the Sickest Kids, The Cab, Never Shout Never a Mercy Mercedes. V červnu roku 2009 podpořili All Time Low na jejich turné společně se skupinami Cartel a Days Difference. Opět vystoupili na Vans Warped Tour. S kapelou All Time Low vyjeli znovu ještě na podzim 2009, tentokrát se skupinami Hey Monday a The Friday Night Boys.\n\nNa začátku roku 2010 kapela vedla turné Hot Topic Presents: Take Action Tour, zde vystupovali s kapelami There for Tomorrow, A Rocket to the Moon, Mayday Parade a Stereo Skyline. We the Kings si také zahráli s kapelou New Found Glory ve Fitchburg, Massachusetts na místní univerzitě. V březnu 2010 kapela doprovázela britskou skupinu You Me at Six spolu s Forever the Sickest Kids. I v roce 2010 se kapela zúčastnila Vans Warped Tour. V dubnu roku 2010 hrála kapela We the Kings na benefičním koncertu společně s kapelou Voted Most Random v New Haven ve státě Connecticut. V červnu roku 2010 hrála kapela společně se skupinami Cartel, Jaicko, Mayday Parade, New Boyz, Shontelle a Spose na koncertě v Buffalu.\n\nV první polovině února roku 2011 skupina hrála na turné po Velké Británii. Koncert v Manchesteru kapela úplně vyprodala, je to jeden z prvních koncertů, na kterých se jim to povedlo. Doprovázely je kapely VersaEmerge, All Forgotten a I See Stars. V druhé polovině února se skupina vydala na Filipíny společně s kapelami The Maine a Never Shout Never. Odtud pokračovali do Austrálie, kde vystoupili na festivalu Soundwave a na dvou koncertech v Sydney a Melbourne, vše v březnu roku 2011.\n\nV létě roku 2011 kapela vyrazila na turné s názvem „Friday is Forever“ na podporu svého nového alba \"Sunshine State of Mind\". Při koncertování je doprovodily kapely The Summer Set, The Downtown Fiction, Hot Chelle Rae a Action Item.\n\nV roce 2012 se kapela podívala do Evropy, vystoupila ve Švédsku, Dánsku, Španělsku, Finsku, Švýcarsku, Nizozemsku, Německu, Francii, Rakousku, Maďarsku, Srbsku, Itálii, Portugalsku a Spojeném království. Kapela se opět vrátila na východní pobřeží Austrálie, tentokrát jako doprovod kanadské skupiny Simple Plan. Skupina vystoupila na Vans Warped Tour 2012. Na konci září vystoupí kapela na festivalu NoCAPRICHO 2012 v Sao Paulu v Brazílii.\n\n\n\n"}
{"id": "837253", "url": "https://cs.wikipedia.org/wiki?curid=837253", "title": "VÚB Open", "text": "VÚB Open\n\nVÚB Open je zaniklý ženský tenisový turnaj WTA Tour, který se hrál v hale Sibamac Arena na tvrdém povrchu v letech 1999–2002. Konal se ve slovenském hlavním městě Bratislavě s účastí třiceti dvou tenistek ve dvouhře a šestnácti párů ve čtyřhře. V letech 1999–2000 byl součástí kategorie \"Tier IVb\", poté sestoupil do nižší kategorie \"Tier V\".\n\nŽádná z hráček na turnaji nezvítězila více než jednou. Premiérové tituly kariéry si na něm připsaly dvě pozdější světové jedničky. Francouzka Amélie Mauresmová získala na prvním ročníku 1999 premiérový titul ve dvouhře, když ve finále porazila belgickou hráčku Kim Clijstersovou. Ta ve stejném roce vyhrála také první trofej ve čtyřhře, když se její spoluhráčkou stala krajanka Laurence Courtoisová. Slovenský pár Karina Habšudová a Daniela Hantuchová triumfoval v deblu v roce 2000 a jejich krajanka Henrieta Nagyová pak přidala deblový titul na posledním ročníku 2002, když do turnaje nastoupila se Slovinkou Majou Matevžičovou.\n\nKaždý ze čtyř ročníků nesl odlišný název, a to v chronologickém pořadí Eurotel Slovak Open, Eurotel Slovak Indoor, Eurotel Slovak Indoors a VÚB Open. Událost se konala vždy v závěru ženské profesionální sezóny, v říjnovém termínu.\n"}
{"id": "837256", "url": "https://cs.wikipedia.org/wiki?curid=837256", "title": "Čertův potok (přítok Zábrdky)", "text": "Čertův potok (přítok Zábrdky)\n\nČertův potok je pravostranný přítok říčky Zábrdky na rozhraní okresů Česká Lípa a Liberec v Libereckém kraji. Délka toku činí zhruba 4,8 km a plocha povodí je 11,53 km². \n\nPotok pramení severozápadně od částečně zaniklé obce Náhlov v bývalém vojenském prostoru Ralsko. Potok je zčásti nesouvislý, vodnatost je závislá na proměnlivém stavu podzemní vody, kterou odčerpává několik vodojemů pro blízké vesnice. Počátek toku zřejmě souvisí již se studánkou nad blízkým údolím \"U Kalicha\". Potok protéká sevřeným údolím nazývaným \"Čertův žleb\", které je místy lemováno pískovcovými skalami. Nakonec Čertův potok z východu obtéká vrch Čertova stěna, kde podtéká silnici s cyklotrasou 25 a jjz. od vesnice Těšnov se vlévá do Zábrdky.\n"}
{"id": "837260", "url": "https://cs.wikipedia.org/wiki?curid=837260", "title": "Toyota Princess Cup", "text": "Toyota Princess Cup\n\nToyota Princess Cup je zaniklý ženský tenisový turnaj WTA Tour, který se hrál na otevřených dvorcích s tvrdým povrchem v letech 1997–2002. Konal se v japonském hlavním městě Tokiu s účastí dvaceti osmi tenistek ve dvouhře a šestnácti párů ve čtyřhře. Řadil se do kategorie \"Tier II\".\n\nPo dvou titulech ve dvouhře si připsaly americké tenistky Monika Selešová a Serena Williamsová. Selešová navíc dvakrát zvítězila i ve čtyřhře. Jedinou japonskou šampiónkou se stala Ai Sugijamová, která vyhrála v letech 1997 a 2000 soutěž čtyřhry, do níž v prvním případě nastoupila se Selešovou a ve druhém pak s Francouzkou Julií Halardovou-Decugisovou. Událost se konala vždy v poslední fázi ženské profesionální sezóny, v zářijovém termínu. Pouze v roce 2000 se odehrála až v říjnu.\n\nTabulka uvádí celkovou dotaci turnaje v jednotlivých letech. Částky jsou v amerických dolarech.\n"}
{"id": "837263", "url": "https://cs.wikipedia.org/wiki?curid=837263", "title": "Írán na Letních olympijských hrách 2000", "text": "Írán na Letních olympijských hrách 2000\n\nÍrán na Letních olympijských hrách 2000 reprezentovalo 35 sportovců v 12 sportech.\n\n"}
{"id": "837264", "url": "https://cs.wikipedia.org/wiki?curid=837264", "title": "Írán na Letních olympijských hrách 1996", "text": "Írán na Letních olympijských hrách 1996\n\nÍrán na Letních olympijských hrách 1996 reprezentovalo 18 sportovců v 6 sportech.\n\n"}
{"id": "837265", "url": "https://cs.wikipedia.org/wiki?curid=837265", "title": "Monsieur (titul)", "text": "Monsieur (titul)\n\nMonsieur, (množné číslo \"Messieurs\", v původním významu ve francouzštině pán, byl titul člena francouzského královského domu v období zvaného \"Ancien régime\". \n\nTitul se dával nejstaršímu bratru francouzského krále. Titul je znám od 15. století, poprvé jej dostal Karel, Vévoda orleánský, pozdější král Karel IX.\n\nPrinc královské krve mohl v průběhu života tento titul pozbýt. Např. vévoda Gaston Orleánský (bratr Ludvíka XIII. nosil tento titul v letech 1610–1643, když však na trůn nastoupil jeho synovec Ludvík XIV., začal se titulovat \"Velký Monsieur\" a jeho další synovec, bratr Ludvíka XIV. Filip nosil titul \"Malý Monsieur\". V roce 1660 Gaston zemřel a Filip se začal titulovat pouze \"Monsieur\", kterýžto titul nosil do své smrti, neboť zemřel ještě za života svého staršího bratra Ludvíka XIV.\n\nV průběhu více než 70 let, od roku 1701 do roku 1774, tento titul užíván nebyl, neboť konstelace v královské rodině to neumožňovala: Ludvík XV. (1710–1774) byl mladším synem Ludvíka, vévody burgundského (1682–1712), syna Ludvíka, Velkého dauphina (1661–1711) a vnuka Ludvíka XIV a v okamžiku nástupu na trůn neměl bratrů. Syn Ludvíka XV., dauphin Ludvík Ferdinand (1729–1765), zemřel ještě za otcova života a měl pouze jednoho v útlém dětství zemřelého bratra, vévodu Ludvíka z Anjou (1730–1733). Teprve po nástupu Ludvíka XVI. na trůn jeho bratr Ludvík-Stanislav de Provence (1755–1824) dostal titul \"Monsieur\". Po popravě Ludvíka XVI. (1793) a smrti jeho desetiletého syna Ludvíka XVII. (1785–1795) za francouzské revoluce se hrabě de Provence prohlásil králem Francie jako Ludvík XVIII. a jeho bratr, hrabě Karel d´Artois (1757–1836) začal nosit titul \"Monsieur\". Tehdejší revoluční vláda však neuznala nároky a tituly ani jednoho z nich.\n\nOficiálně byl titul obnoven při Restauraci Bourbonů v roce 1814 pro hraběte Karla d´Artois, který se v roce 1824 stal králem Karlem X. Byl posledním, kdo oficiálně tento titul nosil – protože byl nejmladší z bratří, nebyl již v jeho generaci nikdo, komu by titul náležel a po revoluci v roce 1830 byl titul \"Monsieur\" zrušen.\n\n\nVýraz je používán jako forma uctivého oslovení muže ve Francii i některých jiných zemích.\n\n"}
{"id": "837266", "url": "https://cs.wikipedia.org/wiki?curid=837266", "title": "Írán na Letních olympijských hrách 1992", "text": "Írán na Letních olympijských hrách 1992\n\nÍrán na Letních olympijských hrách 1992 reprezentovalo 40 sportovců v 7 sportech.\n\n"}
{"id": "837267", "url": "https://cs.wikipedia.org/wiki?curid=837267", "title": "Seznam protektorátů", "text": "Seznam protektorátů\n\nToto je seznam protektorátů podle kontinentů:\n\n\n\n\n\n"}
{"id": "837269", "url": "https://cs.wikipedia.org/wiki?curid=837269", "title": "Írán na Letních olympijských hrách 1988", "text": "Írán na Letních olympijských hrách 1988\n\nÍrán na Letních olympijských hrách 1988 reprezentovalo 27 sportovců v 4 sportech.\n\n"}
{"id": "837275", "url": "https://cs.wikipedia.org/wiki?curid=837275", "title": "David H. Shinn", "text": "David H. Shinn\n\nDavid H. Shinn (* 1940, Yakima) je americký expert na Východní Afriku, v letech 1987–1990 americký velvyslanec v Burkině Faso a v letech 1996–1999 americký velvyslanec v Etiopii. Dnes vyučuje na George Washington University mezinárodní vztahy. Často poskytuje expertní svědectví americkému kongresu ohledně zemí Afrického rohu, vyjadřuje se například k otázkám čínsko-afrických vztahů, pirátství v Somálsku nebo Al-Šabábu. Také hojně komentuje tyto záležitosti v médiích.\n\nVe službách ministerstva zahraničí Spojených států amerických strávil 37 let, kdy pracoval také v Libanonu, Keni, Tanzanii, Mauritánii, Kamerunu a Súdánu.\n"}
{"id": "837283", "url": "https://cs.wikipedia.org/wiki?curid=837283", "title": "Stadio Artemio Franchi (Siena)", "text": "Stadio Artemio Franchi (Siena)\n\nStadio Artemio Franchi neboli Montepaschi Arena je víceúčelový stadion v toskánské Sieně. Nejčastěji je používán pro fotbal. Jeho kapacita činí 15 373 diváků a hraje zde fotbalový tým AC Siena. Byl otevřen v roce 1923. V létě 2007\nrozhodlo vedení o změně názvu na Stadio Artemio Franchi - Montepaschi Arena, protože vedení chtělo mít v názvu stadionu název největšího klubového sponzora, banky Monte dei Paschi di Siena. V průběhu roku 2011 vedení oznámilo stavbu nového stadionu na jižním okraji města pro 20 000 diváků s revolučním podzemním designem.\n"}
{"id": "837286", "url": "https://cs.wikipedia.org/wiki?curid=837286", "title": "Lyonská univerzita", "text": "Lyonská univerzita\n\nLyonská univerzita (: \"Université de Lyon\"), která se nachází ve francouzských městech Lyon a Saint-Étienne, je univerzitním a výzkumným centrem sestávajícím z šestnácti univerzitních institucí. Třemi hlavními univerzitami tohoto centra jsou Claude Bernard University Lyon 1 (zaměření na medicínu a přírodní vědy s cca 27 tisíci studenty), Lumière University Lyon 2 (zaměření na společenské vědy s cca 30 tisíci studenty) a Jean Moulin University Lyon 3 (zaměření na humanitní vědy a právo s cca 20 tisíci studenty).\n\nDalšími členskými institucemi Lyonské univerzity jsou:\n\n"}
{"id": "837288", "url": "https://cs.wikipedia.org/wiki?curid=837288", "title": "The Illuminatus! Trilogy", "text": "The Illuminatus! Trilogy\n\nThe Illuminatus! Trilogy je anglická knižní trilogie napsaná Robertem Shea a Robertem Antonem Wilsonem. Trilogie poprvé vyšla v roce 1975. Trilogie je satirickým, postmoderním science fiction ovlivněným dobrodružným příběhem se sexuální, drogovou a magickou tematikou s množstvím konspiračních teorií spojených s jejich představou o iluminátech. Příběh pokrývá mnoho témat jako jsou kontrakultura, numerologie a diskordianismus.\n\nTrilogie se skládá z knih Oko v pyramidě ( ), Zlaté jablko ( ) a Leviatan ( ).\n\n"}
{"id": "837289", "url": "https://cs.wikipedia.org/wiki?curid=837289", "title": "Bezděčné vítězství", "text": "Bezděčné vítězství\n\nBezděčné vítězství ( „Victory Unintentional“) je humorná sci-fi povídka spisovatele Isaaca Asimova, která vyšla poprvé v srpnu 1942 v časopise \"Super Science Stories\". Byla následně zařazena do sbírek \"The Rest of the Robots\" (1964) a \"The Complete Robot\" (1982). Česky vyšla ve sbírkách \"Roboti a androidi\" (1988) a \"Robohistorie I.\" (2004). \n\nJe to jedna z mála autorových povídek (respektive z celkové tvorby), ve které se vyskytuje nehumanoidní civilizace. Povídka nespadá do universa \"Nadace\", ačkoli i zde jsou přítomni roboti s pozitronickým mozkem. Tito jsou speciálně zkonstruováni k setkání s vyspělou civilizací na Jupiteru.\n\n\nLidští kolonisté Jupiterova měsíce Ganymed vyšlou 3 velmi odolné roboty řady TT prozkoumat civilizaci Jupiteru, se kterou udržují rádiový kontakt. Roboti musí snést nejen obrovské tlaky a gravitaci největší planety Sluneční soustavy, ale i možné napadení ze strany Jupiteřanů. Je dost pravděpodobné, že se Jupiteřané budou chovat nepřátelsky.\n\nTato domněnka se potvrdí, jakmile kosmická loď s roboty přiletí do atmosféry Jupiteru. Jupiteřané se je pokoušejí zničit rozličnými, avšak neúčinnými metodami (např. tepelným paprskem, výbojem elektrické energie, otrávením kyslíkem atd.). Roboti jsou vůči útokům imunní a jejich počínání nerozumí. Vyhodnotí to tak, že se jedná o nepřátelský akt, neboť byli lidmi srozuměni, že Jupiteřané se považují za nadřazenou rasu. Roboti útoky neoplácejí, TT Jedna jen podrobně zaznamenává povahu všech útoků vedených proti nim.\n\nJupiteřané časem svých pokusů zanechají a vyšlou delegaci, aby promluvila s roboty. Roboti sdělí, že přicházejí v míru a chtějí jen zjistit nějaké informace o Jupiteru. Jsou zavedeni do jednoho z měst. Roboti si uvědomí, že populace Jupiteřanů zdaleka převyšuje lidskou a disponuje rozvinutou technologickou úrovní. Domnívají se, že by mohli brzy vyvinout silový štít a vydat se v kosmických lodích do vesmíru, což by znamenalo zkázu lidské civilizace. Jupiteřané ostatně považují všechny ostatní mimo nich za „parazity“ a nijak se netají plány na ovládnutí Sluneční soustavy.\n\nJak prohlídka pokračuje, roboti neustále překvapují Jupiteřany svou odolností vůči horku, zimě a záření. Také tím, že nepotřebují jíst nebo odpočívat. Protože (roboti) používají záření gama k vidění na mikroskopické úrovni, představují nebezpečí pro místní mikroby a také pro Jupiteřany. Když se vrací do své lodi, šokují jupiterského zástupce konstatováním, že nemají žádný silový štít. Jejich loď propouští vakuum (a tedy teploty blízké absolutní nule), protože to posádce nevadí. To je poslední kapka pro nahlodané sebevědomí Jupiteřanů, kteří nyní slibují věčný mír a zřekávají se jakýchkoli útočných výpadů či pronikání do kosmu. Zaručují, že lodě se silovými štíty budou působit pouze na jejich planetě.\n\nRoboti jsou změnou postoje překvapeni, nicméně TT Tři správně vydedukuje, že Jupiteřané zjistili, že jsou pro ně příliš silní a odolní, tudíž by v případném konfliktu neměli šanci na vítězství. TT Dvě nadhodí otázku, jaký k tomu měli důvod, vždyť se setkali jen s roboty a nikoli s lidmi. TT Tři správně odhalí omyl Jupiteřanů, kteří se domnívali, že se setkali s lidmi.\n"}
{"id": "837292", "url": "https://cs.wikipedia.org/wiki?curid=837292", "title": "I'm Your Man (album, Leonard Cohen)", "text": "I'm Your Man (album, Leonard Cohen)\n\nI'm Your Man je osmé studiové album kanadského písničkáře Leonarda Cohena. Jeho nahrávání probíhalo mezi srpnem a listopadem 1987 a album vyšlo v únoru 1988 u vydavatelství Columbia Records. Na CD pak album vyšlo v roce 1990.\n\n"}
{"id": "837293", "url": "https://cs.wikipedia.org/wiki?curid=837293", "title": "I'm Your Man", "text": "I'm Your Man\n\nI'm Your Man může být:\n\n\n"}
{"id": "837296", "url": "https://cs.wikipedia.org/wiki?curid=837296", "title": "Stará Lysá (urbanismus)", "text": "Stará Lysá (urbanismus)\n\nStará Lysá se nachází v ploché údolní nivě toku Mlynařice. Mlynařice protéká obcí ve směru severovýchod – jihozápad a obec dělí na dvě části. V obci se tok díky zahloubení do terénu (na dně bývalého rybníka) uplatňuje opticky minimálně. Vodní hladina není v podstatě díky doprovodným porostům patrná. Samotný tok vlivem četných úprav břehů a melioračním zásahům nevytváří v obci žádné malebné zákoutí. Z jihovýchodu přiléhá k obci zalesněný vrch Vinička, který směrem východně od obce přechází do dalšího zalesněného vrchu Hrabanov. Severně od obce ve vzdálenosti cca 2 km se vypíná vrch Hraštice, který je tvořen smíšeným lesem. Severovýchodní svah Hraštice je pojmenován Čihadla a je zde situována část obce a lovecký zámeček Bon Repos. Lesní porosty na hraně pohledového horizontu zmíněných vrchů rámují obec a vytvářejí tak příznivý krajinný rámec sídlu. V kontrastu k vrchům na severovýchodě se jihozápadně od obce rozkládá poměrně plochá krajina s lesním komplexem Hladký bor, který přechází u Staré Boleslavi a Brandýsu nad Labem do tzv. Císařských lesů. Lokace obce v Polabí se samozřejmě projevuje velkým množstvím orné půdy. Ta se v posledním desetiletí stala hlavním producentem zeleniny, na úkor tradičních obilnin a brambor. Sady a travní porosty v krajině úplně chybí. Komunikační síť je lemována dožívajícími slivoněmi.\n\nZ historického a současného urbanistického vývoje Staré Lysé vyplynulo, že obec je možné rozčlenit na pět části. Zřejmě nejstarším souvisle osídleným celkem je část „Ves“ s původní návsí, dominantní památnou lípou. Druhou mladší částí je „Pahorek“ jemuž dominuje centrální náves - nyní park, kaple sv. Jana Křtitele a skupina šesti památných lip. Starým hospodářským centrem byl dvůr Alžbětín, který přes téměř úplnou demolici stále zachovává velké měřítko a hmotu proti okolní venkovské zástavbě. V rámci vývoje v druhé polovině 20. století na dvůr navázal areál bývalého JZD. Čtvrtou částí, která tvoří předěl mezi obcí a krajinou je plocha obecního sadu s hřbitovem v minulosti zvaná „Ostrov“, která byla registrována jako významný krajinný prvek dle § 6 odst. 1 zákona č. 114/1992 Sb. Spojovacím článkem „Vsi“ a „Pahorku“ by mohla být s ohledem na specifika umístění a vzniku část na hrázi bývalého rybníka.\n\nForma nejstaršího osídlení Staré Lysé není známa. Můžeme odvodit, že centrem byl opevněný knížecí dvorec - tvrz, na což odkazuje zmínka o věži „turris dicta Lissa“ správce knížecího zboží. K tvrzi pak přiléhala vesnička „viculus Liza“. Ohrazení vesnice snad mělo býti z plotu pleteného z proutí, kterému se říkalo „lísa“ . Odtud se pak traduje jedno z možných vysvětlení pro název sídla. Druhým vysvětlením pro pojmenování sídla by mohlo být osídlení na lysém (holém) vrchu. K holému vrchu se pojí místní pověst o dvou bratřích, kteří kolonizovali území středu Čech. Jeden založil Kouřim (dle kouře) a druhý na lysém vrchu Lysou. Vlastní lokace tvrze – vesničky, je též zastřena tajemstvím. Obecně je v povědomí místo prvotního osídlení kolem současného hřbitova (založen 1939) zvané „Na Ostrově“, kde se kromě střepin keramiky údajně nacházely též zbytky vypálené mazaniny (snad po požáru roubeného stavení). August Sedláček r. 1895 píše: „Že tu lidé bydlívali, není pochyby, poněvadž se při orání na zdi a zasuté sklepy přicházelo. Na místě tomto, které v starých dobách močály obklopeno bývalo (podle pověsti šel přes ně dlouhý dřevěný most), stála bezpochyby prvotní Lysá, ve kteréž oslepený kníže Jaromír až do r. 1037 ve vězení seděl“. K názoru, že Stará Lysá byla původním centrem knížecího zboží, se kloní též výsledky stavebně historického průzkumu historického jádra Lysé nad Labem .\nKuča se domnívá, že v rámci emfyteutické proměny panství Lysá (včetně Staré Lysé) z iniciativy české královny Guty, byla po roce 1291 nově vysazena i Stará Lysá. Dle Kuči v lokalitě „Na Ostrově“ přežívalo původní osídlení. Koncem 13. st. byla zřejmě založena vrcholně středověká lokační část „Ves“ na východní straně údolní nivy, na úpatí Viniček.\nZde bylo prvních, a zřejmě po celý středověk stálých, sedm stavení (5 selských a 2 chalupnická viz rok 1509). V urbáři z roku 1713 je pro Starou Lysou evidováno 12 osedlých stavení se 75 obyvateli. Z toho je patrný drobný nárůst domů o nových 5 oproti doloženým 7 z roku 1654. Původní stavení kolem návsi zůstala a rozšiřování obce pokračovalo jižním směrem podél komunikace. Severnímu rozšiřování totiž bránila hráz Starolyského rybníka a vlhká půda nad Hladoměřským rybníkem. Přirozeně se další rozvoj odehrával opět jižním směrem. Na konci 19. století se pak obec rozrůstala i na východní svah k lokalitě „Krchovíčko“. „Ves“ byla tradičně pokládána za hlavní část obce, proto zde na přelomu století vznikají významné stavby jako např. škola. Po první světové válce byla na návsi jižně od lípy zřízena malá parková úprava s pomníkem padlých. Konečný vzhled završila po II. světové válce úprava současného obecního úřadu s knihovnou. Negativní zásah do jádra obce je spatřován v odstranění domu č. p. 12 a jeho úplné náhradě prodejnou Jednoty (panelový konstrukční systémem) bez vazby na původní orientaci obytného stavení. Tento zásah vycházel z plánu „asanace“ jádra „Vsi“, kde dle plánu z r. 1974 mělo dojít k úplnému asanování statku č. p. 12 při výstavbě dvou nových bytových domů. K realizaci záměru dle plánu nedošlo. Statek byl asanován jen v místě novostavby prodejny. Jediný bytový dům v obci byl postaven v roce 1984 mezi „Vsí“ a hrází.\nDuchovní centrum „Vsi“ je doložené již na mapě I. vojenského mapování z roku 1781, kdy v severní části návsi je vyznačen kříž. Ten je vyznačen i na mapách pozdějších včetně stabilního katastru z r. 1842 . Stávající kamenný kříž byl postaven až roku 1852. Pozoruhodné je, že ani na mapě stabilního katastru není vyznačena památná lípa, jejíž stáří je arboristy odhadováno na 500 let. V době mapování stabilního katastru se muselo jednat o poměrně velký strom, který zcela jistě byl významnou dominantou návsi.\n\nVe druhé polovině 20. století se výstavba soustředila na lokalitu „Krchovíčko“. Později pak mimo historické centrum do lokality „Za Humny“, kde též vzniklo fotbalové hřiště. Stavební vývoj po roce 1990 přinesl změny „U Borovice“, kde ve vazbě na původní cestní síť vzniklo 15 nových stavebních pozemků. Parcelace je typická pro městské prostředí bez vazby na historickou tradici – pozemek spíše čtvercový s domem situovaným uprostřed. Novodobým nešťastným zásahem do návesního prostoru bylo umístění kontejneru trafostanice do parkové plochy za pomník padlým.\n\nK 23. 10. 1789 je doložena písemná zmínka o existenci starolyského dvora. Jeho založení má nepochybně souvislost s vypuštěním rybníku Hladoměř, vysušením pozemků a jejich přeměnou na pastviny. Roku 1842 je pro Starou Lysou zpracována mapa stabilního katastru. Z císařských otisků je patrný dvůr skládající se ze tří samostatných křídel (nespalných) uzavřený zdí. Na mladších zákresech do císařských otisků je z jižní strany zakreslen jediný přístup do dvora, zřejmě bránou ve zdi. V centrální části dvora je umístěna drobná plastika – zřejmě později doloženého sv. Isidora.\n\nVe 20. letech 20. století utrpělo postavení dvora pozemkovou reformou. Pozemková základna byla rozparcelována a rozprodána drobným zemědělcům. Následně dvůr přežíval jako zařízení k chovu, což využilo i pozdější JZD. S potřebou zvětšení produkce a růstem strojového parku je areál JZD rozšiřován a to severozápadním směrem – mimo obec. Vzniká zde moderní kravín, vepřín, odchovna telat, nakličovna brambor a dílny. Nové stavby jsou tvarem, sklonem střech a celkovým měřítkem poměrně blízké Alžbětínu. Jejich umístění mimo dominantní místo v krajině při okraji lesa je celkem příznivé při vnímání obce.\n\nPlocha bývalého panského dvora měla být dle „asanačního“ plánu z roku 1974 rozparcelována pro tři nové bytové domy. Další měl stát mezi dvorem a kaplí. Tento zásah byl realizován jen částečně a to výstavbou rodinného domu č. p. 67.\n\nPo roce 1990 zůstává využití areálu původního dvora i nového JZD stejné. Areál JZD se průběžně adaptuje z chovu hospodářských zvířat na sklady, expedici zeleniny produkované v katastru obce a ubytovnu sezónních dělníků. V roce 2009 byl z havarijního důvodu stržen starý Alžbětín (bohužel bez předchozí dokumentace). Byly zachovány pouze obvodové zdi . Nový majitel zamýšlí v půdorysu původního dvora zřídit administrativní budovu a další ubytovnu . Ze zpracované projektové dokumentace je patrné, že novostavby jsou poměrně citlivé k dochovanému měřítku obce.\n\nVznik této části obce je pravděpodobně vázán na založení dvora Alžbětín. Potřeba pracovních sil a další využití panské půdy zřejmě iniciovala vznik nové zástavby, která je patrná z mapy stabilního katastru z r. 1842. Jižně od dvora vznikla zástavba, která uzavírá „náves“ (plošně rozsáhlejší než ve „Vsi“). Západní část návsi přechází do rozšířeného uličního prostoru tzv. „Kout“. Z císařských otisků lze vyčíst, že část obce zvaná „Pahorek“ má oproti části zvané „Ves“ větší podíl spalných objektů. Tato skutečnost by mohla odpovídat mladší zástavbě „Pahorku“ s postupnou přestavbou na objekty nespalné.\n\nDuchovní centrum „Pahorku“ zaujímal kříž. Na mapě I. vojenského mapování není zakreslen. Je zakreslen až na mapě stabilního katastru k roku 1842. Dle Vojáčka (fond Josef Vojáček) je r. 1823 posvěcena nová kaple ve Staré Lysé „na neděli 20. po sv. Duchu ke cti a chvále svatého Jana Křtitele“. Tato informace není ověřena a dle dalšího Vojáčkova zápisu k r. 1852 a zákresu v mapě stabilního katastru z r. 1842 (kde není kaple zakreslena) je značně nepravděpodobná. Spíše se jednalo o dřevěný kříž. Zděná kaple sv. Jana Křtitele je zakreslena až na mapě II. vojenského mapování z let 1851/1852. Zřejmě v té době byly kolem kaple vysazeny lípy. Na to by odkazoval způsob rozmístění současných šesti lip kolem kaple. Je však třeba říci, že stromy nejsou vysazeny v pravidelném čtvercovém sponu, ale zcela nepravidelně. Za kaplí pak roste trojice lip, která byla zjevně vysazena hnízdovitě, což je v Polabí naprosto ojedinělé .\n\nKonec 19. století umožnil vznik zástavby jižně od návsi. Nové objekty již nejsou velká hospodářská stavení se dvory, ale spíše domky chalupníků. Dodržována je tradiční poloha domu i délková dispozice parcel.\n\nMladší zástavba „Pahorku“ je soustředěna před jižní fasádu Alžbětína. Tyto domky patřili domkářům, protože jsou na zcela malých parcelách a chybí jim i malé chlévy.\n\nNáves pak doznala v 70. letech 20. století významnou změnu a to založením v podstatě městského parku, jehož vznik inicioval „regulační“ plán z r. 1948. Podle „regulačního“ plánu měla být v západní části parku umístěna veřejná budova. Další rozvoj obce lze označit za pozvolný, kdy se zahušťuje výstavba jižně od „Pahorku“ při zachování orientace domů do ulice a zachování úzkého tvaru parcel.\n\nOproti „Vsi“ je „Na Pahorku“ více rozšířená rekreace. Tu kromě adaptací starých stavení reprezentuje výstavba nových objektů při polní cestě do Sojovic. Objekty jsou naprosto různorodého charakteru (bungalov, horská chata apod.). Jednotícím prvkem by snad mohlo být jen drobnější měřítko staveb při uchování poměrně velké zahrady.\n\nPo roce 1990 se obec rozrůstá v lokalitě „Za Pecí“, kde vzniklo 32 nových parcel s převážně městskou zástavbou a to ve vazbě na původní komunikační síť. Dochází k plošné a hmotové změně nových rodinných domů. Nové parcely jsou spíše čtvercové, domy se umisťují do středu pozemku. Hospodářské stavby nahrazují garáže a altány. Výjimečně se modernizují stávající stavení. Modernizace se soustřeďuje na přístavby, nástavby a především změny průčelí – výměna oken a fasád.\n\nZatím blíže neprověřenou etapou vývoje zástavby je nález dehtářské pece cca 300 m jižně od Alžbětína. Nález je datován do počátku 17. století, což by znamenalo, že objekt vznikl před stavbou Alžbětína. Umístění mimo sídlo má jisté opodstatnění z důvodu obtěžování obyvatel neustálým dýmem z výroby dehtu (při pálení dřevěného uhlí). Bylo by zajímavé prověřit, zda pece měly souvislost s absencí lesního porostu „Hladký bor“ západně od „Pahorku“. V současné době se zde nachází souvislý lesní porost, který však na mapách I. vojenského mapování ani na mapě stabilního katastru není zachycen.\n\nAutoři přelomu 19. a 20. století (Otruba, Sedláček, Vojáček) uvádějí, že zmíněná lokalita „Ostrov“ patří k nejstaršímu osídlení regionu. Údajná poloha mezi močály byla prý místem ideálním pro obranu. Proto zde snad měl vzniknout knížecí dvorec připomínaný již Kosmou k roku 1037. Tyto dohady nepotvrzují žádné grafické podklady.\n\nZ map I. vojenského mapování i map mladších lze usuzovat na běžnou zemědělskou půdu, která je významně protkána sítí komunikací ve směru do Lysé nad Labem, Benátecké Vrutice, Jiřic, Předměřic nad Jizerou a Sojovic. Komunikační síť je v podstatě totožná s dnešním stavem (chybí jen komunikace do Jiřic). Na počátku 20. století zde byl ovocný sad. V roce 1939 je na nejvyšším místě „Ostrova“ vysvěcen obecní hřbitov.\nV obecní kronice jsou zmíněny archeologické nálezy. Ty ale nejsou hmotně doložené v muzejních ani známých soukromých sbírkách. Přes absenci nálezů je místo velmi pozoruhodné svou provázaností jádra obce a krajiny severně od Staré Lysé. Navíc existence obecního sadu v době, kdy jsou veřejná prostranství z ekonomického důvodu zastavována, je více než pozoruhodná. Konečně vzácnost a dlouhodobou ohroženost místa dokládá nález v archivu obecního úřadu, kde je doložen „asanační“ plán z roku 1974, jehož cílem byla zástavba při jižní a východní straně sadu. Dalším ohrožením volného prostranství byl návrh parcelace v rámci zpracování územního plánu obce z r. 2005. Tyto skutečnosti vedly v roce 2010 MěÚ Lysá nad Labem, odbor životního prostředí k registraci sadu jako významného krajinného prvku. Do budoucna se tak zabránilo možné ztrátě území.\nHráz je „nejmladší“ urbanizovanou částí historického jádra obce. Původně bylo území plochou mezi dvěma rybníky, které napájel potok. Na mapě stabilního katastru je potok označen jako Vlkava. Současný název toku je Mlynařice. Pojmenování je odvozeno od mlýnku, který byl v 18. století na dolním toku Mlynařice (cca 5 km po toku). Historickou zajímavostí je různé zakreslení toku. Na Müllerově mapě Čech z r. 1720 ústí potok do Jizery. Toto je doloženo též na mapě Boleslavského kraje. Mapa I. vojenského mapování zachycuje tok ústící do Labe v současné trase.\nJižní rybník Hladoměř měl být založen Fridrichem z Donína roku 1530 a množství zachycené vody dalo rybníku název. Při suchém roce, byl rybník poměrně mělký a zcela jistě nedosahoval do obce (odtud pojmenování Hladoměř). Naproti tomu severní Starolyský rybník existoval již před rokem 1478 a jeho existence ovlivňovala zásadně formování obce. Po temeni hráze vedla totiž důležitá komunikace s mostkem. Při vyústění Mlynařice z rybníka stál objekt zřejmě správce rybníka. Rybník zanikl po katastrofálním prolomení hráze v polovině 19. století. Následně byl rybník úplně vypuštěn a hráz přestala plnit původní funkci. Vyústění Mlynařice se posunulo více k východu, do současného místa.\nPo roce 1930 byla hráz rozparcelována a vznikly zde nové rodinné domky. Malé přilehlé zahrádky byly umístěny na návodní straně hráze, chybí velká hospodářská stavení. Současný stav je doplněn o zástavbu na návětrné straně (jižní) a reprezentuje jej zástavba druhé poloviny 20. století. Tato část obce je výrazově nejvíce roztříštěná, což dokládá umístění nové vodní plochy -chovného rybníčku s přístřeškem pro soukromé účely místního rybáře.\n\nVezmeme-li jako historické jádro stav obce k roku 1842, tedy době zpracování stabilního katastru, budeme se věnovat jen třem částem a to \"Vsi\", \"Pahorku\" a \"Alžbětínu\".\n\nVes – při porovnání leteckých snímků se stabilním katastrem je zřejmé, že cestní síť nedoznala žádných změn. Všechny původní komunikace jsou stále funkční, plocha návsi je v podstatě nezmenšena (s výjimkou záboru plochy pro školu č. p. 78 a její zahradu). Esovité stočení komunikace jižně od návsi bylo s ohledem na provoz utvořeno plynulejší a to zrušením zahrady a odstraněním domu (v místech současného č. p. 97).\nJistou „pravidelnost“ v rozmístění objektů lze najít v návesním prostoru, který by snad odpovídal vrcholně středověkému lokačnímu založení. Oproti tomu rozmístění objektů a přilehlých zahrad v jižní ulici je nepravidelné, což by dokládalo postupný, neplánovaný rozvoj po roce 1700. Celkově lze „Ves“ označit za méně v půdoryse organizovanou než „Pahorek“.\nPovrchy komunikací jsou různorodé. Silnice III. třídy je asfaltová. Ulice od lípy k borovici je dlážděná žulovými kostkami. Druhá komunikace vedoucí z návsi východním směrem je nezpevněná a navazuje na polní komunikaci do Hrabanova. Návesní prostor je ve východní části pouze travnatý, což ve spojení s památnou lípu podtrhuje dojem venkovského prostředí a to i přes výsadby za pomníkem padlých. Naproti tomu prostor před prodejnou Jednoty je výrazně zpevněn betonem. Velké zpevněné plochy spolu s neobvykle velkými plechovými vraty statku č. p. 12 působí značně rušivým dojmem. Chodníky jsou před obecním úřadem ze zámkové dlažby, pokud jsou před ostatními domy v centru, jedná se o betonovou dlažbu 30 x 30 cm, resp. 50 x 50 cm.\nZ původní zástavby lze odvodit, že ve hmotě by mohly být z větší části dochovány domy č. p. 38, 1, 2, 4, 47, 39, 50, 43, 54, 71, 7 a 8. Částečně by mohly být dochovány konstrukce objektů č. p. 10, 11, 12. Převážně se jednalo o dlouhé přízemní objekty se štítem do ulice a zápražím na straně do dvora (kryté přesahem střechy). Z historických fotografií jsou patrné sedlové střechy s došky , kryté eternitem i pálenou střešní krytinou. Stejně jako střešní krytinu, i vlastní provedení stavby a volba materiálu závisela na majetnosti stavebníků. Proto jsou ještě na některých fotografiích z přelomu 19. a 20. století patrné objekty s vysokým podílem spalných konstrukcí. To dokládají nejlépe trojúhelné bedněné štíty, místy s výřezy průduchů (foto dřevěná lomenice). Původní domy byly vesměs příkladem staveb polabského typu se základní trojdílnou dispozicí. Trojdílná obytná jednotka ve skladbě světnice – síň – zadní světnice. Za obytnou jednotkou navazují chlévy a kolny. U větších gruntů uzavírá dvůr stodola se zahradou. Pozoruhodné je zakreslení chmelnic na mapě stabilního katastru, které jsou v regionu vzácné. \nPosuzovaná novodobá zástavba je více méně odlišná od popsaných tradičních forem. Ještě do roku 1940 lze vystopovat tradiční formy zástavby a to dlouhého jednopodlažního domu orientovaného štítem do ulice se sedlovou střechou. Střešní krajina je tvořena převážně betonovými taškami a pálenou krytinou. Došky se již neužívají. Dvůr je od ulice oddělen ještě většinou celodřevěnými vraty, narůstá počet dřevěných vrat vsazených do kovaného rámu. Vstupy se zvýrazňují zděnými pilíři. Dvory jsou většinou ukončeny stodolou. To je například jeden z rozdílů od „Pahorku“, kde za stodolami navazuje na úzkém pozemku ještě zahrada. Pozdější přestavby reagovaly již na zásobu městského typu. Vznikají dvoupodlažní objekty se střechou valbovou, přibývá eternitové střešní krytiny. Tyto stavby reprezentuje bývalá škola a současný obecní úřad.\nFasády se také mění. Jak bylo uvedeno výše, dožívají bedněné štíty se dvěma dvojitými šesti tabulkovými okny ve vpadlinách v uličním průčelí. Od původních hladkých vápenných omítek, místy zvýrazněných štítů a šambrán oken, se po roce 1940 majitelé přiklánějí ke zjednodušení fasád a uplatňuje se břízolit a dlaždičky. Fasády se probarvují, přičemž nejoblíbenější jsou odstíny okru, zelenkavé, šedé a rumělkové. Uliční průčelí má stále dvouosé štítové průčelí (většinou doplněné jedním či dvěma štítovými okénky do půdního prostoru).\n\nV historickém jádru „Vsi“ v průběhu druhé poloviny 20. století v podstatě nevznikly žádné novostavby. Některá průčelí doznala v období 70. a 80. let změnu v podobě osazení trojdílného okna, která se v závislosti na jejich životnosti nyní opět nahrazují moderními většinou dvojdílnými. Nápadné změny nastaly u vjezdů do dvorů, kdy dožilá dřevěná vrata byla nahrazena celokovovými. Zcela mimo rámec zástavby je panelový skelet prodejny Jednoty s plochou střechou ze 70. let 20. století, který nahradil obytnou část statku č. p. 12.\n\nPočátek 21. století reprezentuje pouze přístavba domu č. p. 114, která v podstatě zachovává obdélný půdorys přízemního domu se sedlovou střechou. Změnu je možné vnímat nejvíce v náhradě tradičního rozměru oken. V současné době se upřednostňují dvojdílná okna téměř čtvercového tvaru. Ve „Vsi“ nalezneme oproti „Pahorku“ více drátěných plůtků, které vymezují prostor příležitostných květinových předzahrádek. V místech, kde na uliční prostranství navazuje hospodářské zázemí je vždy plná vysoká zeď. Dřevěné oplocení je vzácné. Jeho příznivé působení je patrné např. u č. p. 39. Vegetační složka ve „Vsi“ je tvořena parkovou úpravou, které dominuje památná lípa. Ovocné stromy se ve veřejných prostranstvích již v podstatě nenacházejí (dožívají poslední višně a třešně). Pozornost upoutají konifery či tvarované listnáče , které vzhledem ke své nestandardní úpravě poškozují vnímání obce. Není zde žádná cílená liniová výsadba. Veškerá výsadba je realizována příležitostně do zelených pásů. U větších dvorů stále přetrvává hospodářská funkce a to z důvodu udržení hospodářství. Obyvatelé stále chovají drobné hospodářské zvířectvo a tomu je částečně podřízena i skladba zahrad. V obraze sídla postrádáme velké listnaté stromy např. ořešáky, či vysokokmenné jádroviny. Ovocné stromy jsou v zahradách spíše výjimečně. Nahrazují je konifery a exotické dřeviny.\n\nMobiliář ve „Vsi“ reprezentují pouze vývěsní desky obecního úřadu před statkem č. p. 12. Jsou to běžné kovové konstrukce s uzamykatelným prostorem. Jejich umístění do značné míry narušuje vnímání celistvosti návsi. Rušivým dojmem působí též umístění informačního stojanu Jizerské cyklostezky před památnou lípou. Lampy veřejného osvětlení jsou běžné 12 m vysoké celokovové sloupy s halogenovou výbojkou.\n\nPahorek – oproti „Vsi“ je z mapy stabilního katastru na první pohled patrné, že tato část obce nevznikala nahodile, ale jako jakýsi protipól dvora Alžbětín. Nalezneme zde jasnou osu sídla, která je až dosud v podstatě uznávána a podporována další činností např. založení parku, zádlažbou, umístění drobné zvonice. Komunikace se ve svém směru a množství zásadně nezměnily. Jedinou dílčí změnou je současné přerušení komunikace u Alžbětína výstavbou zdi, která nově uzavřela areál zemědělského areálu AGÁTA od zástavby. Přístup do AGÁTY je pouze ze silnice III. třídy. Z pravidelnosti „Pahorku“ poněkud vybočuje nápadné rozšíření západní komunikace tzv. Kout. Stabilním katastrem naznačená uliční síť do značné míry předurčila současné rozšiřování „Pahorku“ jižním směrem v místě zvaném „Za Pecí“.\n\nPovrchy komunikací jsou různorodé. Silnice III. třídy vedoucí severně od „Pahorku“ je asfaltová bez obrubníků. Rovněž ulice kolem návsi a „Kout“ jsou asfaltové bez obrubníků. Na venkovské prostředí poměrně vzácná čedičem dlážděná cesta se dochovala v úzkém uličním prostoru od zvonice k č. p. 41. Nezpevněné komunikace jsou stále ještě ve střední části kolem současného Urbanova pohostinství č. p. 51, na které navazuje za silnicí III. třídy severním směrem opět nezpevněná komunikace ke hřbitovu. Jediný chodník z betonových dlaždic 50 x 50 cm je mezi Urbanovým pohostinstvím a č. p. 139. U domů č. p. 55, 40, 35, 34, 42, 46, 41, 18, 19, 91, 23, 90, 37, 28, 29, 31 předpokládáme zachování větší části původních konstrukcí. Zbytky původních konstrukcí by mohly být dochovány v č. p. 158. Ostatní objekty byly většinou ze spalného materiálu a následně byly z přestavěny z kamene a cihel např. 53, 20, 48, 42, 25, 70, 52, 27. Tato skutečnost by mohla naznačit, že tyto objekty jsou sice mladší, ale mají lépe dochované a snad i původní konstrukce (oproti starším domům, které jistě prodělaly různý stupeň modernizace). Jako v části „Ves“, i zde se jednalo o jednopodlažní objekty se sedlovou střechou, většinou se štítem do ulice. V porovnání se „Vsí“ je zde více patrná délková dispozice parcel. Selská stavení, která jsou soustředěna zřejmě do starší části „Pahorku“ měla rozsáhlé dvory. V první polovině 20. století zde vznikly velmi výrazné stodoly , které ještě dnes tvoří dominanty panoramatu obce (č. p. 158, 90, 100). Chalupníci měli jen malé dvorky, kde byly malé chlévy a kurníky. Dispoziční členění obytných částí domů je v podstatě shodné se „Vsí“. Novostavby první poloviny 20. století mohou reprezentovat domy č. p. 30 a 137, které nahradily původní spalný objekt při společné hranici mezi dvěma pozemky. Je to opět příklad domu polabského typu. Za obytnou částí jsou na úzké dlouhé parcele řazeny chlévy. Dvůr uzavírá stodola a navazující zahrada.\nV historickém jádru dále zaujme dům č. p. 100. Dům vznikl částečně na místě spalných objektů. Zachované detaily na fasádě jsou velmi zajímavou ukázkou venkovské architektury v místě již velmi vzácnou. Z exteriérového hlediska je to zřejmě nejcennější dům Staré Lysé. Oproti „Vsi“ se uchovala větší rozmanitost štítů např. 137, 52, 34, 41. To je částečně dáno i velikostí gruntů, které navenek reprezentuje obytné stavení hospodáře a výměnek. Příkladem mohou být č. p. 9 a 31, 90 a 23. Architekturu druhé poloviny 20. století představuje v historickém jádru „Pahorku“ dům č. p. 67. Objekt významně narušuje celistvost obecního sadu a jako nežádoucí dominanta ruší vzájemný vtah mezi dvorem a kaplí. Popisovaný dům je praktickou ukázkou představy asanace dvora, ke které mělo dle plánu z roku 1974 dojít. Objekt nerespektuje tradiční délkovou stavbu, sklon střechy ani tvar a velikosti oken. Vymyká si i zvýšeným přízemím se zádveřím a druhým podlažím. Konec 20. století mohou reprezentovat přestavby domů č. p. 16 a 46, které nahradily sedlovou střechu nástavbou patra a ukončením plochou střechou. Díky umístění lodžie do uličního prostoru při okapové linii domu, je celkový negativní dojem u domu č. p. 16 větší. Nežádoucí úpravu štítů reprezentují také lodžie u č. p. 27 a 29 , které narušují štítovou stranu a tím poškozují hmotu původní venkovské zástavby. U těchto domů je to zvláště nápadné, protože jsou obráceny do urbanisticky velice zajímavého místa.\n\nStřešní krajina stávající zástavby je tvořena převážně betonovými taškami a pálenou krytinou. Pozdější přestavby reagovaly již na zástavbu městského typu. Vznikají dvoupodlažní objekty se střechou valbovou nebo polo valbovou. Tyto stavby reprezentují č. p. 25, 158 a 139, která jsou obrácená do návesního prostoru.\n\nNa rozdíl od „Vsi“ jsou zahrady do uličního prostoru vymezeny převážně plnou zdí. Vstupy jsou zvýrazněny nápadnými bránami, často doplněné zděnými pilíři. Dřevěné oplocení je vzácné a je dožívajícím reliktem, který bez náhrady mizí př. č. p. 90.\n\nVegetační složku „Pahorku“ reprezentuje parková úprava návsi. Její plánování lze klást do roku 1948, kdy byl zpracován regulační plán. Z leteckých snímků z roku 1959 je patrné, že park ještě založen nebyl. Plocha je vymezena jižní alejí lip, skupinou lip kolem kaple a vodní nádrží s doprovodnými stromy. Zbytek byla travnatá plocha s vyšlapanými cestičkami. Park na ploše cca 1,5 ha vznikl v 70. letech 20. století a jeho založení je do jisté míry raritou. Takto rozsáhlý park městského typu – podél pískových cest jsou osazeny parkové obrubníky, se v obcích s cca 500 obyvateli zřídka vyskytuje. Na vesnické prostředí je též neobvyklé druhové složení dřevin. Jsou zde kromě výše uvedených lip (v současnosti cca 90 let staré) též pestrolisté buky lesní (Fagus silvatica Marginata), douglasky (Pseudotsuga menziesii), a katalpa vejčitá (Catalpa ovata). Keřové patro je složeno z kdoulovců, zlatic, kalin. Konifery reprezentovaly druhy jalovec čínský a zerav západní. Množství konifer je od roku 2008 postupně omezováno a to z důvodu postupné obnovy parku. Cílem zásahu bylo též obnovení sadu pod hřbitovem a náhrada staré topolové aleje ke hřbitovu novou lipovou alejí. V současné době je park víceméně složen z druhů listnatých, což lze jednoznačně přivítat. Konifery nebyly zcela vymýceny, ale byly ponechány jako kompoziční prvky v rozsahu do 5%.\n\nV ostatních veřejných prostranstvích „Pahorku“ byly ještě do roku 2000 patrné četné ovocné stromy, převážně třešně. Staré stromy jsou postupně káceny, přičemž neprobíhá obnova. Pokud se na veřejném prostranství prováděly výsadby, pak pouze z podnětu vlastníků přilehlých objektů - převažují jalovce a smrky pichlavé. Tento trend se v poslední době daří potlačit a konifery postupně z veřejného prostranství mizí. Trvalkové či růžové záhony jsou vzácností. Na soukromých pozemcích je situace obdobná jako ve „Vsi“. Zejména u původních velkých statků přetrvává hospodářská funkce dvora. Obyvatelé stále chovají hospodářské zvířectvo a tomu je částečně podřízena i skladba zahrad.\nMobiliář na „Pahorku“ reprezentují pouze betonové lavičky a malé dětské hřiště v parku. Poněkud rušivým dojmem působí oplocení současné požární nádrže (foto oplocení nádrže). Výrazně rušivá je drobná stavba vodárny před kaplí, která kapli zastiňuje a narušuje pohledy z parku ke kapli a dále ke hřbitovu. Objekt vodárny byl využit jako pozadí pro umístění informačního stojanu naučné stezky Krajinou Rudolfa II., který se věnuje obnově sadu a starým krajovým odrůdám ovocných dřevin. Lampy veřejného osvětlení jsou běžné 12 m vysoké celokovové sloupy s halogenovou výbojkou.\nAlžbětín – dvůr Alžbětín je svým umístěním, hmotou a funkcí v podstatě samostatnou částí historického jádra obce. Na mapě I. vojenského mapování z roku 1781 je dvůr vyznačen jako obdélník se čtyřmi stavbami kolem dvora. Stavby k sobě nepřiléhají. Mapa stabilního katastru již zachycuje dvůr se třemi hospodářskými budovami, jižní budova chybí. Dvůr tak uzavírá jen zeď. To potvrzuje mapa II. vojenského mapování z let 1851/1852. Stabilní katastr zachycuje též jedinou plastiku v obci a to ve středu dvora.\n\nLetecký snímek z roku 1949 zachycuje změněnou dispozici dvora . Východní budova chybí, ale je patrný její půdorys. Severní a západní křídlo je opatřené valbovou střechou. Nové jižní křídlo má střechu sedlovou. K jižnímu křídlu přiléhají malé domky. Hlavní přístup do dvora je z východu oproti mapě II. vojenského mapování, kde je cesta patrná ze západní strany. V okolí dvora a kaple je patrný pravidelný rastr stromů – sad, a dále památné lípy u kaple. Přes cestu ke hřbitovu je obecní sad. Mezi hřbitovem a Alžbětínem je stále ještě patrná původní cesta do Jiřic, která následně zcela zanikla.\n\nLetecký snímek z roku 1995 zachycuje další dispoziční změnu a to odstranění západní části severní budovy . V roce 2009 byl téměř celý areál asanován, přičemž byly zachovány jen obvodové zdi, které byly místy znovu dozděny.\n\nVlastní vzhled dvora se nedochoval na fotografiích, je pouze zachycena východní budova na akvarelu malíře Šippicha . Z obrazu je patrné členění fasády lizénami, bílo – modrá fasáda, štěrbinový tvar oken se šambránami – zřejmě do chlévů. Střecha je valbová, krytinu nelze spolehlivě určit, pravděpodobně se jedná o pálenou krytinou. Z terénního průzkumu západního křídla je částečně patrné členění fasády a tvar oken. Jediný částečně ponechaný, snad původní díl, budovy je východní část severního křídla (foto torzo Alžbětína domu). Zde jsou patrné štěrbinové průduchy, fabionová římsa a jsou patrné vrstvy omítek s původní barevností.\n\nVegetační složka vnitřní části dvora byla zřejmě vždy okrajovou záležitostí. Pokud zde nějaká vegetace byla, pak snad jedině jako drobná úprava kolem sochy sv. Isidora. Vnější vegetační úpravy jsou zachyceny již na mapě stabilního katastru. Za zdí jsou zakresleny značky pro pyramidální stromy, což by mohlo odpovídat tereziánským předpisům o výsadbách stromů u hospodářských stavení proti omezování šíření ohňů, popř. tzv. bleskové stromy.\n\nStará Lysá je běžné zemědělské sídlo. Stavební objety nevykazují významné architektonické hodnoty, neboť plní ryze praktické funkce. Až do současnosti byl tedy zájem soustředěn na památky sakrální.\n\n\nV textových podkladech územního plánu obce jsou jako objekty památkového zájmu vyjmenovány dva – zvonička a areál dvora Alžbětín. V průběhu terénního průzkumu byly jako památkově významné vyhodnoceny ještě další, které dokládají vývoj sídla do současnosti.\n\nNejen architektonické památky se podílejí na celkovém vnímání sídla. K významným objektům ve Staré Lysé patří i památné stromy. V současném povědomí veřejnosti je obec známá především díky památné lípě na návsi, která v roce 2007 obsadila s 11.157 hlasy II. místo v celostátní soutěži Strom roku. K doplnění informací a ujasnění některých pojmů je zmíněna i borovice lesní nad obcí, které nebyla památným stromem, ale její přítomnost se promítla i do místního názvu „U Borovice“.\nObec Stará Lysá není sídlem s množstvím dochovaných kulturních památek. Současná podoba řadí obec k běžným obcím v Polabí. Co je pro Starou Lysou mimořádné z historického hlediska, je právě urbanistický vývoj od vrcholného středověku do poloviny 19. století. Z popsaného je patrné, že prapůvodní osídlení obce mohlo být nejspíše v lokalitě „Na Ostrově“. Po změně vlastnických vztahů a vysazení nového lokačního centra na protilehlé straně toku Mlynařice došlo k pozvolnému opuštění starého sídla.\n\nPřítomnost dvou rybníků je pro Čechy 15. a 16. století poměrně častým jevem. Přesto blízkost dvou rybníků ve Staré Lysé a jejich oddělení hrází zřejmě zapříčinilo úplný zánik staré osady a přemístění sídla o cca 300 m východně. Koncem 18. století mohl vznik panského dvora iniciovat opětovné osídlení pravého břehu Mlynařice. Zánik posledního rybníka v regionu umožnil propojení obou celků do jediné funkční obce. Přes spojení obou částí si panský dvůr udržel až do počátku 20. století poměrně výlučné postavení v obci. Výlučnost je do jisté míry ovlivněna právě zemědělskou produkcí, která se zde v podstatě nepřetržitě provozuje po tři století.\n\nV současné době je z urbanistického hlediska zajímavé udržení lokality „Na Ostrově“ bez zástavby pouze se hřbitovem. Volné místo pozorovateli umožňuje sledovat terén a představit si podmínky kolonizace regionu. Unikátní v podmínkách Polabí je také zachování velké návsi „Na Pahorku“ s obecním parkem.\n\n\n"}
{"id": "837300", "url": "https://cs.wikipedia.org/wiki?curid=837300", "title": "Rolls-Royce Trent", "text": "Rolls-Royce Trent\n\nRolls-Royce Trent je série tříhřídelových dvouproudových motorů s velkým obtokovým poměrem vyráběná firmou Rolls-Royce plc. Jde o další vývoj motoru RB211; tah se pohybuje od 240 do 430 kN. Verze motorů Trent jsou použity na letounech Airbus A330, A340, A350, A380, Boeing 777 a 787. Dále byly motory Trent použity pro námořní i průmyslové účely.\n\nPrvní moderní verze motoru Trent - Trent 600 - byla odvozena z modelu RB211-524L. Tah byl 289 kN (65,000 lbf) a průměr dmychadla 2,59 m. Původně byl určen pro McDonnell Douglas MD-11, ale vzhledem k nízkému úspěchu tohoto letadla byl program přerušen. Rolls-Royce chtěl ještě vyvinout motor pro novější modely firmy Boeing jako 747-X, 747-8 nebo 767-400ERX, ale Boeing si zde vybral motory firmy General Electric.\n\nPrvní běh verze pro A330 proběhl v srpnu 1990 u modelu Trent 700. Trent dosáhl významného komerčního úspěchu, když byl vybrán jako motor pro všechny tři varianty typu Boeing 787 (Trent 1000), dále Airbus A380 (Trent 900) a A350 (Trent XWB). Jeho celkový podíl na trzích, na kterých soutěží, je přibližně 40%.\n\n"}
{"id": "837303", "url": "https://cs.wikipedia.org/wiki?curid=837303", "title": "Cvrčík mravenčí", "text": "Cvrčík mravenčí\n\nCvrčík mravenčí (\"Myrmecophilus acervorum\") je zástupce hmyzu, řádu rovnokřídlí z rodu cvrčíků. Tento řád čítá asi osm druhů. Je to nejmenší druh řádu rovnokřídlých v České republice.\n\nCvrčík dorůstá velikosti 2–3,5 milimetrů, délka kladélka je 1,5–1,8 mm. Patří k hmyzu s proměnou nedokonalou, tedy vajíčko, nymfa (několikrát se svléká) a dospělec. Chodidla zadních nohou má tříčlenná, zadní stehna ztlustlá, vejčitá, a holeně jsou opatřeny dlouhými trny. Oči má malé, sotva patrné. Štěty na zadní části těla jsou krátké a zesílené. Barva tmavě až rezavě hnědá, s nestejně širokými proužky, vodorovně po těle. Cvrčík mravenčí nestriduluje a je němý.\n\nAktivita dospělého imaga je od července do října.\n\nVyskytuje se roztroušeně v teplých oblastech, převážně v Polsku, Rakousku, Německu, České republice, Slovenské Republice, Ukrajině a v Maďarsku, do nadmořské výšky zhruba 500 metrů. V České republice hojný.\n\nŽije v hnízdech teplomilných druhů mravenců, hlavně pod kameny. Přednost dává mravencům rodu \"Lasius niger.\"\n\nKe zrodu nového jedince dochází ve veliké míře především partenogeneticky mimo mraveniště, prostřednictvím dospělých samic, či větších nymf. Takto především ve střední Evropě.\n\nTento druh není škůdce.\n\nTento druh není v České republice chráněný.\n"}
{"id": "837308", "url": "https://cs.wikipedia.org/wiki?curid=837308", "title": "Massimo D'Alema", "text": "Massimo D'Alema\n\nMassimo D'Alema (* 20. dubna 1949) je italský sociálnědemokratický politik. Byl premiérem Itálie v letech 1998–2000 a ministrem zahraničních věcí v letech 2006–2008. Od roku 1996 je místopředsedou Socialistické internacionály.\n\nJeho otcem byl komunistický politik Giuseppe D'Alema. To ho v mládí přivedlo do komunistického hnutí, v 70. letech byl předsedou Italské federace mladých komunistů (1975–1980). Později se stal členem Komunistické strany Itálie (PCI) a vedl komunistický deník L'Unità (1986–1989). V letech 1970–1976 byl za PCI radním v Pise, v letech 1985–1987 krajským zastupitelem v Apulii.\n\nNa počátku 90. let však došlo v komunistické straně, také v souvislosti se změnami ve východní Evropě, ke změnám a štěpení. D'Alema umírněnější část strany roku 1991 zformoval do strany Demokratická levicová strana (\"Partito Democratico della Sinistra\" – PDS). Roku 1998 byla transformována, posunuta ještě více do středu a nazvána Levicoví demokraté (\"Democratici di Sinistra\" – DS). Záhy pak vstoupila do široké předvolební levo-středové koalice Olivovník. Její úspěch D'Alemu vynesl až do pozice předsedy vlády. V ní, zřejmě aby smyl podezření, že jako bývalý komunista není loajální se západními velmocemi, zapojil Itálii do bombardování Jugoslávie jednotkami NATO roku 1999. Pravicová opozice Silvia Berlusconiho ho podpořila, velká část levice byla však znechucena, což přispělo k pádu jeho vlády. Do ní se vrátil znovu v levicovém kabinetu Romana Prodiho, kde získal post ministra zahraničí. A znovu ho krátce po nástupu do funkce zastihla velká mezinárodní krize, tentokrát libanonsko-izraelský konflikt roku 2006. D'Alema se rozhodl stát klíčovým prostředníkem ve sporu. Vyjednal vznik mezinárodních jednotek Unifil, na nichž se hojně podíleli Italové, a které oddělily Izrael a jednotky Hizballáhu. Pravicová opozice nicméně tento krok kritizovala jako „operaci kamikaze“, která uvrhne italské vojáky mezi dva mlýnské kameny.\n\n\n"}
{"id": "837309", "url": "https://cs.wikipedia.org/wiki?curid=837309", "title": "Etiopská lidová revoluční demokratická fronta", "text": "Etiopská lidová revoluční demokratická fronta\n\nEtiopská lidová revoluční demokratická fronta ( ) je vládnoucí koalice v Etiopii. Jejími členy jsou čtyři politické skupiny: Oromská lidová demokratická organizace, Amharské národní demokratické hnutí, Demokratické hnutí národů jižní Etiopie a Tigrajská lidová osvobozenecká fronta. V současném etiopském parlamentu má tato koalice 437 mandátů z 527. Její vedení sídlí v Addis Abebě.\n\nVznikla původně jako povstalecká organizace bojující proti Dergu.\n"}
{"id": "837313", "url": "https://cs.wikipedia.org/wiki?curid=837313", "title": "Giuliano Amato", "text": "Giuliano Amato\n\nGiuliano Amato (* 13. května 1938, Turín) je italský sociálnědemokratický politik. Byl premiérem Itálie v letech 1992–1993 a 2000–2001. V letech 1987–1989 a 1999–2000 byl rovněž ministr národního pokladu, 1998–1999 ministr reforem, 2001 ministr vysokých škol, 2006–2008 ministr vnitra. Patřil k jedněm z hlavních tvůrců Evropské ústavy.\n\nVystudoval právo na univerzitě v Pise a na Kolumbijské univerzitě v New Yorku. Vyučoval ho poté na univerzitách v Modeně, Perugii, Florencii a Římě. Již jako student, roku 1958, vstoupil do Italské socialistické strany (PSI). Do parlamentu byl prvně zvolen roku 1983, do vlády roku 1987. \n\nV letech 1992–1993 otřásly italskou politickou scénou obří korupční skandály v souvislosti s akcí Čisté ruce (Mani pulite). Celá poválečná generace politiků z obou největších stran, Křesťanskodemokratické strany i PSI, byla zkompromitována a odstavena. Právě v té době byl Amato zvolen premiérem, neboť se jako jeden z mála politiků v žádných korupčních souvislostech neobjevil. Přesto ho aféra postihla, to když jeho vláda vydala poměrně nečekaně dekret, který všechny pravomoci vyšetřovat korupční systém převedl na policii (kontrolovanou vládou). Veřejnost tento krok nepřijala, byl pochopen jako pokus vyšetřování zhatit a po celé zemi se konaly protestní demonstrace. Prezident Oscar Luigi Scalfaro pak odmítl dekret podepsat a označil ho za protiústavní. Vinu na sebe vzal ministr spravedlnosti Giovanni Conso, nicméně i na Amatovi, jako významném právníkovi, ulpělo podezření, že chtěl akci Čisté ruce zastavit, což mu vzalo značný kus důvěry veřejnosti.\n\nV křesle premiéra čelil Amato ovšem i obřím ekonomickým problémům. Itálie byla v té době vyřazena z evropského peněžního systému a domácí měna lira musela být dvakrát devalvována. Amato provedl velmi razantní rozpočtové škrty a situaci zvládl, čímž položil základ budoucího přijetí eura. Jako výraz uznání byl pak v levicových vládách Massima D'Alemy jmenován několikrát do vedení ekonomických ministerstev. Vrátil se ještě jednou i na post premiéra (2000–2001).\n\nPoté se přesunul na evropskou úroveň a sehrál významnou úlohu v evropském integračním procesu. Spolu s bývalým belgickým premiérem Jean-Luc Dehaenem a bývalým francouzským prezidentem Valéry Giscard d'Estaingem byl pověřen tvorbou Smlouvy o budoucnosti Evropy a nakonec Evropské ústavy. Do italské politiky se vrátil v době, kdy Romano Prodi po čase sestavoval levicový kabinet. Zastal v něm roli ministra vnitra.\n\n"}
{"id": "837315", "url": "https://cs.wikipedia.org/wiki?curid=837315", "title": "Palác Merkur", "text": "Palác Merkur\n\nPalác Merkur je funkcionalistická budova na Revoluční třídě, Starém Městě, Praha 1, na jižním předmostí Štefánikova mostu.\n\nArchitektem budovy je Jaroslav Fragner a svůj název nese podle tehdejší prvorepublikové pojišťovny. Vybudován byl v letech 1934–1936. Realizaci stavby umožnila regulace toku Vltavy z první poloviny 30. let 20. století. Má osm pater, hlavní průčelí stavby je orientováno do Revoluční ulice.\n\nBudova slouží administrativě. Dvoupodlažní kavárna, která se nacházela v přízemí a prvním patře, prošla několika změnami – v 60. letech 20. století sloužila jako odbavovací centrum Československých aerolinií, od 90. let ho nahradil autosalon „Autopalác Vltava“.\n\nPodle původního plánu měla být stavba z druhé strany Revoluční třídy doplněna ještě o další administrativní budovou podobného charakteru, aby tak byla vytvořena symbolická brána do města, tento plán ale nikdy nebyl realizován.\n"}
{"id": "837318", "url": "https://cs.wikipedia.org/wiki?curid=837318", "title": "Lamberto Dini", "text": "Lamberto Dini\n\nLamberto Dini (* 1. března 1931) je italský politik. V letech 1995–1996 byl premiér Itálie. 1994-1999 ministr národního pokladu, 1995–1996 ministr spravedlnosti, 1996–2001 ministr zahraničních věcí.\n\nVystudoval ekonomii na univerzitě ve Florencii. Od roku 1959 pracoval v Mezinárodním měnovém fondu. V letech 1979-1994 pracoval v italské centrální bance (\"Banca d'Italia\"). Roku 1994 si ho Silvio Berlusconi vybral do své první vlády. Když jeho vláda padla, prezident Oscar Luigi Scalfaro pověřil Diniho sestavením v podstatě úřednického přechodného kabinetu. Dini se v parlamentu opřel o levicové strany a ultrapravicovou Ligu Severu. Vztahy Diniho s Berlusconim se v té době zhoršily natolik, že Dini se svou malou středovou stranou Italská obnova (\"Rinnovamento Italiano\") vstoupil do široké koalice Olivovník Berlusconiho hlavního oponenta Romana Prodiho. V jeho vládě následně získal pozici ministra zahraničí, stejně tak i ve dvou následujících středolevých kabinetech Massimo D'Alemy a Giuliana Amata. Pro volby roku 2001 Dini se svou stranou vstoupil do středové koalice Demokracie je svoboda - Sedmikráska (\"Democrazia è Libertà – La Margherita\"). Volby ovšem vyhrál Berlusconiho Dům svobody a Berlusconi sestavil svou druhou vládu s Ligou severu.\n\nRoku 2007 se středová Sedmikráska spojila s levicovější stranou Levicoví demokraté, aby vytvořila Demokratickou stranu. To se ovšem Dinimu nelíbilo a ze strany vystoupil. Záhy zformoval stranu Liberální demokraté (\"Liberaldemocratici\"), jež byla de facto obnovenou Italskou obnovou. Před volbami roku 2008 s ní vstoupil do Berlusconiho bloku Lid svobody (\"Il Popolo della Libertà\").\n\n"}
{"id": "837320", "url": "https://cs.wikipedia.org/wiki?curid=837320", "title": "Fozzy", "text": "Fozzy\n\nFozzy je americká heavy metalová hudební skupina založená v Atlantě v Georgii v roce 1999. Hlavní zpěvák skupiny je Chris Jericho, profesionální wrestler. Žije v Tampě na Floridě zatímco zbytek skupiny obývá Georgiu. Skupina má v současné době podepsanou smlouvu s nahrávací společností Century Media Records. Skupina se skládá z Jericha a členů rap metalové skupiny Stuck Mojo, Richa Warda a Franka Fontsereho. Další členové jsou Billy Grey (Dangerous New Machine, Sick Speed) a Paul Di Leo (Adrenaline Mob, Nena).\n\nFozzy začali jako Fozzy Osbourne, podle zpěváka Ozzyho Osbourna. V roce 1999 se Jericho po wrestlingové show setkal v San Antoniu v Texasu s Wardem, který ho pozval, ať s ním hraje v hudební skupině. Jejich první vystoupení nastalo v nyní zrušeném klubu \"The Hangar\" v centrálním náměstí Marietty. Jericho s nimi párkrát hrál, ale neměl v plánu to dělat po trvalou dobu. V roce 2000 Jericho přestal na delší dobu zápasit kvůli zranění kotníku a tak se připojil ke skupině a pod jménem Moongoose McQueen se stal hlavním frontmanem kapely. Vyrazili tedy na turné. Jako část \"gimmicku\" kapely, Jericho odmítal přiznat, že Moongoose McQueen a Chris Jericho je jedna a ta samá osoba. Při rozhovoru jako Moongoose řekl, že by chtěl pod tímto charakterem zůstat po celou dobu a dokonce ho by i bavilo předstírat, že není Chris Jericho. Na druhé straně byl Chris Jericho \"velký fanoušek\" Moongooseho a Fozzy.\nKapela zkrátila své jméno na jednodušší Fozzy a přijala satirický příběh ve kterém podepsali smlouvu s nahrávací společností k přesunu do Japonska aby se stali velkými rockovými hvězdami, ale společnost se později vzdala obchodu a nechali je čekat po dobu 20 dní zatímco pracovali s jinými kapelami. Brzy poté Fozzy produkovali své stejnojmenné první album které obsahovalo většinu coverů od kapel jako Dio, Krokus, Twisted Sister, Iron Maiden, Mötley Crüe a Judas Priest. Také se na chvíli změnil název kapely na Big City Knights.\n\nJejich druhé album, \"Happenstance\", bylo vydáno v roce 2002 a obsahovalo covery skupin jako Black Sabbath, Scorpions, W.A.S.P. a Accept.\nPo skončení turné k Happenstance v roce 2003 skupina zrušila svůj příběh a charakter McQueena. V lednu 2005 vydali svoje třetí studiové album, \"All That Remains\", které obsahovalo zcela jejich vlastní písně včetně singlu \"Enemy\" a \"Daze of the Weak\". Album \"All That Remains\" obsahovalo speciální hosty v podobě muzikantů Zakka Wyldea (Black Label Society, Ozzy Osbourne, Pride and Glory) Bonecrushera, Marka Tremontiho (Creed, Alter Bridge), Mylesa Kennedyho (Alter Bridge, Slash), Martyho Friedmana (Megadeth) a Butche Walkera (Marvelous 3). Alb se prodalo přes 100,000 kopií. V roce 2005 se stal song \"Enemy\" hlavní znělkou pro show \"WWE No Way Out\" a v roce 2006 promotionálním songem pro \"TNA Bound Of Glory\". V roce 2006 kapela vystupovala na Download Festivalu v Donington Parku v Anglii.\nKrátce po vydání \"All That Remains\" byly oznámeny plány pro vydání čtvrtého studiového alba. \n\n4. března 2009 webová stránka MetalUnderground.com informovala, že Fozzy podepsali světovou smlouvu s australskou nahrávací společností Riot! Entertainment pro vydání jejich čtvrtého alba, \"Chasing the Grail\". Hlavní singl alba, \"Martyr No More\", se stal oficiální znělkou pro show WWE Royal Rumble pay per view. V Americe bylo album vydáno 26. ledna 2010 a následně i v Austrálii (únor) a v Evropě (březen).\n\n19. února 2011 řekl Jericho během rozhovoru v show Active Rock pro radio WBSX v Wilkes-Barre v Pensylvánii, že je dokončen text pro nové album a že Ward začal pracovat na zpracování hudby. Kapela plánovala datum vydání na únor 2012. Podle oficiální Facebookové stránky kapely Fozzy byly nahrávky dokončeny 4. května 2012. Fozzy vydali nový hudební videoklip, který byl natočený na předávání cen Golden Gods Awards pro song \"God Pounds His Nails\", 7. června. 10. července Fozzy vystupovali na Sonisphere Festivalu v Knebworthu v Anglii. Speciální edice která obsahovala 2 CD z živého vystoupení Fozzy, \"Remains Alive\", bylo vydáno 18. července. Poté kapela oznámila turné po Spojeném království na listopad 2011.\n\n9. září oznámil Sean Delson svůj \"odchod\" ze skupiny Fozzy jako jejich baskytarista aby mohl pokračovat v práci s Agentem Cooperem. Fozzy na jeho místo obsadili Paula Di Lea, baskytaristu Adrenaline Mob.\n\nDne 18. ledna 2012 bylo oznámeno, že Fozzy podepsali smlouvu s Century Media Records a mají v plánu vydat toto léto nové studiové album. Krátce poté napsal Jericho na svůj účet na Twitteru 'Nové @FOZZYROCK album v srpnu?!'. Jericho se 2. ledna vrátil na plný úvazek do WWE ale i přesto byla ohlášena účast Fozzy v létě na Download Festivalu ve Velké Británii. 17. července vydali Fozzy první singl ze jejich nového, pátého studiového alba, Sin and Bones, jménem \"Sandpaper\". Song obsahuje speciální vokály od M. Shadows ze skupiny Avenged Sevenfold. Celé album bylo vydáno 14. srpna. Krátce po jeho vydání Chris Jericho opět opustil WWE a to po své poslední účasti na Raw 20. srpna, aby se mohl nadále věnovat skupině Fozzy a vyrazit s ní na turné. Fozzy nedávno vystupovali na Uproar Festivalu na pódiu Jagermeister. Po tomto festivalu bylo oznámeno mezinárodní turné po Evropě a Austrálii.\n\nSoučasní členové\n\n\n"}
{"id": "837323", "url": "https://cs.wikipedia.org/wiki?curid=837323", "title": "Zlatá stoka (České Budějovice)", "text": "Zlatá stoka (České Budějovice)\n\nZlatá stoka v Českých Budějovicích je vodní dílo, které sloužilo k napájení Vrbenských rybníků vodou z řeky Vltavy. V současnosti existuje již jen zlomek původního vodního kanálu.\n\nAby byly Vrbenské rybníky zásobené dostatečným množství vody, nechala městská rada Českých Budějovic v letech 1529 – 1530 vybudovat přes 6 kilometrů dlouhou stoku přivádějící vodu z Vltavy. K řece byla připojená u bývalé valchy, v oblasti dnešního Stecherova mlýna. Dále procházela Litvínovicemi a kolem tehdejšího západního okraje Čtyřech Dvorů, kde později napájela i městská sádka. Následně protínala současnou Husovu ulici a v oblasti současného jižní cípu sídliště Vltava (náměstí Vltava střed) protínala stoku napájející dnes již zaniklou rybniční soustavu u Remlova dvora.\n\nPoté pokračovala mezi Husovou ulicí a západním okrajem zástavby sídliště Vltava a před samotou u Hvízdala se stáčela západně k Vrbenským rybníkům. V těchto místech se z jihozápadního směru připojovalo rameno vycházející z Velkého Vávrovského rybníka. Samotná Zlatá stoka se pak vlévala do Vrbenských rybníků Černiš a později Domin.\n\nPůvodně byla stoka nazývána jako Hlavní, Litvínovická nebo Černická. Poté (nejpozději však v 18. století) se ujal název Zlatá.\n\nVyužití a koryto vodního kanálu se postupem doby vyvíjelo podle aktuálních potřeb. V současné době již původní účel neplní, valná část této vodní stavby neexistuje a dochovaly se jen fragmenty. Část o délce zhruba 1300 metrů zůstala zachována v oblasti Litvínovic a západního okraje parku Stromovka. V Litvínovicích se existence vodního díla odrazila v názvu ulice U Zlaté stoky. Podobně tak v oblasti Čtyřech Dvorů v ulicích Na Zlaté stoce a Na Sádkách.\n\nPři západním okraji sídliště Vltava je poloha koryta zachována pásem stromů, především dubů, který vede od Remlova dvora kolem současné základní školy, dále mezi mateřskou školou a hřištěm a podél Otavské ulice, odkud směřuje k ulici U Hvízdala. V porostu jihozápadně od centra Arpida je zachován přívod z Vávrovského rybníka o délce 480 metrů a pozůstatky původního koryta.\n"}
{"id": "837324", "url": "https://cs.wikipedia.org/wiki?curid=837324", "title": "Írán na Letních olympijských hrách 1976", "text": "Írán na Letních olympijských hrách 1976\n\nÍrán na Letních olympijských hrách 1976 reprezentovalo 86 sportovců v 9 sportech.\n\n"}
{"id": "837326", "url": "https://cs.wikipedia.org/wiki?curid=837326", "title": "Írán na Letních olympijských hrách 1972", "text": "Írán na Letních olympijských hrách 1972\n\nÍrán na Letních olympijských hrách 1972 reprezentovalo 50 sportovců v 7 sportech.\n\n"}
{"id": "837328", "url": "https://cs.wikipedia.org/wiki?curid=837328", "title": "Hrzán", "text": "Hrzán\n\nNositelů příjmení Hrzán nebo Herzan je více.\n\n\n\n"}
{"id": "837330", "url": "https://cs.wikipedia.org/wiki?curid=837330", "title": "Herzán", "text": "Herzán\n\nPříjmení Herzán nosí více významných osobností:\n\n"}
{"id": "837333", "url": "https://cs.wikipedia.org/wiki?curid=837333", "title": "Írán na Letních olympijských hrách 1968", "text": "Írán na Letních olympijských hrách 1968\n\nÍrán na Letních olympijských hrách 1968 reprezentovalo 14 sportovců v 3 sportech.\n\n"}
{"id": "837339", "url": "https://cs.wikipedia.org/wiki?curid=837339", "title": "Írán na Letních olympijských hrách 1964", "text": "Írán na Letních olympijských hrách 1964\n\nÍrán na Letních olympijských hrách 1964 reprezentovalo 63 sportovců v 10 sportech.\n\n"}
{"id": "837343", "url": "https://cs.wikipedia.org/wiki?curid=837343", "title": "Fozzy (album)", "text": "Fozzy (album)\n\nFozzy je stejnojmenné debutové album heavy metalové hudební kapely, Fozzy. Album bylo vydáno 24. října 2000. Album bylo vydáno pod vydavatelstvím Palm Pictures a Megaforce Records.\n\nVětšina alba obsahuje přezpívané songy od skupin jako Dio, Twisted Sister, Iron Maiden, Ozzy Osbourne a Mötley Crüe. Součástí příběhu kapely bylo, že za dobu 20 let které strávili v Japonsku po návratu do Ameriky zjistili, že mnoho slavných kapel převzalo jejich songy.\n\nNicméně album obsahuje dva vlastní songy kapely a to \"End of Days\" a \"Feel the Burn\".\n\nPřed vydáním alba mělo vydavatelství Megaforce velké naděje pro příjem protože se předpokládalo, že si wrestlingoví fanoušci skupinu Fozzy oblíbí a koupí si album. Bohužel album komerčně selhalo a podařilo se prodat pouze 4225 kopií. Album také selhalo v žebříčku \"Billboard 200\". Vzhledem k nízkému příjmu tohoto alba zrušili Megaforce plány na vydání alba v Evropě stejně tak jako vydání dokumentárního DVD o Fozzy a dalších vystoupení.\n\n\n"}
{"id": "837345", "url": "https://cs.wikipedia.org/wiki?curid=837345", "title": "Írán na Letních olympijských hrách 1960", "text": "Írán na Letních olympijských hrách 1960\n\nÍrán na Letních olympijských hrách 1960 reprezentovalo 25 sportovců v 5 sportech.\n\n"}
{"id": "837349", "url": "https://cs.wikipedia.org/wiki?curid=837349", "title": "Pete Reed", "text": "Pete Reed\n\nPete Reed, MBE (* 27. července 1981, Seattle, USA) je britský veslař. Byl členem posádky čtyřky bez kormidelníka, která na olympijských hrách 2008 a 2012 získala zlatou medaili. Další zlatou medaili získal na osmě na LOH 2016 v Riu de Janeiro. Je též dvojnásobným mistrem světa na čtyřce bez kormidelníka a trojnásobným na osmě.\n\n"}
{"id": "837350", "url": "https://cs.wikipedia.org/wiki?curid=837350", "title": "Tchaj-cu (Sung)", "text": "Tchaj-cu (Sung)\n\nTchaj-cu (; 21. března 927 – 14. listopadu 976), vlastním jménem Čao Kchuang-jin () byl čínský generál a státník, zakladatel říše Sung a v letech 960–976 první sungský císař.\n\nPředkové Čao Kchuang-jina patřili v druhé polovině 9. století k úředníkům střední úrovně. Čao Tching (828–874) byl úředníkem v Čuo-čou v dnešním Che-peji, u kterého žila i jeho rodina. jeho synové Čao Ting (851–928) a Zhao Ťing (872–933) také sloužili na úřednických postech v Che-peji. Čao Ťingův syn Čao Chung-jin (, 899–956) odmítl civilní kariéru a stal se důstojníkem v armádě císaře Čuang-cunga říše Pozdní Tchang.\n\nČao Chung-jin svým synům dal vojenskou výchovu, Čao Kchuang-jin při ní údajně vynikal. V jednadvaceti letech se Čao Kchuang-jin osamostatnil a dva roky se pohyboval po zemi, přičemž poznal život různých vrstev společnosti. Poté nastoupil v armádě Kuo Weje, generála říše Pozdní Chan. Roku 951 Kuo Wej povstal proti chanskému císaři, porazil ho a založil říši Pozdní Čou. V bojích Čao Kchuang-jin vynikl a byl rychle povyšován. Během několika let se stal velitelem palácové gardy a mimořádně vlivným čouským generálem.\n\nRoku 960 byl v čele čouské armády vyslán do pole proti útoku říší Liao a Severní Chan. Po odchodu z hlavního města ho jeho vojáci prohlásili císařem. Svůj stát nazval říše Sung, podle prefektury, kterou armáda kontrolovala. U dvora zpráva o vzpouře vyvolala chaos, nakonec se většina úředníků rozhodla neklást odpor a přijmout nového panovníka. Dosavadní dětský císař Kung-ti (953–973, formálně vládl 959–960) byl s matkou poslán do Luo-jangu.\n\nPo roce 960 císař v řadě tažení sjednotil většinu Číny pod svou vládu. Připojil většinu jižní Číny – roku 963 dobyl Ťing-nan, malý stát na středním toku Jang-c’-ťiang a roku 965 Pozdní Šu v S’-čchuanu. Pokus o dobytí státu Severní Chan v Šan-si, podpořeného říší Liao, roku 968 se nezdařil a tak se sungské armády opět obrátily na jih. Roku 971 dobyly říši Jižní Chan v Kuang-tungu a konečně roku 975 připojily Jižní Tchang, uznávající vazalskou závislost už od roku 961. Mimo říši Sung zůstal pouze stát Wu-jüe na jihovýchodním pobřeží, připojený k říši Sung roku 978, a Severní Chan v Šan-si dobytý roku 979. Poté mimo sungskou vládu zůstalo pouze 16 krajů na severovýchodě držených říší Liao.\n\nTchaj-cu konsolidoval říši. Zlomil moc vojenských guvernérů ťie-tu-š' a armádu pevně podřídil kontrole centrální vlády. Státní správu zaplnil civilními úředníky vybíranými v úřednických zkouškách. Vznikla řada akademií, které přispěly k volnosti diskuzí a myšlení, což podpořilo technický pokrok a hospodářský rozvoj stejně jako literární a umělecké výkony.\n\nCísař vládl sedmnáct let, zemřel roku 976 v devětačtyřiceti letech. jeho nástupcem se stal mladší bratr Čao Kchuang-i, přestože žili dva dospělí synové zemřelého císaře – Čao Te-čao, kníže z Jen (951–979) a Čao Te-fang, kníže z Čchin (959–981). Při zdůvodnění nástupnictví kladou tradiční historické záznamy důraz na přání matky obou císařů, která ho měla prosadit krátce po nastolení dynastie (kolem roku 961). Nástupnictví Čao Kchuang-iho bylo tedy podle oficiální historie naplánováno a všeobecně akceptováno dlouho před smrtí císaře.\n\nV lidovém folklóru se udržoval populární příběh „Stíny svíček a zvuk sekyry“, podle kterého nedočkavý Čao Kchuang-i bratra zavraždil, aby se mohl stát císařem.\n\nOtec Čao Chung-jin (趙弘殷, 899–956) posmrtně jmenoval císařem Süan-cu (), matka příjmením Tu (杜) obdržela posmrtné jméno „císařovna vdova Čao-sien“ ().\n\nHodnost císařovny obdržely tři z Tchaj-cuových manželek. Jeho první manželka, paní Che (, 929–958) se císařovnou Siao-chuej () stala posmrtně. Po nástupu na trůn obdržela hodnost císařovny paní Wang (942–963), jako císařovna Siao-ming (), a po její smrti se paní Sung (952–995) stala císařovnou Siao-čang ().\n\n"}
{"id": "837351", "url": "https://cs.wikipedia.org/wiki?curid=837351", "title": "Írán na Letních olympijských hrách 1956", "text": "Írán na Letních olympijských hrách 1956\n\nÍrán na Letních olympijských hrách 1956 reprezentovalo 17 sportovců v 3 sportech.\n\n"}
{"id": "837355", "url": "https://cs.wikipedia.org/wiki?curid=837355", "title": "Írán na Letních olympijských hrách 1952", "text": "Írán na Letních olympijských hrách 1952\n\nÍrán na Letních olympijských hrách 1952 reprezentovalo 22 sportovců v 4 sportech.\n\n"}
{"id": "837356", "url": "https://cs.wikipedia.org/wiki?curid=837356", "title": "Írán na Letních olympijských hrách 1948", "text": "Írán na Letních olympijských hrách 1948\n\nÍrán na Letních olympijských hrách 1948 reprezentovalo 36 sportovců v 5 sportech.\n\n"}
{"id": "837362", "url": "https://cs.wikipedia.org/wiki?curid=837362", "title": "Irsko na Letních olympijských hrách 2008", "text": "Irsko na Letních olympijských hrách 2008\n\nIrsko se účastnilo Letní olympiády 2008. Zastupovalo ho 54 sportovců ve 12 sportech.\n\n"}
{"id": "837365", "url": "https://cs.wikipedia.org/wiki?curid=837365", "title": "Arteterapie", "text": "Arteterapie\n\nArteterapie je definována s ohledem na vlastní metody, monografie a vznik asociací jako samostatný a svébytný obor pod názvem umělecké terapie (společně s muzikorteterapií, dramaterapií a tanečně - pohybovou terapií). Na Slovensku je součást léčebné pedagogiky zaměřená na léčení prostřednictvím obrazu a výtvarných aktivit, což využíval už C. G. Jung, když se svými pacienty tvořil mandaly. Na jeho práci navázalo mnoho arteterapeutů, včetně Joan Kelloggové. Ta dále rozvinula jungovo pozorování, že lidé v průběhu individuace volí symboly typické pro jednotlivé fáze vývoje. Analyzovala tisíce mandal a sestavila tzv. velký kruh mandaly, který je využíván při mandalovém diagnostickém testu. Koncept velkého mandalového kruhu lze v arteterapii využít nejen jako obraz aktuálního duševního rozpoložení, ale i pro zpracování osobních témat nebo při hledání výnamů mandal.\n\nSamotné slovo arteterapie se skládá ze dvou slov. \"\"Arte\"\" je indoevropského původu a znamená nadání, později řemeslná profese a dnes umění. Druhá část slova pochází z řeckého \"\"therapeia\"\", což znamená léčba, léčení.\n\nMezinárodní asociace uměleckých terapií definuje arteterapii jako: \"\"Světový název Art Therapy můžeme volně do češtiny přeložit jako Terapie uměním. V ČR se začal hojně užívat název Umělecké terapie. Do Uměleckých terapií spadají čtyři hlavní terapeutické obory, kde se jednotlivé terapie liší svým prostředkem. Jedná se o Arteterapii, Muzikoterapii, Dramaterapii a Tanečně - pohybovou terapii. Společně se tedy řadí pod obecný název Art therapy - Umělecké terapie.\"\"\n\nČeská arteterapeutická asociace definuje arteterapii jako: \"\"léčebný postup, který využívá výtvarného projevu jako hlavního prostředku poznání a ovlivnění lidské psychiky a mezilidských vztahů. Někdy bývá přiřazována k psychoterapii a jejím jednotlivým směrům, jindy je pojímána jako svébytný obor. Obvykle se rozlišují dva základní proudy, a to terapie uměním, v níž se klade důraz na léčebný potenciál tvůrčí činnosti samotné a artpsychoterapie, kde výtvory a prožitky z procesu tvorby jsou dále psychoterapeuticky zpracovávány.\"\" Za účelem terapie je vlastní tvorba kombinována s dalšími technikami, jako je např. technika Eugena Gendlina focusing.\n\n\"\"V širším smyslu arteterapie znamená léčbu uměním, například pomocí hudby, poezie, prózy, tance, divadla a výtvarného umění, v užším slova smyslu znamená arteterapie léčba výtvarným uměním. Arteterapii dělíme na receptivní a produktivní.\"\" \n\n\"\"Arteterapie využívá výtvarné umění jako prostředek k osobnímu vyjádření v rámci komunikace, spíše než aby se snažila o esteticky uspokojivé výsledné produkty, posuzované vnějšími měřítky. Tento druh činnosti získal název „arteterapie“ zejména proto, že se nejvíce rozvinul v oblasti duševního zdraví a převážně v zařízení pro duševně nemocné.\"\"\n\nArteterapie může probíhat individuálně i ve skupině. Slouží především k harmonizaci osobnosti.\n\n\nV čem může arteterapie pomoci:\n\n\n"}
{"id": "837367", "url": "https://cs.wikipedia.org/wiki?curid=837367", "title": "Dub košíčkatý", "text": "Dub košíčkatý\n\nDub košíčkatý (\"Quercus prinus\") je opadavý strom dorůstající výšky okolo 25 metrů. Pochází z východních oblastí USA a v Česku je občas pěstován jako parková dřevina. Moderní taxonomie dubů tento druh neuznává a jméno \"Quercus prinus\" považuje za synonymum pro dub Michauxův (\"Q. michauxii\"), případně i pro dub horní (\"Quercus montana\").\n\nDub košíčkatý je strom dorůstající výšky 25, výjimečně až 30 metrů. Koruna je široce rozložitá, řídká, v horní části nepravidelně protáhle polokulovitá. Borka je tmavá, černošedá, brázditá. Letorosty jsou olivově hnědé, zpočátku chlupaté, později olysávající. Listy jsou podlouhlé, podlouhle kopinaté až obvejčité, 10 až 16, výjimečně až 25 cm dlouhé, na každé straně s 10 až 15 tupými zuby, na bázi klínovité až kulaté, na vrcholu špičaté. Listy jsou na líci lesklé, lysé a žlutavě zelené, na spodní straně světlejší, v mládí jemně šedavě plstnaté, později až téměř zcela lysé. Na podzim se listy zbarvují do oranžových odstínů. Řapíky jsou 15 až 35 mm dlouhé. Žaludy jsou po 1 až 2, vejcovité, 22 až 38 mm dlouhé, přisedlé nebo na krátké (do 2 cm) společné stopce, do 1/3 až 1/2 zanořené v chlupaté číšce se ztlustlými šupinami.\n\nDub košíčkatý je rozšířen ve východních oblastech USA, kde roste na suchých, písčitých a štěrkovitých půdách. Je to pomalu rostoucí a dlouhověká dřevina.\n\nDub košíčkatý náleží do skupiny několika velmi podobných severoamerických druhů dubů, které je často obtížné navzájem odlišit. Náleží mezi ně dub křovitý (\"Q. prinoides\"), dub Muehlenbergův (\"Q. muhlenbergii\"), dub horní (\"Quercus montana\") a dub Michauxův (\"Q. michauxii\"). Tyto duby je možno bezpečně odlišit pouze na základě detailního studia odění listů a morfologie plodů, zatímco jejich tradiční určování podle listů vedlo k velkému množství mylně určených vzorků a následně k zavádějícím informacím v literatuře. V dnešní taxonomii dubů není dub košíčkatý jako druh uznáván, neboť pod tímto jménem byly směšovány 2 blízce příbuzné druhy: dub horní (\"Quercus montana\") a dub Michauxův (\"Q. michauxii\") a nelze stanovit, na základě kterého z nich Carl Linné druh popsal. Některé zdroje uvádějí \"Quercus prinus\" jako neplatné synonymum pro dub Michauxův (\"Q. michauxii\"), jiné pro dub horní (\"Q. montana\").\n\nŽaludy dubu košíčkatého jsou jedlé. Tento dub je v Česku občas pěstován jako parková a sbírková dřevina. Je uváděn (bez bližšího určení o který taxon přesně jde) z Dendrologické zahrady v Průhonicích, Pražské botanické zahrady v Tróji, z Průhonického parku, z Americké zahrady v Chudenicích, ze zámeckého parku v Sychrově, Postoloprtech, Hořínu, Loučni, Ploskovicích a Zahrádkách u České Lípy.\n\n"}
{"id": "837372", "url": "https://cs.wikipedia.org/wiki?curid=837372", "title": "Práh chudoby", "text": "Práh chudoby\n\nPráh chudoby, hranice chudoby či linie chudoby je nejnižší výše příjmu, který je ještě považován za dostatečný v určité zemi. V praxi, stejně jako definice chudoby, je obvyklá nebo oficiální přijímaná hranice chudoby mnohem vyšší ve vyspělých zemích než v rozvojových zemích.\n\nMezinárodní práh chudoby byl v minulosti přibližně 1 USD na den. V roce 2008 zvýšila Světová banka práh chudoby na 1,25 USD na den, založený na paritě kupní síly z roku 2005.\n\nPráh chudoby se obvykle určuje vypočítáním celkové ceny všech nezbytných prostředků, které průměrná dospělá osoba spotřebuje za jeden rok. Nejvyšší z těchto výdajů jsou obvykle náklady na bydlení, proto ekonomové vždy věnovali část své pozornosti realitnímu trhu, který měl velký vliv na výši hranice chudoby.\n\nMezi individuální faktory mající vliv na výši hranice chudoby se obvykle počítají situace, jako například jestli je osoba rodič, staršího věku, dítě, rodinný stav atd. Práh chudoby může být upravován každý rok.\n\nV Evropské unii se práh chudoby podle Eurostatu stanovuje na úroveň 60 % mediánu příjmů v dané společnosti (medián je středni hodnota, tzn. 50 % příjmů je vyšší a 50 % příjmů nižší). Podle OECD je to 50 % mediánu. \n\nV roce 2010 byla hranice chudoby v České republice pro jednotlivce stanovena na měsíční příjem netto do 10 422,- (ročně 125 067,- Kč) a žilo pod ní 936,4 tisíc osob. Jestliže osoba žije pod hranicí chudoby, mluvíme o tom, že je ohrožena příjmovou chudobou. \nČtyřčlenná rodina (dvě děti do 14 let) je v České republice \"chudá\", když má měsíční příjem do 21 888,- Kč (ročně 262 652,- Kč), je v Lucembursku, když má měsíční příjem do 94 740 Kč (ročně 1 136 880,- Kč), v Rumunsku pouze do 5 879 Kč (ročně 70 548,- Kč). Hranice \"chudoby\" v Lucembursku je tedy 16,1krát vyšší než v Rumunsku.\n\nAbsolutní chudoba je úroveň chudoby definovaná minimálními možnými potřebami na jídlo, oblečení, zdravotní péči a obydlí. Aby byla absolutní, musí být hranice stejná ve všech rozdílných zemích, kulturách a technologických úrovních. Absolutní chudoba by měla zahrnovat pouze spotřebu jedince a měla by být nezávislá na jakýchkoliv změnách v distribuci příjmů. Myšlenka za absolutní chudobou je taková, že náklady na přežití by měly být stejné ve všech zemích po světě, a že pro každého by měly platit stejné standardy co se týče nezbytných potřeb. Jestliže v ekonomice reálný příjem každého jedince vzroste a rozdělení příjmů zůstane stejné, absolutní chudoba se sníží (na rozdíl od relativní chudoby).\n\nUrčování hranice chudoby jako všeobecné hodnoty má tu výhodu, že ji lze aplikovat na různé lokace a časová období, ulehčuje srovnávání mezi nimi. Na druhou stranu je nevýhodou absolutní chudoby to, že náklady na život nejsou stejné ve všech místech na světě a časových obdobích. Můžou se lišit ceny zboží, služeb a také jsou odlišnosti dány rozdílnými přírodními podmínkami – například náklady na topení atd.\n\nTento typ určování hranice chudoby je často dáván do kontrastu s relativní chudobou (viz níže), která klasifikuje jedince nebo rodiny jako chudé srovnáváním s ostatními jedinci nebo rodinami v určité lokalitě, která je studována, namísto porovnáváním k předem danému bodu.\n\nTermín \"absolutní chudoba\" je také často používán jako synonymum k pojmu extrémní chudoba. V tomto kontextu absolutní chudoba znamená nepřítomnost dostatku zdrojů (jako například peníze) potřebných pro zajištění základních životních potřeb.\n\nPodle deklarace OSN, která byla výsledkem Světového summitu o sociálním rozvoji v Kodani v roce 1995, je absolutní chudoba „stav charakterizovaný kritickou nouzí o základní lidské potřeby, včetně jídla, pitné vody, hygienických potřeb, zdraví, obydlí, vzdělání a informací. Nezávisí pouze na příjmu, ale také na dostupnosti služeb.“\n\nStudie Davida Gordona pro OSN dále definuje absolutní chudobu jako absenci jakýchkoliv dvou z následujících osmi základních potřeb:\n\nNapříklad, osoba, která žije v domě s hliněnou podlahou, je považována za strádající v oblasti obydlí. Osoba, která nikdy nenavštěvovala školu a neumí číst, je považována za strádající v oblasti vzdělání. Osoba, která nemá přístup k novinám, televizi, rádiu nebo telefonu je považována za strádající v oblasti informací. Kdo nesplňují aspoň dva z těchto předpokladů – například žijí v domě s hliněnou podlahou a neumí číst – se považujíi za žijící v absolutní chudobě.\n\n\"Relativní chudoba\" definuje chudobu jako žití pod určitým relativním prahem chudoby. Například, tvrzení že „domácnosti s celkovým příjmem menším než 60 % mediánu příjmu odpovídajících domácností žijí v chudobě,“ používá relativní měření pro stanovení chudoby. V tomto systému platí, že jestliže se reálný příjem každé osoby v ekonomice zvýší, ale distribuce příjmů zůstane stejná, pak míra relativní chudoby zůstane také stejná.\nTo znamená, že téměř v každém případě budou v systému nějaké rodiny žijící v relativní chudobě, i když budou mít vysoký životní standard (až na případ, kdy by měli všichni téměř stejný příjem).\n\nMěření relativní chudoby může mít někdy za výsledek neobvyklé hodnoty, zejména v malé populaci. Například jestliže medián ročního přijmu domácnosti je v bohaté čtvrti 5 milionů Kč, pak rodina, jejíž roční příjem je 500 tisíc Kč, bude považována na stupnici relativní chudoby za chudou, přestože tato rodina netrpí nouzí o své základní potřeby. Na druhé straně, jestliže ve velmi chudé čtvrti medián příjmu domácnosti je pouze 50 % toho, kolik je potřeba ke koupi jídla, nebude domácnost s mediánovým příjmem považována za chudou na stupnici relativní chudoby, i když je zcela jasně chudá na stupnici absolutní chudoby.\n\nMěření relativní chudoby je prakticky stejné jako měření příjmové nerovnosti: Pokud společnost má více vyrovnanou distribuci příjmů, relativní chudoba se sníží. Jestliže se společnost ekonomicky změní takovým způsobem, který poškodí více ty s vyšším příjmem, než ty s nižším, relativní chudoba se sníží, ale každý člen společnosti na tom bude o něco hůř. Obdobně v opačném směru: je možné snižovat absolutní chudobu a přitom zvyšovat relativní chudobu ve společnosti.\n\nPojem \"relativní chudoba\" může znamenat i „mírnou chudobu“ – například životní úroveň nebo výše příjmu je dostatečně vysoká, aby zajistila základní potřeby (jako vodu, jídlo, oblečení, obydlí a základní zdravotní péči), ale je stále výrazně menší, než příjem většiny populace.\n\nNěkterá měření kombinují určité charakteristiky absolutní i relativní chudoby. Například podle Fraser institute, který publikuje studie týkající se chudoby v Kanadě, „základní potřeby jsou zčásti absolutní (seznam je omezen na předměty a služby požadované pro dlouhodobý důstojný život) a zčásti relativní, odrážející standardy, které se vztahují na současnou společnost, ve které jedinec žije.“ Seznam potřeb podle Fraser institute pro solidní život v  zahrnuje kromě jídla, obydlí, oblečení a zdravotní péče také hygienu, nábytek, dopravu, komunikaci, praní prádla a pojištění domácnosti. Seznam je kritizován pro nezahrnutí předmětů, jako jsou kabelová televize, denní noviny a lístky do kina nebo na sportovní utkání.\n\nNárodní odhady jsou založeny na odhadech z průzkumů mezi domácnostmi. Definice hranice chudoby se mezi zeměmi značně liší. Například bohaté státy obecně přijímají více velkorysé hranice chudoby než chudé státy. Z tohoto důvodu nelze srovnávat hodnoty týkající se relativní chudoby různých zemí.\n\nVe Spojených státech byla v roce 2010 hranice chudoby pro osobu mladší 65 let 11 344 USD ročního příjmu; hranice pro čtyřčlennou rodinu (včetně dvou dětí) byla 22 133 USD ročního příjmu. Podle dat amerického Úřadu pro sčítání lidu, zveřejněných 13. září 2011, se v roce 2010 zvedla hranice chudoby o 15,1 procenta.\n\nVe Velké Británii více než pět milionů lidí – přes pětinu (23 procent) všech zaměstnanců mělo v dubnu 2006 menší plat než 6,67 libry na hodinu (přes 12 000 liber ročně pro 35 hodinový pracovní týden). Tato částka se zakládá na 60 % mediánu platů všech zaměstnanců na plný úvazek.\n\nNa druhou stranu, indická oficiální hranice chudoby je různá pro městské a venkovské oblasti. Pro obyvatele měst je hranice chudoby definována jako žití za méně než 538,60 rupií (přibližně 195 Kč) na měsíc, zatímco pro obyvatele venkova je hranice chudoby definována jako žití za méně než 356,35 rupií na měsíc (přibližně 132 Kč).\n\nPodle Eurostatu se hranice chudoby vypočítá jako 60 % národního ekvivalizovaného příjmu na spotřební jednotku. Ekvivalizovaný (poměrný) příjem se vypočítá jako podíl celkového čistého peněžního příjmu domácnosti a součtu jejích spotřebních (ekvivalentních) jednotek. Přepočet na spotřební jednotku zohledňuje demografické složení domácnosti. Výpočet těchto jednotek odráží existenci úspor z rozsahu úspor na předměty a služby, které slouží více členům domácnosti, jako např. domácí spotřebiče a elektřina. Pro výpočet míry chudoby se používá tzv. modifikovaná stupnice OECD, která přiřazuje každému členu domácnosti určitou váhu (první dospělé osobě v domácnosti váhu 1, dalším osobám starším 13 let včetně váhu 0,5 a osobám mladším 13 let váhu 0,3). Vypočtený ekvivalizovaný příjem se poté přiřadí každému členu domácnosti (včetně dětí, které mají tedy ekvivalizovaný příjem stejný jako dospělé osoby). Ze všech ekvivalizovaných příjmů v určitě populaci se poté vypočítá medián. Podle Eurostatu tedy hranice chudoby je 60 % tohoto příjmu.\n\nMíra ohrožení příjmovou chudobou v populaci odpovídá procentu osob s příjmy nižšími, než je hranice chudoby. Osoba je ohrožena přijmovou chudobou, pokud její ekvivalizovaný příjem nedosahuje této hranice. V roce 2008 bylo 17 % obyvatel Evropské unie ohroženo příjmovou chudobou; z osob mladších 17 let včetně to bylo 20 %, z osob starších 65 let včetně to bylo 19 % a ze zaměstnaných to bylo 8 %.\n\nNásledující tabulka ukazuje hranici chudoby a počet osob ohrožených chudobou v Česku mezi lety 2005 a 2013. Údaje z roku 2013 jsou pouze předběžné výsledky, podle těchto výsledků byla hranice chudoby v tomto roce 116,2 tisíc Kč (na osobu ročně) a pod touto hranicí žilo přibližně 871 800 osob.\nV roce 2010 žilo pod hranicí příjmové chudoby 40,6% nezaměstnaných, druhou nejohroženější skupinou jsou nepracující důchodci (8,1 % v roce 2009). Z pracujících osob žilo pod hranicí příjmové chudoby v roce 2010 4,2 %. Co se týče domácností, nejohroženější skupinou jsou neúplné rodiny se závislými dětmi (okolo 40% žijících pod hranicí příjmové chudoby), dále rodiny se třemi a více dětmi (22-24 %).\n\nPoužívání hranice chudoby je problematické, protože příjem mírně nad touto hranicí není z hlediska životního standardu příliš odlišný od příjmu mírně pod touto hranicí. Negativní dopady chudoby mají sklon být spíše související nežli oddělené a podobně nízký příjem může postihnout různé osoby různými způsoby (v závislosti na věku, v případě absolutní hranice chudoby na oblasti, ve které žijí atd.).\nHranice chudoby spočívá pouze na kvantitativních (číselných) datech. V případě, že jsou použity další ukazatele lidského rozvoje, jako například zdraví a vzdělání, musí být kvantifikovány, což není jednoduchý (pokud vůbec splnitelný) úkol.\n\nDarované věci a peníze se nezahrnují při vypočítávání hranice chudoby. Například, jestliže rodiče platí dospělému synovi nájem na jeho byt přímo majiteli bytu, namísto předání peněz na nájem synovi, poté se tyto peníze nepočítají jako synův příjem. Jestliže kostel nebo jiná nezisková organizace věnuje postarší osobě jídlo, pak se hodnota tohoto jídla nezapočítává jako příjem této osoby. Rea Hederman, která pracuje jako analytik v Centru pro analýzu dat v Heritage Foundation řekla Oficiální měření hranice chudoby započítává pouze peněžní příjem. Za příjem nepovažuje programy proti chudobě jako potravinové lístky, podporu bydlení, zdravotní podpory, školní obědy a další druhy podpor. To znamená, že tyto programy bojují proti chudobě, ale nejsou Washingtonem započítávány při zjišťování \"hranice chudoby\".\nStudie, které poměřují rozdíl mezi příjmem před a po zdanění a jiných vládních převodech nicméně zjistily, že bez těchto programů by byla chudoba přibližně o 30 až 40 % vyšší než ukazuje oficiální hranice chudoby, navzdory tomu, že mnoho jejich výhod není započítáváno jako příjem.\nDále, americký Úřad pro sčítání lidu počítá hranici chudoby jako jednu hodnotu pro celé Spojené státy bez ohledu na lišící se životní náklady v jednotlivých státech a městských oblastech. Například životní náklady v Kalifornii, třetím největším státě, měly výši 142 % amerického průměru v roce 2010, zatímco Texas, druhý největší stát USA, měl životní náklady rovnající se 90 % amerického průměru.\n\n"}
{"id": "837378", "url": "https://cs.wikipedia.org/wiki?curid=837378", "title": "Matija Nastasić", "text": "Matija Nastasić\n\nMatija Nastasić (srbskou cyrilicí Матија Настасић; * 28. března 1993, Valjevo) je srbský fotbalový obránce a reprezentant. Od ledna 2015 hostuje v FC Schalke 04. Je považován za jeden z největších talentů srbského fotbalu. Někdy je nazýván jako nový Nemanja Vidić. Mimo Srbska hrál v Itálii, Anglii a Německu.\n\nByl vychován v mládežnické akademii Partizanu Bělehrad. Tam se mu ale nepodařilo dostat do A-týmu a tak odešel hostovat do FK Teleoptik. Následně šel v roce 2011 do Itálie, kde o něho projevila zájem ACF Fiorentina a která ho koupila za cca 2,5 milionu €. Zde působil nejprve v mládežnickém týmu. Poté začal trénovat s A-týmem a svůj klubový debut si odbyl 11. září 2011 ve vítězném zápase Fiorentiny proti Bologni (výhra 2:0). Při zápase proti AC Milán Matija ukázal hodně svých vlastností, kdy tento výkon nezůstal ve světě fotbalu nepovšimnut a tak Matija přestoupil do anglického Manchesteru City, kde podepsal pětiletou smlouvu. V Manchesteru si svůj debut odbyl hned v prvním zápase Ligy mistrů proti Realu Madrid.\n\nV lednu 2015 odešel na hostování do německého FC Schalke 04.\n\n\nNastasić hrál za srbskou jedenadvacítku. V A-mužstvu Srbska debutoval 29. února 2012 v přátelském zápase v Larnace proti týmu Kypru (remíza 0:0).\n\n"}
{"id": "837384", "url": "https://cs.wikipedia.org/wiki?curid=837384", "title": "Stadio Pino Zaccheria", "text": "Stadio Pino Zaccheria\n\nStadio Pino Zaccheria je sportovní stadion v italské Foggii. Své domácí zápasy zde hraje tým US Foggia a pojme 25 085 diváků. Je pojmenován po italském basketbalistovi, rodákovi z Foggie, který byl v roce 1941 při italském vojenském tažení do Řecka zabit v Tiraně.\n"}
{"id": "837387", "url": "https://cs.wikipedia.org/wiki?curid=837387", "title": "Irsko na Letních olympijských hrách 2000", "text": "Irsko na Letních olympijských hrách 2000\n\nIrsko se účastnilo Letní olympiády 2000. Zastupovalo ho 64 sportovců (40 mužů a 24 žen) ve 10 sportech.\n\n"}
{"id": "837390", "url": "https://cs.wikipedia.org/wiki?curid=837390", "title": "Irsko na Letních olympijských hrách 1996", "text": "Irsko na Letních olympijských hrách 1996\n\nIrsko se účastnilo Letní olympiády 1996. Zastupovalo ho 78 sportovců (62 mužů a 16 žen) ve 13 sportech.\n\n"}
{"id": "837391", "url": "https://cs.wikipedia.org/wiki?curid=837391", "title": "Irsko na Letních olympijských hrách 1992", "text": "Irsko na Letních olympijských hrách 1992\n\nIrsko se účastnilo Letní olympiády 1992. Zastupovalo ho 58 sportovců (49 mužů a 9 žen) v 12 sportech.\n \n"}
{"id": "837393", "url": "https://cs.wikipedia.org/wiki?curid=837393", "title": "Kurtova válka", "text": "Kurtova válka\n\nKurtova válka (v americkém originále Special Education) je devátá epizoda druhé série amerického hudebního televizního seriálu \"Glee\" a v celkovém pořadí třicátá první epizoda. Scénář k epizodě napsal Brad Falchuk, jeden z tvůrců seriálu, režíroval ji Paris Barclay a poprvé se ve Spojených státech vysílala na americkém televizním kanálu Fox dne 30. listopadu 2010. V této epizodě bojuje sbor střední školy Williama McKinleyho, New Directions v soutěži sborů proti sborům Bokovky (Hipsters) a chlapeckému sboru z Daltonovy akademie, Slavíci (Warblers). Ve sboru ale mezitím dochází ke svárům a hádkám a tak hrozí, že se zničí.\n\nEpizoda ukazuje bývalého člena New Directions, Kurta Hummela (Chris Colfer) na Daltonově akademii, jeho nové škole, kde se připojuje ke konkurenčnímu sboru Slavíci (Warblers). Kvůli jeho odchodu také musí sbor najít nového dvanáctého člena sboru, aby se mohli zúčastnit soutěže. Vedoucí sboru Will Schuester (Matthew Morrison) se rozhodne pro soutěž vybrat přehlížené zpěváky ze sboru, což se setká se zděšeném hlavních zpěváků Rachel Berry (Lea Michele) a Finna Hudsona (Cory Monteith). Epizoda obdržela celou řadu recenzí s malou majoritou, která epizodu okomentovala pozitivně. V kontrastu s tím však písně z této epizody většinou získaly pozitivní ohlasy, zvláště \"Dog Days Are Over\" a \"Valerie\", které přezpívali New Directions a \"Hey, Soul Sister\" od sboru Slavíci.\n\nV původním vysílání epizodu sledovalo celkem 11,68 milionů amerických diváků a získala 4,6/13 Nielsova ratingu/podílu na trhu ve věkové skupině 18-49 let. Sledovanost i podíl na trhu na rozdíl od předchozí epizody výrazně stouply.\n\nSoutěž sborů se blíží a počat členů sboru New Directions je pod možnou hranicí soutěže, protože jeden z minimálního počtu dvanácti členů, Kurt Hummel (Chris Colfer) přestoupil na Daltonovu akademii, kde se připojil ke konkurenčnímu sboru Slavíci. Na žádost vedoucího sboru Willa Schuestera (Matthew Morrison) se Puck (Mark Salling) pokouší získat do sboru někoho ze svých spoluhráčů ze fotbalu, ale ti se mu vysmějí a zamknou ho do přenosný záchod. Další den ho zachrání wrestlerka Lauren Zizes (Ashley Fink) a souhlasí s tím, že se ke sboru přidá, ale Puck před tím musí splnit její podmínky.\n\nWill pozve školní výchovnou poradkyni Emmu Pillsbury (Jayma Mays), aby ho na soutěž doprovodila. Emma souhlasí a navrhuje, aby zvážil jako vystupující další členy sboru, než ty, co vybírá pokaždé, tedy hlavní zpěváky Finna Hudsona (Cory Monteith) a Rachel Berry (Lea Michele). Will svěří sóla v první písni vítěznému páru soutěže v duetech (viz epizoda Soutěž v duetech), Quinn Fabray (Dianna Agron) a Samu Evansovi (Chord Overstreet), což pochopitelně naštve Rachel a Finna, zatímco Brittany Pierce (Heather Morris) a Mike Chang (Harry Shum mladší) získají sólové taneční vystoupení v jiném čísle. Když to Brittany přijímá, je nervózní ohledně vystupování, a tak ji její přítel Artie Abrams (Kevin McHale) dává \"kouzelný hřeben\", aby získala sebevědomí. Brittany a Mike spolu tráví hodně času, protože potřebují každý den trénovat na soutěž a Mikova přítelkyně Tina Cohen-Chang (Jenna Ushkowitz) má podezření, že spolu mají aférku. Když Artie ohledně tohoto konfrontuje Brittany, tak mu řekne, že se mu vyhýbá proto, že ztratila jeho hřeben. Artie ji přiznává, že hřeben nebyl nikdy kouzelný a řekne Brittany, že to ona je kouzelná.\n\nKurt se zúčastní prvního setkání sboru Slavíci na Daltonově akademii. Dozví se, že seznam písní pro soutěž sestavuje rada starších studentů a je mu nabídnuta šance, že se může zúčastnit konkurzu na sólo na soutěži. Navštěvuje Rachel a prosí ji o radu, a na její doporučení zpívá \"Don't Cry for Me Argentina\" z muzikálu Evita. Kurt nakonec sólo nezíská a jeho kamarád Blaine (Darren Criss) mu poradí, aby se spíš snažil zapadnout, než vynikat.\n\nSantana (Naya Rivera) sdělí Rachel, že ona a Finn spolu předchozí jaro spali a Rachel je rozzuřená, že Finnovo tvrzení, že je panic, bylo lež. Emma je vyslechne a poté si uvědomí, že by s neměla jít na soutěž s Willem, protože by to mohlo ranit jejího přítele Carla (John Stamos) a tak s Carlem letí na víkend do Las Vegas v Nevadě.\n\nNa soutěži jako první vystupuje sbor Bokovky a poté Slavíci v čele s Blainem zpívají \"Hey, Soul Sister\" od skupiny Train. I přes hádky v zákulisí se nakonec vystoupení New Directions zdaří, když Quinn a Sam zpívají \"(I've Had) The Time of My Life\" a Santana zpívá sólo v písni \"Valerie\" od Amy Winehouse (což přezpívala od skupiny The Zutons); Brittany a Mike získají bouřlivý potlesk za jejich taneční vystoupení. Nakonec souboj New Directions a Slavíků skončí remízou, což znamená, že oba sbory postupují do regionálního kola soutěže.\n\nEmma sdělí Willovi, že si Carla v Las Vegas vzala a Will ji i přes počáteční šok řekne, že je za ni šťastný. Finn se rozchází z Rachel, poté co mu přizná, že se muchlovala s Puckem, aby se dostala přes jeho aférku se Santanou. New Directions jako oslavu k postupu zpívají \"Dog Days Are Over\" od Florence and the Machine a sóla zpívají Tina a Mercedes (Amber Riley).\n\n"}
{"id": "837394", "url": "https://cs.wikipedia.org/wiki?curid=837394", "title": "Rheinfelden", "text": "Rheinfelden\n\nRheinfelden je město ve švýcarském kantonu Aargau. Leží asi 15 kilometrů východně od Basileje a je hlavním městem okresu Rheinfelden. V roce 2011 mělo město přibližně 12 000 obyvatel.\n\nSlovo „Rheinfelden“ znamená „Rýnská pole“; tento název odkazuje na fakt, že obec leží na horním toku Rýna.\n\nRýn zde tvoří státní hranici, a to od roku 1802, kdy ji tak určil Napoleon Bonaparte. Město ležící na obou březích řeky tím rozdělil na švýcarskou a německou část. Německá část na pravém břehu se jmenuje také Rheinfelden a náleží k Bádensku-Württembersku.\n\nVe švýcarském Rheinfeldenu se vaří nejoblíbenější švýcarské pivo, Feldschlösschen. Narodil se zde také Jacob Christoph Rad, průmyslník, který během svého působení v dačickém cukrovaru vynalezl kostkový cukr.\n"}
{"id": "837396", "url": "https://cs.wikipedia.org/wiki?curid=837396", "title": "Speciální čarodějnický díl XII", "text": "Speciální čarodějnický díl XII\n\nSpeciální čarodějnický díl (neoficiálně \"Speciální čarodějnický díl XII\") (anglicky \"Treehouse of Horror XII\") je 1. epizoda 13. série amerického animovaného seriálu \"Simpsonovi\". Premiéru v Americe měla 6. listopadu 2001. Scénáře napsali Joel H. Cohen, John Frink, Don Payne a Carolyn Omine.\n\nEpizoda je rozdělena na tři části: Váda s vědmou (\"hex and the city\"), Dům na zabití (\"House of Whacks\") a Divotvorné děti (\"Wiz Kids\").\nSmithers vyvěšuje výzdobu - oranžového netopýra - na dům pana Burnse. Spadne ze žebříku a sveze se po elektrickém vedení až k elektrickému rozvodu, kde dostane ránu, která ho zabije. Výboj způsobí, že se věž, na kterém je rozvod umístěn, rozlomí a spadne na Burnsovo mauzoleum. Z toho vyletí 4 rakve, které se opřou o sloupy u dveří a následně se otevřou. Pak se objeví Simpsonovi. Homer je převlečený za Freda Flintstona, Marge za Wilmu Flintstonovou, Líza a Maggie jako siamská dvojčata a Bart jako hobo. Když uvidí hořící rakve, začnou křičet a utíkat pryč. Projdou skrz mříže na vratech a to je rozdělí na několik kusů, které se dále rozutečou po okolí.\n\nSimpsonovi jsou na procházce v etnické čtvrti. Bart si všimne věštkyně a vejdou do jejího obchodu. Vědma vidí, že život Marge je naplněn velkým utrpěním. Pak vejde Homer. Začne ji odsuzovat. Při odchodu se zaplete do korálků ve dveřích. Tričko mu začne hořet od svícnu. Spustí se voda z protipožárního zařízení. To zničí mnoho předmětů v obchodě a věštkyně ho za to prokleje: \"„Přineseš smůlu všem svým milovaným“\".\n\nRáno Marge zjistí, že jí narostly modré vousy. Bart navrhne, aby se přidala k cirkusu a Homer ho za to začne škrtit. Jeho krk se ale vytahá a je dlouhý přibližně 20 centimetrů. Hlava mu vůbec nedrž na hlavě. Líza se začíná měnit v koně. Prozatím má změněné jen nohy a ocas. Homer si ale i tak myslí, že ta kletba je nesmysl. Vočko mu v hospodě poradí sehnat si leprikóna. Pak na Lennyho a Carla spadne vrtulník a Vočko se nějak dostane do láhve s lákem. Homer tedy vezme Barta a jdou do lesa chytat leprikóna. Ráno v díře skutečně jednoho najdou. Doma ale tropí jen neplechu. Lízu napadne, že by ho měl odnést k té cikánce a poslat ho na ní. Leprikón a vědma se do sebe zamilují. Mají spolu svatbu. Oddává je Yoda: \"„Za ženu a muže prohlašuji vás nyní“\". Mezi hosty jsou i Kang a Kodos. Barta to už ale nezachránilo, je mrtvý, může jim ho vrátit Homerova lítost. To on ale odmítá.\n\nZa Marge domů přijde robot, který ji nabízí \"Ultradům 3000\". Marge souhlasí. Doma si pak volí hlas, kterým na ně dům bude mluvit. Mají na výběr hlas Matthewa Perryho, Dennise Millera a Pierce Brosnana. Nakonec si zvolí Pierce. Dům pro ně vaří, uklízí po nich, myje nádobí a dělá i všechny ostatní domácí práce. Později začne mít Pierce zálusk na Marge. Říká Homerovi, jaké má štěstí, že má Marge. Homer mu na to řekne, že spolu budou, dokud je smrt nerozdělí. Pak by byla znovu k mání pro chlapa nebo počítač. V noci Pierce zabije Homera. Když se ráno Marge probudí, skoro hned jí dojde, co se stalo. Volá policii, tam je ale jen záznamník. Marge začne utíkat. Pak Homer vyleze z podlahy v kuchyni, není mrtvý. Rodina se vydá do sklepa, kde je centrální procesor. Homer začne postupně vytahovat moduly, až se Pierce vypne. Marge vezme procesor a daruje ho Patty a Selmě. Ony mu vezmou tlačítko na sebezničení, tak do sebe začne mlátit lampou, aby už netrpěl.\n\nBart a Líza chodí do Kouzelnické školy v Pihovicích. Do třídy s Bartem a Lízou chodí i Potter. Líza je skvělá kouzelnice, naopak Bart je lajdák. Lord Montymort (pan Burns) má plán zmocnit se kouzelnické síly Lízy. Smithers vypadá jako had a jmenuje se Slizrs. Unesou Barta a přemluví ho, aby jim pomohl přemoci Lízu. Na školní akademii kouzel má Líza předvést číslo s levitujícím drakem. Bart ale Líze vyměnil hůlku za pendrek. Drak je vypuštěn. Líza se chopí své hůlky a chce zpacifikovat draka. Pak zjistí, že nemá svou hůlku. Drak se promění v lorda Montymorta a začne vysávat Lízinu sílu. Bart se se svou hůlkou rozeběhne na lorda a píchne ho do holeně. Vyjde najevo, že to je jeho čarovná holeň a umírá. Slizrs sní lorda.\n\nPierce Brosnan, leprikón a žabák, kterého vyčaroval Bart, vyjdou z hereckého karavanu a drží v ruce koše s ovocem. Pierce jim nabídne, že je vezme svým autem, které stojí hned u karavanu, k jejím autům. Když vyjedou, tak zjistí, že oni žádné auto nemají.\n"}
{"id": "837403", "url": "https://cs.wikipedia.org/wiki?curid=837403", "title": "Happenstance", "text": "Happenstance\n\nHappenstance je druhé album od americké heavy metalové kapely Fozzy. S tímto albem pokračují ve svém příběhu, ve kterém odcestovali na 20 let do Japonska kde byli superhvězdami a když se vrátili do Ameriky tak zjistili, že mnoho slavných umělců zkopírovalo jejich songy. Album obsahuje přezpívané verze kapel jako Iron Maiden, Judas Priest, Black Sabbath, W.A.S.P., Scorpions a Accept. Také obsahuje pět originálních songů od Fozzy.\n\nAlbum mělo velmi malý komerční úspěch jelikož se ho prodalo ještě méně kopií než se podařilo jeho předchůdci. Podařilo se mu však dosáhnout 34. místa v žebříčku nejlepších nezávislých alb. Recenzent Allmusic, Bradley Torreano, dal albu 3 hvězdičky z 5 a chválil písně \"To Kill a Stranger\" a \"Happenstance\".\n\n\nVšechny songy byly napsány a složeny Richem Wardem a Chrisem Jerichem, kromě těch zmíněných.\n"}
{"id": "837408", "url": "https://cs.wikipedia.org/wiki?curid=837408", "title": "David Landštof", "text": "David Landštof\n\nDavid Landštof (* 28. června 1983, Praha, Bubeneč) je český perkusista. Spolupracuje s mnoha hudebníky, hlavně z folkové či country oblasti. Vystupuje či vystupoval s Ivanem Hlasem, Lenkou Dusilovou, Radůzou (koncertní album \"Ocelový město\", 2012), Xindlem X, Ivánem Gutiérrezem, Justinem Lavashem, Petrem Linhartem, Oskarem Petrem, kapelami Garcia či Druhá tráva. Koncertuje s kapelou Slza. V několika projektech spolupracoval s kytaristou Josefem Štěpánkem. Spolupracuje s Vladimírem Mertou, Wabi Daňkem (kapela Ďáblovo stádo), UDG, Sestrami Steinovými a mnohými dalšími. V roce 2013 vydal album s kapelou Tommy Indian.\n\nJe vlastníkem hudebního vydavatelství Tranzistor.\n\n\n"}
{"id": "837409", "url": "https://cs.wikipedia.org/wiki?curid=837409", "title": "Inquiry", "text": "Inquiry\n\nInquiry je metoda, kterou do politické práce zavedl v raných 60. letech specifický proud disidentského marxismu v Itálii zvaný operaismus, jehož základy položila revue Quaderni Rossi (Rudé sešity) kolem Raniera Panzieriho.\n\nMetoda odkazuje na krátký dotazník, který sestavil v dubnu 1880 Karl Marx, a je nástrojem ke zjištění organizace kapitálu (výrobního procesu nejen v rámci továrny, ale též mezi jednotlivými výrobními jednotkami) a třídní kompozice (struktury pracovní síly, jejího vztahu k organizaci práce i technologiím s ohledem na formování politické artikulace dělnické třídy). \n\nInquiry nevychází ze statické sociologické perspektivy, ale naopak z dynamiky boje a jeho cílem je detekce slabých míst kapitálu pro potřeby dělnické třídy i „neviditelných“, neformálních sil, které mohou vést k dělnické organizaci a boji.\n\n"}
{"id": "837414", "url": "https://cs.wikipedia.org/wiki?curid=837414", "title": "Kolektivně proti kapitálu", "text": "Kolektivně proti kapitálu\n\nKolektivně proti kapitálu (KPK) je komunistická skupina působící v České republice a na Slovensku.\n\nNavázala na anarchokomunistickou skupinu Organizace revolučních anarchistů – Solidarita. Její politické kořeny tvořila jednak praktická zkušenost s intervencí v továrnách ČKD Praha a zejména Zetoru Brnoa Letu Kunovice v roce 1999, kde se dělnické iniciativě usilující o vyplacení dlužných mezd postavil zaměstnavatel spolu s odbory, jednak proud označovaný jako levý komunismus, kritika ideologie levice i ultra-levice, první vlna operaismu kolem Raniera Panzieriho a teorie a praxe dělnického hnutí v Itálii 60. a 70. let.\n\nOdbory skupina považuje za integrální součást moderního kapitalistického státu a staví proti nim dělnickou autonomii (nezávislost dělnické třídy na státu, kapitálu i na „dělnických“ stranách a odborech). Klade důraz na metodu inquiry, dělnického výzkumu, jenž slouží k poznání organizace kapitálu a třídní kompozice, která vyjadřuje strukturu pracovní síly, její vztah k organizaci práce i technologiím a která je faktorem při formování politické artikulace dělnické třídy.\n\nV roce 2005 se skupina začala zabývat autoprůmyslem jako sektorem, který je v České republice významným zdrojem nadhodnoty a který koncentruje podstatnou část dělnické třídy. Skupina organizuje čtení Marxova Kapitálu v Praze a Bratislavě. V roce 2007 intervenovala při kolektivním vyjednávání v továrně Škoda v Mladé Boleslavi, o dva roky později ohledně divoké stávky v továrně Hyundai v Nošovicích, v roce 2010/2011 se zabývala lékařskou mobilizací Děkujeme, odcházíme. V roce 2011 podnikla sérii rozhovorů s účastníky demonstrací na Šluknovsku, jejich analýzu, podle níž byly manifestace proti „nepřizpůsobivým“ výrazem porážky dělnické třídy vládními reformami a faktorem, který zaměstnance i nezaměstnané dále oslabí, vydala na serveru Deník Referendum. Vydala několik textů kritizujících limity protestů proti vládním reformám, které pořádaly v letech 2010–2012 odbory a levicová občanská společnost. V několika materiálech a prezentacích se zabývala krizí odstartovanou v roce 2007 - odmítla přitom fatalistický, apokalyptický názor, že jde i \"konečnou\" krizi kapitalismu, a přihlásila se k cyklickému chápání kapitalistických krizí jako přirozeného jevu, jímž kapitalistická ekonomika řeší vzniklou nerovnováhu.\n\nPublikuje bulletin Třídní kniha a řadu brožurek.\n\nOd roku 2005 úzce spolupracuje se skupinou Mouvement Communiste (Francie/Belgie).\n\n\n"}
{"id": "837423", "url": "https://cs.wikipedia.org/wiki?curid=837423", "title": "Růstová ploténka", "text": "Růstová ploténka\n\nRůstová ploténka (fýza), též epifýzodiafyzární ploténka nebo epifyzární ploténka (také e. štěrbina), je chrupavčitá destička přítomná v dlouhých kostech a umožňující jejich růst do délky. Vyvinula se u savců a u ještěrů; podobná, ale zvlněná ploténka se však nachází i ve ptačích kostech a zřejmě byla přítomna i v kostech dinosaurů. Ostatní kostnatí obratlovci musí růst dlouhých kostí řešit jinak – zpravidla si proto udržují chrupavčitou epifýzu (konec kosti).\n\nRůstové ploténky se nachází v oblastech metafýzy, tedy mezi koncovými epifýzami a střední částí (tzv. diafýzou). Chrupavkové buňky (chondrocyty) v ploténce se neustále dělí a ploténka tak na epifyzární straně přirůstá. Jedná se o tzv. intersticiální růst kosti. Na diafyzární straně je chrupavčitá tkáň ploténky stejným tempem odbourávána, resp. přeměňována na kostní tkáň. Proces růstu chrupavky a proces její přeměny na kost jsou v rovnováze, a tak ploténka zůstává stále stejně tlustá. V určité fázi se však celá růstová ploténka změní na kostní tkáň a celá kost tak přestane růst.\n\nZákladem růstové ploténky je hyalinní chrupavka, tvořící destičkovité „pomezí“ mezi kostní tkání v epifýze a kostní tkání v diafýze dlouhé kosti. Při podélném řezu dlouhou kostí je v růstové ploténce patrno pět zón:\nOsteoblasty v nejvnitřnější části růstové ploténky (směrem k diafýze) se usazují na trámcích mezibuněčné hmoty, produkují osteoid a postupně jsou zality do souvislé kostní tkáně. Takovým uvězněným buňkám se říká osteocyty.\n\nJe popsána celá řada různých nemocí spojených s růstovou ploténkou. Poměrně častou záležitostí je zlomenina kosti v oblasti růstové ploténky. Typ fraktury popisuje tzv. Salter-Harrisova klasifikace; v nejvážnějších případech může dojít až k zastavení růstu kosti. Dalším onemocněním je avaskulární nekróza postihující části kostí, které nejsou dostatečně prokrveny a umírají na nedostatek živin a kyslíku. Tento typ nekrózy může nastat např. v holenní kosti (Osgood-Schlatterova choroba), člunkovité kosti (Kohlerova choroba) nebo v páté kosti nártní (Uhkeho choroba). Jiným typem nekrózy je disekující osteochodritida (\"osteochondritis dessicans\"). Nastat však může i zánět, apofyzitida.\n"}
{"id": "837429", "url": "https://cs.wikipedia.org/wiki?curid=837429", "title": "Chlorid cesný", "text": "Chlorid cesný\n\nChlorid cesný je anorganická sloučenina cesia se vzorcem CsCl. Jedná se o typický iontový krystal. V přírodě se nachází jako příměs minerálních vod a v některých minerálech. Průmyslově se tento chlorid získává z polucitu.\n\nV medicíně je používán (například obohacený o radioizotopy CsCl a/nebo CsCl) při léčbě rakoviny a diagnostice infarktu myokardu.\n\nRoztok chloridu cesného je používán při separaci makromolekul, nejčastěji DNA, vytvořením koncentračního gradientu chloridu cesného při centrifugaci s dosahovaným přetížením v hodnotách řádově 10 až 10 G. Roztok chloridu cesného se používá proto, že při jeho koncentraci 1,6 až 1,8 g/ml je jeho hustota blízká hustotě DNA. Po několikahodinové centrifugaci při vysokých otáčkách a přetížení kolem 100 000 G se vytvoří koncentrační gradient, kdy vyšší koncentrace je ve větší vzdálenosti od osy, tedy u dna zkumavky. Tento gradient se vytvoří rovnovážným působením protichůdných procesů: difuze a působení odstředivé síly. Makromolekuly DNA potom mohou být odděleny na základě různých proporcí AT : GC: pár AT je lehčí než pár GC, tedy dva různé typy DNA se stejnou délkou ale různým poměrem AT : GC mohou být ultracentrifugací v koncentračním gradientu CsCl odděleny tak, že molekuly s vyšším obsahem párů AT jsou blíže k ose a s vyšším obsahem párů GC jsou blíže ke dnu zkumavky. Analogicky může být rozdělena směs různých typů DNA a/nebo RNA, stejně jako nukleových kyselin od jiných buněčných struktur. V jiných, specializovaných případech mohou být touto metodou odděleny jinak shodné molekuly nukleových kyselin s odlišným obsahem těžších izotopů v důsledku jejich inkorporace při provedení pokusu nebo diagnostické operace.\n\nCsCl je používán též při precipitačních analytických metodách, kdy totožnost analytu je určována podle specifického zbarvení a mikroskopické morfologie vzniklého precipitátu. Mezi jinými oblastmi tato metoda nachází využití také v toxikologických analýzách forenzního lékařství.\n\n13. září v roce 1987 došlo k neštěstí v Goiânie (Goiânia v brazilském státě Goiás). Tehdy byl z nemocnice ukraden 93gramový kovový kontejner s vysoce radioaktivním práškem CsCl. Později s ním manipulovalo mnoho lidí, následkem čehož čtyři lidé zemřeli a z kolem 112 000 proměřovaných podezřelých u 249 z nich byla nalezena značná kontaminace. Při dekontaminační akci byla provedena skrývka na mnoha místech (275 nákladních aut radioaktivního materiálu), zbořeno několik kontaminovaných domů. Neštěstí bylo označeno jako jedno z největších radiačních neštěstí na světě.\n\n"}
{"id": "837433", "url": "https://cs.wikipedia.org/wiki?curid=837433", "title": "Irsko na Letních olympijských hrách 1984", "text": "Irsko na Letních olympijských hrách 1984\n\nIrsko se účastnilo Letní olympiády 1984.\n\n"}
{"id": "837434", "url": "https://cs.wikipedia.org/wiki?curid=837434", "title": "Irsko na Letních olympijských hrách 1980", "text": "Irsko na Letních olympijských hrách 1980\n\nIrsko se účastnilo Letní olympiády 1980. Zastupovalo ho 47 sportovců (44 mužů a 3 ženy) ve 11 sportech.\n\n"}
{"id": "837437", "url": "https://cs.wikipedia.org/wiki?curid=837437", "title": "Elektrárna Kostolac B", "text": "Elektrárna Kostolac B\n\nElektrárna Kostolac B (v srbské cyrilici Костолац Б) se nachází v srbském Kostolaci, na východě země, u ústí řeky Mlavy do Dunaje. Spolu s elektrárnou Kostolac A tvoří jeden celek. Kostolac B vyrábí elektřinu spalováním hnědého uhlí (lignitu), ve dvou blocích (B1 a B2), každém o výkonu 348,5 MW. V Srbsku patří k nejmladším elektrárnám; první její blok byl zprovozněn v roce 1987 a druhý roku 1991.\n\nPro elektrárnu Kostolac B je uhlí dodáváno pomocí dopravníku přímo z nedalekého hnědouhelného dolu. Ten se nachází cca 1,5 km jihovýchodním směrem. Přestože byl zprovozněn stejně jako elektrárna v roce 1987, disponuje i po pětadvaceti letech provozu značnými rezervami uhlí. Důl je průběžně modernizován a navyšována je také i jeho kapacita. \n\nO výstavbě elektrárny, která by doplnila stávající Kostolac A bylo rozhodnuto v roce 1976. Protože se však vybrané místo nacházelo v oblasti nedaleko pozůstatků římského města Viminacium, bylo nezbytné provést archeologický průzkum. Ten probíhal v letech 1978 - 1981 a v souvislosti s ním byl přemístěn také hřbitov, patřící k vesnici Stari Kostolac a nakonec i několik římských památek. Vývoj archeologických prací však na několik let zablokoval zprovoznění plánového povrchového dolu \"Drmno\", který elektrárnu zásobuje uhlím. I přesto se však podařilo všechny historické památky zachovat. Náklady na celou operaci zaplatil investor elektrárny, který se také snažil, aby byly práce dokončeny do začátku stavby nové elektrárny. \n\nUž samo zahájení výstavby však bylo problematické. Původní datum muselo být kvůli investičním problémům odloženo. První slavnostní výkop se tak odehrál až 10. října 1982, v těsném sousedství vesnice Drmno a rodícího se povrchového dolu. Vzhledem k tomu, že nedaleká elektrárna Kostolac A se v téže době rozšiřovala o další blok (A1), a spolu s ním byl budován další povrchový důl, ukázala se investice do zcela nové elektrárny jako finančně příliš náročný krok. Jako obtížné se ukázalo splnění předem stanovených termínů. Na odborné komise, které se zabývaly výběrem vhodného vybavení pro celé zařízení, byl vyvíjen značný nátlak. Finanční komplikace nakonec vyřešil příchod dalšího partnera, kterým byl podnik Elektrovojvodina. \n\nJiž v roce 1983 začalo být do rozestavěné elektrárny montováno potřebné vybavení. Kotle a navazující zařízení dodaly společnosti Minel kotlogradnja z Bělehradu, Slovenské energetické strojárne z Tlmačů a Sulzer ze Švýcarska. Kompromisní rozhodnutí bylo učiněno také i v případě turbogenerátorů. Pro první blok (B1) dodala stator polská společnost \"Dol-Mel\" z Wrocławi a rotor pak švýcarská firma BBC z Badenu. Druhý generátor byl vyroben v závodě Rade Končar v Záhřebu podle dokumentace švýcarské společnosti BBC. Stejná společnost pak dodala i budící soupravu. \n\nPrvní zkušební testy byly provedeny 15. září 1985. Užití zařízení od různých výrobců a z různých zemí vedlo k tomu, že se vyskytly různé poruchy, a to jak při prvních zkouškách, tak i v pozdějších letech. 30. prosince 1987 byl první blok elektrárny Kostolac B konečně spuštěn a začal dodávat svých 348,5 KW elektrické energie do jugoslávské rozvodné sítě. Ve stejném roce začala těžba také i v nedalekém uhelném dole Drmno. \n\nDruhý blok B2, který disponuje stejným výkonem, byl zprovozněn teprve v lednu 1991. Důvodem pro odklad byla špatná platební morálka, což vedlo k neustálému odsouvání termínů a nakonec i dočasnému zablokování dodávek potřebného zařízení. Na bloku B2 navíc v létě téhož roku došlo k těžké nehodě a musel tak být dočasně odstaven. Dodavatel turbíny (společnost Rade Končar) odmítl obvinění, že by byl za nehodu odpovědný. O několik měsíců později navíc explodovalo potrubí bloku B1. Turbogenerátor tohoto bloku tak musel být dočasně napojen na blok B2, neboť opravy potrubního systému by trvaly několik měsíců a na takvou dobu nebylo možné celou elektrárnu odstavit z provozu. \n\nV 90. letech uvalilo mezinárodní společenství na Svazovou republiku Jugoslávii sankce, což znamenalo i konec spolupráce a obchodu se zahraničními partnery. Pro elektrárnu Kostolac B to znamenalo především problém se získáváním potřebných náhradních dílů a nových zařízení. Mnohé se tak získávaly svépomocí, či nelegálními kanály a za vysokou cenu. Během bombardování na jaře 1999 přešla elektrárna na válečný provoz. 2. května 1999 zničila americká bomba transformátor, o dva dny později pak i rozvodnu.\n\nV roce 2010 byla podepsána dohoda o revitalizaci obou bloků. O rok později pak začala několikaměsíční rekonstrukce bloku B2, na které pracovalo několik set lidí, a to jak ze Srbska, tak i zahraničí. Jednalo se o jednu z největších investic, kterou v dané době realizovala státní firma Elektroprivreda Srbije. Potřebné peníze zajistila čínská půjčka. Po dokončení revitalizace se výroba obou bloků zvýší o 100 MW, zlepší se efektivita obou bloků a prodlouží jejich životnost.\n"}
{"id": "837440", "url": "https://cs.wikipedia.org/wiki?curid=837440", "title": "Marco Reus", "text": "Marco Reus\n\nMarco Reus (* 31. května 1989, Dortmund) je německý fotbalista hájící barvy Borussie Dortmund. Hraje převážně na pozici středního ofenzivního nebo krajního záložníka. Reus je známý svou všestranností, rychlostí a technikou.\n\nÚčastník Mistrovství Evropy 2012 v Polsku a na Ukrajině. Jeho fotbalovým vzorem je český středopolař Tomáš Rosický. V roce 2017 se spekulovalo o odchodu Reuse do FC Barcelona.\nJeho kariéra začala v dortmundském klubu Post SV Dortmund, odkud přešel v roce 1996 do mládežnických kategorií Borussie Dortmund. V profesionálním fotbalu vynikl až v dresu bundesligové Borussie Mönchengladbach. V létě 2012 se vrátil do Borussie Dortmund, která využila výstupní klauzule v jeho smlouvě.\nVe 22. kole bundesligové sezóny 2012/13 zaznamenal hattrick na domácím hřišti proti hostujícímu Eintrachtu Frankfurt, když skóroval v 8., 10. a 65. minutě. Zápas Reus rozhodl, skončil vítězstvím Borussie 3:0. Ve 30. bundesligovém kole 20. dubna 2013 vsítil jednu branku (už v 1. minutě utkání) a pomohl k vítězství 2:0 nad 1. FSV Mainz 05. 11. května 2013 ve 33. kole přispěl dvěma góly k remíze 3:3 s Wolfsburgem.\n\nV základní skupině D Lize mistrů 2012/13 („skupina smrti“ – nejtěžší skupina tohoto ročníku LM) zařídil svým gólem remízu 1:1 3. října 2012 s Manchesterem City. 6. listopadu přispěl jednou brankou k remíze 2:2 s Realem Madrid a jeden gól přidal i 21. listopadu proti domácímu Ajaxu (výhra 4:1). Trefil se v infarktovém odvetném zápase 9. dubna 2013 proti španělské Málaze, kde Dortmund otočil zápas dvěma brankami v nastaveném čase. V prvním zápase Borussie v semifinále 24. dubna 2013 proti Realu Madrid předvedl stejně jako jeho spoluhráči precizní výkon (ačkoli tentokrát gól nevstřelil), Borussia zvítězila 4:1 a vytvořila si dobrou pozici do odvety. S Dortmundem se představil 25. května 2013 ve Wembley ve finále Ligy mistrů 2012/13 proti rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Reus nastoupil v základní sestavě.\n\n27. července 2013 na začátku sezóny 2013/14 v utkání DFL-Supercupu (německý fotbalový Superpohár) vstřelil dva góly Bayernu Mnichov na domácím stadionu Signal Iduna Park, Borussia vyhrála 4:2 a získala trofej. 14. září 2013 se podílel jednou brankou na kanonádě 6:2 proti Hamburku. 1. listopadu 2013 vstřelil gól v bundesligovém zápase proti VfB Stuttgart (konečné skóre 6:1).\n\nV domácí odvetě čtvrtfinále Ligy mistrů 2013/14 8. dubna 2014 proti Realu Madrid vstřelil dva góly a zařídil tak výhru 2:0, nicméně na postup do semifinále soutěže to nestačilo, neboť Borussia podlehla v prvním utkání soupeři 0:3.\n\nPoprvé v soutěžním zápase se představil coby kapitán Borussie Dortmund 24. srpna 2014 v prvním ligovém kole sezony 2014/15 proti Bayeru Leverkusen. Borussia Dortmund prohrála 0:2. Následně odehrál druhou polovinu benefičního přátelského utkání proti SV Waldhof Mannheim, kde vstřelil svůj první gól s kapitánskou páskou. Borussia Dortmund vyhrála 4:0.\n\n16. prosince 2016 v zápase Borussie Dortmund proti Hoffenheimu dostal ve 41. minutě za stavu 2:1 pro Hoffenheim svoji první červenou kartu.\n\n11. srpna 2009 debutoval v německé fotbalové reprezentaci do 21 let v zápase proti Turecku.\nByl to jeden ze dvou zápasů, které za německou „jedenadvacítku“ odehrál.\n\nV A-mužstvu nastoupil poprvé 7. října 2011 v kvalifikačním utkání na Euro 2012 proti domácímu Turecku, šel na hřiště na několik posledních minut (Německo vyhrálo 3:1). Svůj první gól v seniorské reprezentaci dal během přípravného utkání Švýcarsko-Německo 26. května 2012 v Basileji (5:3 pro Švýcarsko).\n\n12. října 2012 vstřelil dva góly v kvalifikačním zápase na MS 2014 v Brazílii proti domácímu Irsku, Německo vyhrálo jednoznačně 6:1. V tomtéž kvalifikačním cyklu vsítil 26. března 2013 dva góly i proti hostujícímu Kazachstánu, Německo zvítězilo opět přesvědčivě 4:1. Joachim Löw jej zařadil do nominace pro Mistrovství světa ve fotbale 2014 v Brazílii, ale Reus se v posledním přípravném zápase před světovým šampionátem 7. června 2014 proti Arménii (výhra 6:1) zranil – pochroumal si kotník a v kádru jej nahradil Shkodran Mustafi, ačkoli ten jako obránce nebyl přímou náhradou. Trenér Löw se však rozhodl posílit obranu týmu, neboť v ofenzivě spatřoval velkou kvalitu i bez Reuse.\n\n\n\nReus řídil od září 2011 do března 2014 několikrát automobil, aniž by vlastnil řidičský průkaz. Prokurátor jej potrestal pokutou 540 000 eur.\n\nReus se stal vítězem globálního hlasování a objevil se na obalu počítačové hry FIFA 17 od EA Sports (Electronic Arts).\n\n"}
{"id": "837442", "url": "https://cs.wikipedia.org/wiki?curid=837442", "title": "Mayo", "text": "Mayo\n\nMayo může znamenat:\n\n\n\n"}
{"id": "837447", "url": "https://cs.wikipedia.org/wiki?curid=837447", "title": "Kara Drewová", "text": "Kara Drewová\n\nKara Elizabeth Drewová (* 15. července 1975) je americká profesionální wrestlerka a manažerka, lépe známa pod svým ringovým jménem Cherry. Nejvíce známa je pro svoje působení ve společnosti World Wrestling Entertainment (WWE) jako manažerka bývalých Tag Teamových šampionů, Deuce 'n Domino, v rosteru SmackDown.\n\nKdyž se začala zajímat o wrestling, zápasila nejdříve na nezávislé scéně pod jmény Miss Kara a Kara Slice. Později podepsala smlouvu s WWE a v roce 2005 byla přiřazena do vývojového střediska Ohio Valley Wrestling (OVW) v Louisville v Kentucky aby mohla pokračovat v tréninku. V OVW užívala jméno Cherry Pie a stala se manažerkou týmu známého jako \"The Throw-Backs\", později přejmenovaného na \"The Untouchables\", který se skládal z Deuceho Shadea a Dicea Domina. Cherry jim manažírovala po celou dobu jejich třínasobného držení OVW Tag Teamového šampionátu.\n\nPo podepsání oficiální smlouvy s WWE byla v lednu 2007 přesunuta do SmackDownu! i s týmem nyní známým jako Deuce 'n Domino. Cherry jim byla manažerkou i po dobu jejich držení WWE Tag Teamového šampionátu. V dubnu 2008 udělala svůj samostatný debut a následující měsíc si s Deuce 'n Domino rozdělila cesty. Pokračovala v jednotlivých i týmových soutěžích dokud nebyla ze svého WWE kontraktu v srpnu 2008 propuštěna.\n\nDrewová si nikdy nemyslela, že by mohla dostat šanci k práci jako profesionální wrestlerka, ale jeden z jejích spolupracovníků byl příbuzný zakladatele organizace Stars and Stripes Championship Wrestling v Nutley v New Jersey. Tam debutovala pod jménem Miss Kara.\n\nByla pozvána aby se připojila k Independent Wrestling Federation (IWF). V lednu 1999 začala Drewová pracovat jako manažerka v IWF. Manažerkou a příležitostnou wrestlerkou se stala i v různých federacích v East Coast včetně East Coast Pro Wrestling (ECPW), National Wrestling Alliance v New Jersey, ISPW, State-Side Championship Wrestling a Northeast Wrestling.\n\nV roce 2002 pracovala pro National Wrestling Superstars a později v Phoenix Championship Wrestling kde měla v součásti příběhu feud s Alexis Laree. V různých společnostech působila do září 2005. Ten samý rok začala zápasit pro Ohio Valley Wrestling (OVW), vývojové středisko World Wrestling Entertainment (WWE) v Louisville v Kentucky.\n\nV druhé polovině roku 2005 začala působit v OVW. Časem podepsala vývojový kontrakt s WWE, přesněji v lednu 2006.\n\nDrewová začala používat jméno \"Cherry Pie\" a stala se manažerkou tag teamu The Throw-Backs který se skládal z Deuceho Shadea a Dicea Domina. Stala se součástí jejich vzhledu 50. let což se ukazovalo nošením poodle sukní, kolečkových bruslí a žvýkaním žvýkačky.\n\nV polovině roku 2006 změnil tým jak svůj vzhled, tak i název. Přejmenovali se na \"The Untouchables\". Drewová odstranila ze svého jména Pie. Poté porazil tým ve složení Shawna Spearse a Codyho Runnelse tým The Untouchables v tag teamovém zápase a získali tak služby Cherry. Cherry doprovázela Spearse a Runnelse k ringu a později se začala Spearsovi líbit, což zasahovalo do jeho zápasů. Cherry Spearse a Runnelse zradila a pomohla Deuceovi a Dominovi získat OVW Jižní Tag Teamové tituly. 10. ledna 2007 v televizním vysílání OVW vyzvala Cherry Katie Leu na OVW Women's šampionát ale prohrála. Následující týden ji vyzvala znovu, opět ale neúspěšně.\n\nPro svůj první zápas ve WWE, když debutovali na SmackDown!, si tým změnil své jméno na \"Deuce 'n Domino\". Debutovali 19. ledna 2007 v zápase, který se jim podařilo vyhrát. Cherry začala do jejich zápasů fyzicky zasahovat s účelem jim pomoci k výhře. 20. dubna v epizodě \"SmackDown!\" Cherry doprovázela Deuce 'n Domino při jejich výhře WWE Tag Team šampionátu když porazili Paula Londona a Briana Kendricka.\n\n12. října se objevila v zákulisním segmentu, když Jamie Noble odhalil Deuce 'n Domino dvousmyslně žertovali o Cherry. Později v té samé epizodě, Jimmy Wang Yang porazil Deuceho v zápase. Po zápase dala Cherry Yangovi facku. To později vedlo k feudu mezi Deuce 'n Domino a Yangem s jeho parťákem, Shannonem Moorem.\n\n7. března 2008 se v epizodě \"SmackDown!\" Cherry účastnila plavkové dámské soutěže které se účastnily i WWE Divy Maryse, Victoria, Eve Torres a Michelle McCool. 28. března se Cherry spojila do fanoušky oblíbeného týmu s Michelle McCool a v zápase společně porazily Victoriu a Maryse. Svůj samostatný ringový debut udělala poražením Victorie díky roll-up 18. dubna na epizodě \"SmackDownu\". 25. dubna byla poražena v zápase Natalyou Neidhart. 27. dubna udělala na show Backlash svůj pay per view debut v Divas 12-Tag Team zápase, její tým ale prohrál. 2. května se na \"SmackDownu\" spojila s Michelle McCool v prohraném zápase proti Victorii a Natalyi.\n\nV exkluzivním videu na webové stránce WWE.com byla vyhozena z týmu Deuce 'n Domino a následně byla nahrazena Maryse. Maryse následně po jejím vyhození začala Cherry provokovat a začal jejich krátký feud. 16. května ji Cherry na \"SmackDownu\" porazila v jednotlivém zápase. 23. května se spojila s týmem Jesse and Festus proti Maryse a Deuce 'n Domino. Zápas její tým prohrál. 11. července byla v týmu s Michelle McCool v prohraném zápase proti Victorii a Natalyi. Cherry měla menší feud s Natalyou která debutovala na Cherry se svým novým ukončovacím chvatem zvaný Sharpshooter. V následujících týdnech Natalya pokračovala v porážení Cherry včetně na svatbě Vickie Guerrero. Díky chycení kytice na její svatbě měla Cherry šanci se postavit proti Vickie v zápase, předtím se ale musela utkat proti Natalyi, která vyhrála opět díky Sharpshooteru. Po této prohře měla Vickie ihned s Cherry zápas a rychle jí odpinovala k vítězství. Cherry byla ze svého WWE kontraktu propuštěna 15. srpna 2008.\n\nDrewová se stala wrestlingovou fanynkou po vidění zápasu na WrestleManii v roce 1985. Její oblíbení wrestleři jsou Miss Elizabeth a Macho Man Randy Savage. Její oblíbené filmy jsou Modrý samet, Milenec nebo vrah, Zelená míle a Dobrý Will Hunting. Ráda poslouchá Briana McKnighta a její oblíbení herci jsou Tom Hanks, Mark Wahlberg, Halle Berry a Miss Elizabeth. Vyrůstala v Morristown v New Jersey.\n\n\n\n"}
{"id": "837453", "url": "https://cs.wikipedia.org/wiki?curid=837453", "title": "Sligo", "text": "Sligo\n\nSligo je irský výraz pro místo oplývající lasturami a může označovat místa:\n\n\n"}
{"id": "837454", "url": "https://cs.wikipedia.org/wiki?curid=837454", "title": "Irsko na Letních olympijských hrách 1964", "text": "Irsko na Letních olympijských hrách 1964\n\nIrsko se účastnilo Letní olympiády 1964. Zastupovalo ho 25 sportovců v 7 sportech.\n\n"}
{"id": "837456", "url": "https://cs.wikipedia.org/wiki?curid=837456", "title": "Alex Newell", "text": "Alex Newell\n\nAlex Newell (* 20. srpna 1992 Lynn v Massachusetts, USA) je americký herec a zpěvák. Nejznámější je jeho role Wada \"Unique\" Adamse v hudebním televizním seriálu \"Glee\" a stal se finalistou v první řadě reality show \"The Glee Project\".\n\nNarodil se 20. srpna 1992 v Lynnu ve státě Massachusetts. Jeho otec zemřel na rakovinu, když bylo Alexovi šest let, a tak ho jeho matka vychovávala sama. V roce 2012 absolvoval střední školu Bishop Fenwick High School, kde byl ve školním sboru a kostýmovém klubu. Byl také členem kostelního sboru.\n\nPři studiu na střední škole se zúčastnil přes YouTube konkurzu do televizní reality show \"The Glee Project\". Byl vybrán jako jeden z dvanácti soutěžících, kteří se ucházeli o účinkování v seriálu Glee po dobu sedmi epizod. Objevil se v každé epizodě reality show, včetně finále a skončil společně s Lindsay Pearce jako finalista, ale oběma nakonec bylo umožněno účinkovat ve dvou epizodách Glee.\n\nJako cenu z reality show \"The Glee Project\" získal původně epizodní roli Wada \"Unique\" Adamse, muže, který se převléká za ženu a svou ženskou identitu vyjadřuje pomocí hudby. Poprvé se v seriálu objevil v šestnácté epizodě třetí série s názvem \"Horečka Glee noci\" a pak ještě v epizodě Finále. Jeho postava se do seriálu znovu vrátila ve čtvrté sérii, tentokrát již jako vedlejší role. V páté sérii byl povýšen na hlavní postavu.\n\nV říjnu 2013 Alex oznámil, že podepsal smlouvu s Atlantic Records a s Deep Well Records. Jeho první studiové album bude produkováno Adamem Andersem. Jeho debutový singl, cover verze \"Nobody to Love\" byl zveřejněn 3. června 2014.\n\nByl přijat na Berklee College of Music v Bostonu do podzimního semestru 2012, ale když byl přizván ke čtvrté sérii seriálu Glee, přestěhoval se do Los Angeles.\n\nNewell je homosexuál.\n"}
{"id": "837458", "url": "https://cs.wikipedia.org/wiki?curid=837458", "title": "Národnostní menšiny v Číně", "text": "Národnostní menšiny v Číně\n\nZa národnostní menšiny v Číně jsou považovány nechanské národy a etnika žijící na území Číny, resp. Čínské lidové republiky (ČLR). Naprostou většinu, přes 91 %, obyvatelstva ČLR tvoří Chanové, oficiálně úřady ČLR uznávají 55 menšinových národů. Roku 2010 patřilo k národnostním menšinám 8,49 % obyvatelstva.\n\nV roce 1949, kdy se Komunistická strana Číny dostala k moci, tvořily menšiny v Číně méně než šest procent celkové populace A přestože čínská vláda vyvíjí silný nátlak na chanskou většinu, aby se držela politiky jednoho dítěte a naopak poskytuje menšinám v tomto směru výhody, podíl menšin na celkové populaci stoupá jen velmi pomalu. Nicméně za šest desetiletí trvání Čínské lidové republiky se postupně výrazně zvětšil. V roce 2010 menšiny tvořily už 8,49% obyvatel.\n\nPřesto, že se tedy mohou zdát menšiny pro čínskou vládu nevýznamné, opak je pravdou. Jedním z důvodů je fakt, že většina menšin žije v oblastech okolo hranic a existují obavy, že sousední státy by této situace mohly využít a infiltrovat své příslušníky menšin mezi ty čínské a následně vyvolávat nepokoje. Další příčinou jsou obavy, že některé z menšin (a to zejména mongolská a kazašská), by se mohly stát základnou pro hnutí za znovusjednocení s jejich domovskou zemí (iredentismus).\n\nOblasti obývané čínskými menšiny tvoří asi 60 % celkové plochy Číny, a jsou ve srovnání s oblastmi obývanými Chany, velmi řídce obydleny, a proto mají skvělý potenciál přijímat budoucí migranty. Nachází se zde přibližně 80 % zásob masa, mléka a zvířat na vlnu a oblast je i významným nalezištěm materiálních zdrojů.\n\nV době, kdy byl u moci Mao, byly oblasti osídlované čínskými menšinami pod drobnohledem komunistické strany, protože měly dokázat, že principy socialismu jsou aplikovatelné i v jiných oblastech, než jen v těch, osídlených chanskými Číňany. V několika posledních letech jsou oblasti osídlené čínskými menšinami, především díky svým krásným scenériím a možnosti vidět tradiční kulturu a umění menšin, vyhledávaným cílem turistů, a z toho důvodu nejsou ani dnes čínskou vládou přehlíženy.\n"}
{"id": "837460", "url": "https://cs.wikipedia.org/wiki?curid=837460", "title": "Irsko na Letních olympijských hrách 1956", "text": "Irsko na Letních olympijských hrách 1956\n\nIrsko se účastnilo Letní olympiády 1956.\n\n"}
{"id": "837463", "url": "https://cs.wikipedia.org/wiki?curid=837463", "title": "Irsko na Letních olympijských hrách 1952", "text": "Irsko na Letních olympijských hrách 1952\n\nIrsko se účastnilo Letní olympiády 1952.\n\n"}
{"id": "837464", "url": "https://cs.wikipedia.org/wiki?curid=837464", "title": "Irsko na Letních olympijských hrách 1948", "text": "Irsko na Letních olympijských hrách 1948\n\nIrsko se účastnilo Letní olympiády 1948.\n\n"}
{"id": "837465", "url": "https://cs.wikipedia.org/wiki?curid=837465", "title": "Irsko na Letních olympijských hrách 1932", "text": "Irsko na Letních olympijských hrách 1932\n\nIrsko se účastnilo Letní olympiády 1932.\n\n"}
{"id": "837466", "url": "https://cs.wikipedia.org/wiki?curid=837466", "title": "Irsko na Letních olympijských hrách 1928", "text": "Irsko na Letních olympijských hrách 1928\n\nIrsko se účastnilo Letní olympiády 1928.\n\n"}
{"id": "837467", "url": "https://cs.wikipedia.org/wiki?curid=837467", "title": "Maxim Reality", "text": "Maxim Reality\n\nKeith Andrew Palmer (* 21. března 1967, Peterborough, Cambridgeshire, Anglie) známý jako Maxim (dříve Maxim Reality) je anglický zpěvák, skladatel a MC, známý především jako člen anglické elektronické skupiny The Prodigy.\n\n\n\n\n"}
{"id": "837469", "url": "https://cs.wikipedia.org/wiki?curid=837469", "title": "Irsko na Letních olympijských hrách 1924", "text": "Irsko na Letních olympijských hrách 1924\n\nIrsko se účastnilo Letní olympiády 1924.\n\n"}
{"id": "837475", "url": "https://cs.wikipedia.org/wiki?curid=837475", "title": "Sabah", "text": "Sabah\n\nSabah je jedním ze 13 členských států tvořících Malajsii, volenou federativní konstituční monarchii nacházející se v Jihovýchodní Asii. Je nejvýchodnějším státem federace, rozkládá se společně s dalším členským státem Sarawakem na severovýchodě ostrova Borneo, třetím největším ostrově světa (Sabah zabírá asi 10 % jeho rozlohy). Součásti Malajsie je od roku 1963. Je téměř stejně velký jako Česká republika, ale obyvatel má jen třetinu.\n\nSabah se nachází přibližně mezi 4 až 8° severní zeměpisné šířky a 115 až 120° východní zeměpisné délky. Rozlohou je Sabah v Malajsii druhým nejrozlehlejším státem (73 710 km) za největším státem Sarawakem (okolo 124 tis. km), s kterým hraničí na jihozápadě. Na jihu sdílí další pozemní hranici s indonéskou provincii Východní Kalimantan (indonésky: \"Kalimantan Timur\"). Na severozápadě je obklopen Jihočínským mořem se spornými Spratlyovy ostrovy, ze severovýchodu je omýván Suluským mořem, přes které probíhá hranice oddělující Sabah od filipínských ostrovů Palawan a Mindanao, a z jihovýchodu je Celebeským mořem oddělen od indonéského ostrova Sulawesi (dříve Celebes). Pobřeží o délce 1440 km je lemováno mnoha ostrovy, mezi největší patří u severního pobřeží ležící třetí největší malajsijský ostrov Banggi (440 km) a u jihovýchodního pobřeží ostrov Timbun Mata (13 km). Na severozápadě státu se ještě nachází ostrov Labuan (92 km) postoupený Sabahem v roce 1984 přímo pod jurisdikci Malajsie.\n\nZápadní část země je převážně hornatá, nachází se tam i nejvyšší hora celé Jihovýchodní Asie Gunung Kinabalu vysoká 4095 metrů. Další hory se nacházejí v blízkosti, jsou to Trus Madi s 2642 m n. m. a Tambuyukon s 2579 m n. m. Ve vysokých horách posetých mnoha říčními údolími pramení nejdelší řeka Sabahu, 560 km dlouhá Sungai Kinabatangan tekoucí přes centrální oblasti severozápadním směrem do Suluského moře.\n\nV Sabahu žije 3 206 tis. obyvatel, což je 11,3 % z celé Malajsie. Populace je velice heterogenní, domorodé obyvatelstvo je tvořeno asi 30 etniky a hovoří 52 živými jazyky, z nichž je 6 filipínského a 6 indonéského původu. Hlavní etnické skupiny jsou Kadazandusun (asi 24 % populace) a pak následují Bajau, Malay, Murut a další, kromě toho zde žijí menšiny Číňanů, Indů, Indonésanů, Filipínců a dalších národností. Asi 65 % obyvatel se hlásí k islámu, 27 % jsou křesťané, 6 % jsou buddhisté a po 1 % inklinují k hinduismu a k tradičním čínským náboženstvím (taoismus, konfucianismus).\n\nHlavním a zároveň největším městem je Kota Kinabalu s 200 tis. obyvateli, pak následují ještě dvě města s více než 100 tisíci obyvateli, Sandakan se 165 tis. a Tawau se 120 tis. obyvateli. Roční přírůstek obyvatelstva je 2,1 %, obdobně jako v celé Malajsii. Ve městech žije 54 % obyvatelstva. Nejhustěji jsou obydleny pobřežní oblasti, hornaté a lesnaté vnitrozemí je osídleno jen řídce a mnohdy jednoduchými obyvateli s minimálním stykem s civilizací.\n\nNovodobá historie Sabahu se píše od druhé poloviny 18. století, kdy byly na severu Bornea, které bylo v této době pod nadvládou tehdejších Brunejského a Suluského sultanátu, zřízena stanice britské Východoindické společnosti, která tam ale v roce 1775 zanikla. V roce 1846 postoupil brunejský sultán Britům ostrov Labuan. Dále se postupně o toto území, o Severní Brunej, přetahovaly Spojené státy americké, Británie, Německo, Španělsko i sultanát Sulu (pod který spadalo i přilehlé území Filipín), až se Severní Brunej stal v roce 1888 britským protektorátem.\n\nV roce 1942 za druhé světové války bylo území obsazeno Japonskem. Po skončení války se roku 1946 stalo Severní Borneo britskou kolonií, místo válkou poškozeného města Sandakan byl hlavním městem určen Jesselton (nyní Kota Kinabalu). V roce 1960, s nástupem národně osvobozeneckého hnutí, byl název území změněn na Severní Borneo Sabah a byl mu udělen přechodný statut k samostatnosti. V roce 1963, aniž by samostatnost získal, byl Sabah přičleněn společně se Sarawakem a Singapurem k federaci Malajsie. Jednou z příčin tohoto spojení bylo zabránit snaze Indonésie získat pro sebe celé Borneo a nároku Filipín na bývalý Suluský sultanát, jehož byl Sabah v minulosti součásti.\n\nSabah (společně se státy Sarawak, Penang a Malakka) jsou republiky, nemají dědičného vládce. Z těchto států nemůže být, podle ústavy Malajsie, nikdo zvolen králem Malajsie (malajsky: Yang di-Pertuan Agong), který má pravomoci obdobné britské královně.\n\nV čele státu (republiky) Sabah stojí guvernér (malajsky: Yang di-Pertua Negeri), kterého jmenuje král Malajsie (od roku 2011 Tuanku Abdul Halim). Guvernér (od roku 2011 Juhar Mahiruddin) má převážně jen reprezentativní poslání. Faktickou moc ve státě má volený premiér vlády (malajsky: Jabatan Ketua Menteri), předseda nejsilnější politické strany (od roku 2003 Musa Aman).\n\nÚzemí Sabahu je administrativně rozděleno do 5 správních oblastí (division), které jsou dále rozčleněny na 25 okresů (distrikt).\n\nZemědělství je významným odvětvím ekonomiky, vyváží se hlavně palmový olej, kakaové boby a dále se pěstuje pro místní potřebu základní potrava Malajců neloupaná rýže. Zvětšující se plantáže kaučukovníků umožňují vyvážet kvalitní přírodní kaučuk. Exportují se také různá tropická ovoce jako ananas, banán, durian, guava, karambola, mango, meloun, mučenka, papája, rambutan, pomelo a další citrusy. Průmyslová odvětví teprve postupně vznikají, je v nich již okolo 85 000 pracovních míst. Nejvíce lidí, téměř 65 000 pracuje v dřevařství, vyváží se a zpracovává mnoho kvalitního dřeva, v Sabahu je 3,5 miliónů hektarů lesa (v ČR 2,6 mil.). V pobřežních vodách se slibně rozbíhá těžba ropy a zemního plynu. V roce 2010 měla jednotka místní měny ringgit hodnotu 0,236 €.\n\nV Sabahu se úspěšně rozvíjí ekoturistika, která se stává společně s pobyty v přímořských letoviscích s plážemi a možností potápění se do průzračných vod významným doplňkem místní ekonomiky. V roce 2006 přijelo na Sabah cca 2 mil. turistů.\n\nVzdělávání, které je dosud řízeno centrálně, se pomalu uvolňuje a vznikají prvé soukromé vzdělávací instituce, které doplňují státem financované školství. Např. základních škol je 1086 a středních 217. V zemi bylo v roce 2010 přes 1600 lékařů, 22 státních a 7 soukromých nemocnic s 4300 lůžky.\n\nV rámci Malajsie je Sabah nejchudší, má nejnižší a klesající životní úroveň.\n\nV tropických deštných lesích Sabahu žije téměř polovina známých rostlin a živočichů. Podél pobřeží a velkých řek vyrůstají rozsáhlé mangrovy se svými specifickými hnízdišti ryb a mokřadních ptáků, žije zde i vzácný ohrožený primát kahau nosatý. V rozsáhlých nížinných, převážně dvojkřídláčovitých lesích, žijí jinde téměř vyhubení orangutani bornejští nebo nosorožci sumaterští. Rostou zde ojediněle se vyskytující parazitické raflésie, rostliny s největším květem. Jsou zde rozsáhlé biotopy s hnízdištěmi nebo jen s místy, kde se při svých tazích zastavují vodní ptáci a kde mj. žije vzácný krokodýl tomistoma úzkohlavá. Šelfové porosty mořských rostlin jsou důležitou potravou pro mnohé mořské ryby, vzácné želvy karety obrovské i dugongy indické, poblíž pobřeží žijí i neobvyklí vodní savci, např. sviňuchy. Toto přírodní bohatství je chráněno v mnoha přírodních rezervacích a parcích.\n"}
{"id": "837476", "url": "https://cs.wikipedia.org/wiki?curid=837476", "title": "Master of ceremonies", "text": "Master of ceremonies\n\nMaster of ceremonies nebo zkráceně MC je v hip hopu, rapu, reggae či v příbuzných žánrech raper, který baví publikum svou improvizací; často na téma navrhovaná publikem. MC musí být schopný ihned skládat rýmy. V rapovém slangu se to nazývá freestyle. Jak řekl Kool G Rap: „master of ceremonies, ze kterého pochází zkratka MC, znamená udržovat párty naživu.“ \n\nPrvní MC se objevili začátkem 70. let v USA při vzniku rapu.\n"}
{"id": "837479", "url": "https://cs.wikipedia.org/wiki?curid=837479", "title": "Speciální čarodějnický díl XIII", "text": "Speciální čarodějnický díl XIII\n\nSpeciální čarodějnický díl (neoficiálně \"Speciální čarodějnický díl XIII\") (anglicky \"Treehouse of Horror XIII\") je 1. epizoda 14. série amerického animovaného seriálu \"Simpsonovi\". Premiéru v Americe měla 3. listopadu 2002. Scénáře napsali Marc Wilmore, Brian Kelley a Kevin Curran.\n\nEpizoda je rozdělena na tři části: Pošlete klony (\"Send in the Clones\"), Právo shnít a děsit (\"The Fright to Creep and Scare Harms\") a Ostrov doktora Dlahy (\"The Island of Dr. Hibbert\").\nNed se spolu se Simpsonovými snaží vyvolat ducha Maude Flandersové. Do místnosti vejde Bart převlečený za Maude. Pak se ale nad ním objeví opravdový duch Maude.\n\nHomer si lehne na zahradě do svého hamaku s pivem. Pak za ním přijde Marge se seznamem úkolů. On si ale chce nejprve odpočinout. V tom mu praskne jeho hamak. Naštěstí jde dnes hamakář o něco dřív, tak si od něj Homer koupí nový. Obchodník ho ale varuje, že to není obyčejný hamak. Homer si lehne, ale hamak se roztočí a vypadne z něj Homer a jeho klon. Jediný rozdíl mezi nimi je, že klon nemá pupík a penis. Homer mu dá za úkol udělat věci ze seznamu. Při opravě elektriky ale umře. Homer si tedy udělá nového klona. Ten vymyslí, že kdyby bylo více klonů bude více udělané práce. Teď má omer 3 klony. Časem si jich udělá mnohem více. Dokonce pak udělá snídani pro celou rodinu. Při snídani za ním přijde Ned, aby mu vrátil pilu, kterou mu Homer zcizil. Pošle jednoho ze svých klonů, ten ho ale místo toho zabije. Homer se rozhodne svých klonů zbavit. Odveze je všechny za město a nechá tam s nimi i kouzelný hamak.\n\nTisíce a tisíce Homerů běží krajinou a snědí a vypijí vše, na co přijdou. Bar U Vočka hlásí rekordní tržby. Líza dostane nápad, že by je mohli nalákat na obří koblihy do rokle, kde se zabijí pádem, protože budou následovat právě koblihy. Večer Marge zjistí, že její Homer nemá pupík.\n\nBart a Líza pohřbívají na hřbitově zesnulou rybku Goldie. Cestou zpět si Líza všimne náhrobku Williama Bonneyho, který byl zastřelen v roce 1881 ve věku 21 let. Na náhrobku je také napsáno: \"„Sním o světě beze zbraní“\". Líza se rozhodne všechny přesvědčit, aby byly zbraně zakázány. To se jí povede. Když začnou obyvatelé slavit svět beze zbraní, vyleze ze svého hrobu William Bonney. Spolu se svými kumpány Frankem a Jessie Jamesovými, Sundance Kidem a císařem Vilémem se objeví ve městě. Tam všem oznámí, že jeho známější jméno je Billy the Kid. Protože jsou jediní, kdo má ve městě zbraně, začnou šikanovat obyvatele. Profesor Frink sestrojí stroj času a Homer se vrátí zpět, kde lidem oznámí, aby se zbraní nevzdávali. Pak se objeví další Homer z budoucnosti, kde ozbrojené násilí zničilo celou Zemi. Pak tohoto Homera Vočko zastřelí.\n\nSimpsonovi letí na ostrov doktora Dlahy, ten nyní poskytuje dovolenou. Marge se v noci vydá na prohlídku. V džungli najde \"Dům bolesti\". V tom ji ale chytí doktor Dlaha a udělá z ní kočku. Ta se vrátí k Homerovi a po sexu uteče. Homerovi to přijde divné, tak se také vydává do džungle. V domě bolesti najde Neda, který ho požádal, aby ho podojil. Vydají se spolu dále do lesa, kde najdou mnoho obyvatel Springfieldu proměněných na zvířata. Jsou tam Bart, Líza i Maggie. Pak se tam objeví doktor Dlaha a Homer se přihlásí také, protože se bude moci celý den válet a pářit. Stane se z něj mrož.\n\nObjeví se Kang a Kodos ve své lodi na oběžné dráze Země a koukají na ostrov doktora Dlahy ve tvaru lebky. Říkají, že vypadá jako jejich číslice 4.\n"}
{"id": "837480", "url": "https://cs.wikipedia.org/wiki?curid=837480", "title": "Abano", "text": "Abano\n\nAbano může znamenat:\n"}
{"id": "837482", "url": "https://cs.wikipedia.org/wiki?curid=837482", "title": "Petr Kolínský", "text": "Petr Kolínský\n\nMgr. Petr Kolínský (* 2. června 1953 v Děčíně) je český scénograf, architekt, malíř, grafik, designér a pedagog.\n\nNarodil se do učitelské rodiny, v níž vyrůstal se čtyřmi dalšími dětmi. Na Divadelní fakultě Akademie múzických umění (DAMU) vystudoval obor scénografie a na fakultě též 16 let pedagogicky působil a zastával i funkci tajemníka katedry. Vyučuje ale i na středních školách. Je člen hodnotitelských komisí (porot) či lektorem workshopů zaměřených na vzdělávání amatérských divadelníků. Vedle toho byl 3 roky konzultantem výboru pro vzdělávání Parlamentu České republiky.\n\nJe tvůrcem scénických a kostýmních výprav, grafických návrhů a výstavních realizací či architektonických projektů pro divadelní představení a filmová natáčení. Byl spolupracovníkem režisérů Karla Smyczka (televizní seriál \"Dobrá čtvrť\"), Otakara Vávry, Jitky Němcové, Věry Chytilové (film \"Kopytem sem, kopytem tam\"), Antonína Moskalyka, Jiřího Stracha, Ladislava Smočka nebo Jiřího Krejčíka. Projekčně se účastnil příprav výstav v Národním, Náprstkově či Uměleckoprůmyslovém muzeu a na Pražském hradě. Výstavy, které realizoval (kupříkladu „Relikviář sv. Maura – proces restaurování“ a „Korunovační klenoty“ na Pražském hradě nebo „Starověké bronzy z asijských stepí“, „Humor a legendy v Japonském umění – Necuke“ a „Indie – země tradic“ v Náprstkově muzeu), jsou oceňovány pro svoji odbornou názornost a jejich významné didaktické působení. Vytvořil též grafické návrhy plakátů, log a značek, ale i hudebních nosičů. Je autorem výtvarných děl (především portrétů) či oděvů a šperků (například pro pěvkyni Magdalenu Koženou). Jeho díla jsou součástí především soukromých sbírek. Napsal dílo „Kostým a herecká tvorba“ a je též ilustrátorem některých dílů encyklopedie „Dějiny odívání“ autorky Ludmily Kybalové.\n\nS manželkou Rut vychovávají celkem pět dětí – Terezii, Josefa, Jana, Annu a Viktorii.\n\n"}
{"id": "837483", "url": "https://cs.wikipedia.org/wiki?curid=837483", "title": "Brána do nebes", "text": "Brána do nebes\n\nBrána do nebe (v německém originále , tj. \"Axel u nebeské brány\") je opereta – autoři ji označují jako hudební komedie () – o třech dějstvích a šesti obrazech z prostředí Hollywoodu rakouského skladatele pocházejícího z Moravy Ralpha Benatzkého z roku 1936. Libreto napsali herec Paul Morgan a Adolf Schütz, texty písní napsal Hans H. Weigelt.\n\nHudební komedie \"Brána do nebe\" je poslední divadelní úspěch skladatele Ralpha Benatzkého před tím, než jej příchod nacismu do Rakouska donutil emigrovat do Spojených států. Napsal ji pro vídeňské divadlo Theater an der Wien, kde ji jako svou první inscenaci uvedl nový ředitel Arthur Hellmer (1880–1961). Po boku Maxe Hansena (1897–1961), divadelní a filmové hvězdy dánského původu, v ní měla původně vystoupit známá filmová a operetní herečka Liane Haid. Ta však nakonec odřekla a na Hansenovu přímluvu divadlo angažovalo mladou švédskou herečku Zarah Leanderovou (1907–1981). Benatzky musel pro její alt roli hollywoodské hvězdy Glorie Millsové, modelované podle osobnosti Grety Garbo, transponovat z původního sopránu. Sázka se ale vyplatila: Zarah Leanderová svým výkonem i erotickým působením uváděla publikum v nadšení a téměř okamžitě nastoupila hvězdnou kariéru u filmové společnosti Ufa, kde ve válečných letech ztělesňovala „vampové“ úlohy osudových žen a nahrazovala tak poněkud emigrovavší Marlene Dietrichovou.\nBenatzkyho hudba se podle O. Schneidereita vyznačuje „ani ne tak velkou vynalézavostí jako spíše neproblematickou lehkostí a švihem“. Objevují se rytmy jako foxtrot, tango, blues, pomalý anglický waltz i vídeňský valčík. Hlavním šlágrem bylo centrální blues \"Gebundene Hände\", nejzábavnějšími hudebními čísly pak jsou parodie na holywoodskou tehdejší módu nostalgických filmů odehrávajících se ve Vídni: parodický vídeňský valčík \"Es sieht nah' und ferne das Publikum gerne den echten Film aus Wien\" a jódlovací kuplet \"In Holly-Holly-Hollywood\".\n\nSamotná opereta měla obrovský úspěch, dosáhla téměř dvou set repríz a musela být stažena jen kvůli filmovým závazkům hlavních interpretů. Rozšířila se vzápětí i po střední Evropě, nejprve však ne do Německa, protože všichni její autoři byli židovského původu. I ironický humor a parodický pohled nejen na hollywoodské poměry (včetně dobové módy nostalgických filmů odehrávajících se právě ve Vídni), ale i na vídeňskou současnost ji řadily mezi „židovské operety“. Přesto se do Německa nakonec dostala, avšak libreto prošlo značnou úpravou, která přesunula jeho dějiště do Německa. Úpravu provedli v letech 1939/40 Viktor van Buren a Ernst Welisch – jména původních autorů textu se nesměla objevit. Tato verze měla jen čtyři obrazy a poprvé se hrála v mnichovském Theater am Gärtnerplatz roku 1940 s Johannesem Heestersem v hlavní roli.\n\nV českých zemích se poprvé hrála v německém originále 21. listopadu 1936 v pražském Novém německém divadle. Tamější podoba měla pět obrazů a kritika chválila „veselý a vtipný text, napínavý děj se všemi myslitelnými překvapeními [a] vkusnou, duchaplně instrumentovanou hudbu“; hvězdou nastudování byl představitel Axela Max Schipper.\n\nV češtině ji poprvé hrálo Tylovo divadlo v Nuslích v překladu a úpravě Gabriela Harta, Karla Melíška a Jaroslava Mottla. Několik hudebních vložek pro tuto příležitost zkomponoval Josef Stelibský, mimo jiné píseň \"Je jenom jedna Praha\", která nahrazovala „vídeňský valčík“ originálu. Premiéra se konala 3. června 1937 a opereta byla velmi úspěšná, dosáhla jen v tomto divadle 160 představení. Operetu pak do okupace a války hrála i další česká i německá divadla v Československu.\n\nPodle operety byly natočeny tři filmy. V prvním, z roku 1943, měla původně hrát i Zarah Leander, ale ta se před natáčením vrátila do rodného Švédska. V hlavních rolích filmu režiséra Arthura Marii Rabenalta pod názvem \"Liebespemiere\" se tak objevili Hans Söhnker a Kirsten Heiberg, zcela novou hudbu napsal Franz Grothe a děj se rovněž značně změnil. Bezprostředně poté (1944) natočil týž režisér film \"Axel an der Himmelstür\" s použitím Benatzkého hudby, v němž hlavní role hráli Johannes Heesters a Marte Harell. Rovněž stejnojmenná televizní inscenace režiséra Hanse Heinricha roku 1966 (v hlavních rolích Vico Torriani a Ruth-Maria Kubitschek) se od původního příběhu značně odlišuje.\n\nPo druhé světové válce tato opereta více méně zmizela z jeviště: hlavní role Alexe je sice velkou komickou příležitostí, ale účinnost parodie podlamují neúnosně sentimentální pasáže. Z iniciativy Zarah Leanderové ale pořídil rakouský rozhlas roku 1958 její rozhlasový záznam, ve kterém se mezitím legendární filmová hvězda vrátila ke své průlomové roli. Hudbu pro tuto příležitost aranžoval Heinz Sandauer, který i diriguje.\n\nTři klarinety (se saxofonem a basklarinetem), tři trubky, pozoun, suzafon, tympány, bubny, dva klavíry, banjo (s kytarou a havajskou kytarou), akordeon, smyčce.\n\n(1. obraz – Front Office Scott Film Corporation) V předpokoji kanceláře Cecila McScotta, šéfa Scott Fil Corporation, je jako obvykle velmi rušno. Filmování opět stojí a celý produkční tým – režisér, kameraman, produkční, scenárista, skladatel, zvukař – si stěžuje na náladovou hvězdu Glorii Mills, které nemůže nikdo a nic vyhovět: nelíbí se jí kostýmy ani výprava, píseň kterou má zpívat, ani její spoluherci. Všichni svorně tvrdí, že s ní nelze pracovat (ansámbl \"Verbinden Sie mich mit Studio 4\"). Ale Scott je posílá zpátky do práce – koneckonců je všechny platí a slečnu Mills také.\n\nVšichni utichnou, když vstoupí sama star. Té málo záleží na tom, co o ní říkají, on je filmováním a životem s ním spojeným k smrti unavena a už nechce být předmětem obdivu všech dívek a touhy všech mužů (entrée a píseň Glorie \"Nun, meine Herrn? ... Kinostar, die Sehnsucht tausender Mädchen\"). Žádá o okamžité ukončení své smlouvy, cítí se na pokraji zhroucení – už jen to, jak ji dnes jeden starý komparsista při natáčení upřeně sledoval, jí drásá nervy. Scott dává pokyn provinilce ihned propustit a o samotě a o skleničce whisky se snaží Glorii uchlácholit.\n\nDo Scottovy kanceláře přichází vyhozený komparsista a prosí jeho sekretářku Miss Brownovvou o přímluvu (píseň starého muže \"Der Dumme hat's Glück\"). – Gloriina špatná nálada pramení zejména z chování jejího milence prince Tina Tacianu, který ji v poslední době zanedbává. Scott se ji snaží přesvědčit, že „princ“ je podvodník, který z ní jen tahá peníze. Gloria odmítá věřit, ae Scott jí slibuje přinést důkazy. Gloria v hořké a lítostivé náladě se smiluje nad starým komparsistou, který kvůli ní přišel o denní chléb, a zve ho k sobě do hotelu Ambassador na večeři. Muž přijímá, a když hvězda odejde, snímá masku: Je to ve skutečnosti mladý novinář Axel Swift, který se takto snažil dostat do blízkosti slavné Glorie Mills, známé svou nesdílností k novinářům (finaletto I \"Ich fürchte, Miss Mills, Sie scherzen nur... Der Dumme hat's Glück\").\n\n(2. obraz – Herlingerův byt) V malém bytě filmového kadeřníka a vídeňského rodáka Theodora Herlingera, který mu slouží současně jako parukářská dílna, bydlí rovněž Axel. Právě ho zde hledá Jessie Leylandová. Theodor sice neví, kde Axel vězí, ale snaží se Jessii zadržet. Je do ní sám po uši zamilován, ale nehodlá si k ní nic dovolovat – přítelkyně jeho přítele je pro něj tabu (foxtrot \"Die Freundin meines Freundes ist für mich Tabu\").\n\nKdyž se Axel vrátí, radostně Jessii sděluje, že jej čeká novinářský trhák – ale více je zatím tajemství. Jessie ale přišla, aby podle dohody s Alexem společně strávili večer, a když se Axel chce vzdálit, rozzlobená Jessie mu dává na vybranou: buď s ní dnes večer zůstane, nebo se s ním rozejde. Axel se jí naoko podrobí, ale když dívka odskočí pro jídlo, zařídí si u kolegy z novin telefonát. Když pak Axel přijímá hovor, předstírá Jessii, že mu volá šéfredaktor a že jej pověřuje reportáží z dnešní akce s presidentem Rooseveltem v hotelu Ambassador. Axel se zpěčuje, až ho sama Jessie musí donutit, aby šéfovi vyhověl a odešel (finále II \"Lebet wohl! Gute Nacht! Goodbye! Sleep well!\").\n\nTheodor zůstává sám s Jessií a baví ji svou znalostí Vídně, oblíbeného dějiště hollywoodských filmů (valčík \"Es sieht nah' und ferne das Publikum gerne den echten Film aus Wien\"). Tu klepe na dveře Gloriin šofér Clark, který má z rozkazu své paní vyzvednout „starého pana Swifta“ a odvézt na dohodnutou soukromou večeři. Jessie vidí, že ji Axel obelhal a pravděpodobně i podvedl. Nyní je ochotna z pomsty věnovat se Theodorovi, což tento s nadšením přijímá (pokračování finále II \"Teddy, wir revanchieren uns! ... Die Freundin meines Freundes ist mir keineswegs Tabu\").\n\n(3. obraz – Gloriin hotelový pokoj, salón) Hvězda je nadále melancholická, žádné zprávy od prince Tacianu (blues \"Gebundene Hände, Anfang und Ende jeder verliebten Situation\"). Na její příkaz šofér Clark a starostlivá černošská služebnice Dinah připravují pohodlné posezení a snadno rozmělnitenou a stravitelnou večeři pro „starého pána“. Axel se však dostaví bez převleku, z překvapení služebnictva si nic nedělá. I Glorie se diví, jak Axel najedou omládl, a chce jej nejprve vyhodit jako podvodníka. Pak se jí ale jeho vynalézavost zalíbí. Povečeří spolu, diva vyslechne Axelovu obranu lásky (Axelova píseň \"Die allergrößte Zukunft hat die Liebe\"), interview mu ale neposkytne.\n\nKdyž je ohlášena návštěva Scotta, musí se Axel vzdálit. Scott ukáže Glorii doklady toho, že její milenec je podvodník a hochštapler. Po jeho odchodu se chce Glorie otrávit, ale zabrání jí v tom Axel, který zůstal skryt za dveřmi. Protože se obává, že by mohla pokus zopakovat, hodlá u ní zůstat – a protože sám přece nemůže strávit noc v její ložnici, ustele jí zde v předpokoji (duet/waltz \"Zieh' dich aus, schöne Frau, denn du musst ins Bett... Eine Frau von heut' zieht ein schönes Kleid gerne an und g'rad so gerne zieht sie's manchmal aus\"). Kvůli výpadku elektrického proudu stráví romantickou chvíli při svíčkách (melodram \"Sie sind schön, Gloria\"), pak ale Alex uloží kinohvězdu k spánku a chystá se odejít (tangoduet \"Mein schönes Fräulein, gute Nacht\").\n\nNa dveře však právě buší šéf hotelu v doprovodu policie a chtějí pokoj prohledat. Jakýsi muž totiž využil tmy, přepadl lady Barringtonovou a připravil ji o perlový náhrdelník. Naleznou Axela, který se pokoušel odejít, a ten – aby Glorii nekompromitoval – popírá, že by ji znal. Glorie jeho slova potvrdí. Alex je zatčen a odveden policií (finále III: \"Miss Mills, kennen Sie diesen Mann?\").\n\n(4. obraz – Chodba v budově rychlého soudu) Axel již strávil celou noc na chodbě rychlého soudu a je netrpělivý. Jeho zpěv (píseň \"Ich muss wieder einmal in Sing-Sing sein, allein, allein, allein\") mu vynese jen to, že je uzavřen do zvukotěsné cely.\n\n(5. obraz – Cela v budově rychlého soudu) Dozorce přivádí k Axelovi pána, který s ním chce mluvit. Je to advokát Peppermint: nabízí Axelovi své služby a slibuje mu, že pro něj vymůže osvobození. Když Axel odmítá, ukazuje se, jak advokátovi na zastupování záleží: dozvěděl se totiž, že do kauzy je zapletena slavná Gloria Mills, a takový proces je pro advokáta obrovská reklama. Nakonec sám zaplatí Axelovi tisíc dolarů za svolení s tím, aby jej mohl před soudem zastupovat.\n\n(6. obraz – Jednací sál rychlého soudu) Proces před soudcem Blythem není jednoduchý, protože ten je zjevně ještě zmožen po probdělé noci a průběhem procesu zmaten. Z oběti, nedůtklivé Lady Barringtonové, je obtížné získat kloudné svědectví, stejně tak z obžalovaného, který je mimochodem – jak uvádí do protokolu – rozený Hollywooďan (Axelův kuplet \"In Holly-Holly-Hollywood\"). Intervence doktora Pepperminta k přehlednosti situace také nepřidávají. Další zmatek přinese svědectví šoféra Clarka, který měl přivézt „starého“ pana Swifta, zatímco do hotelu vstoupil „mladý“ Axel (což je přirozeně podezřelé). Přihlásí se i Jessie v doprovodu Theodora: je ochotna odsvědčit, že Axel strávil inkriminovaný čas u Glorie Mills, protože ho do hotelu sledovala.\n\nRozruch v sále způsobí poslední svědek, samotná Gloria Mills. Přichází potvrdit Axelovo alibi. Axel s ní skutečně strávil celý dotčený čas a dostalo se mu toho, po čem každý touží... totiž dala mu své první novinové interview, které právě vyšlo v ranním vydání (a je ve skutečnosti Gloriiným vlastním dílem). Na naléhání obhajoby se svlékne do stejného negližé, jaké měla včera večer – smyslem je dokázat, že žádný muž by neopustil takový pohled jen proto, aby šel loupit (reminiscence \"Eine Frau von heut' \"). Gloria předvede „corpus delicti“, má ale i jiné svědectví: našla ve svém automobilu ukryté perly, jež ve skutečnosti ukradl šofér Clark. Ten je zadržen a Axel osvobozen (melodram \"Im Namen des Staates Californien\"). Axel pokračuje v načatém interview s Glorií: jaké jsou její plány do budoucnosti? a Glorie mu nabízí sňatek (finaletto \"Was sind Ihre Pläne für die Zukunft?\"). Jessie se spokojí s Theodorem a všichni jsou spokojeni (závěrečný ansámbl \"So endet alles schön und gut und happy wie in Holylywood\").\n\n"}
{"id": "837486", "url": "https://cs.wikipedia.org/wiki?curid=837486", "title": "Zdeněk Krč", "text": "Zdeněk Krč\n\nZdeněk Krč (* 17. dubna 1936) byl český a československý politik KSČ, za normalizace místopředseda vlády České socialistické republiky, předseda České plánovací komise a poslanec České národní rady.\n\nV 50. letech byl aktivní jako funkcionář Československého svazu mládeže. V roce 1954 se stal členem KSČ. Byl předsedou celozávodního výboru KSČ, členem Městského výboru KSČ a jeho předsednictva. Vystudoval Vyšší průmyslovou školu hornickou a nastoupil jako technik na Důl Vítězný únor a odborné učiliště Dolu Zárubek. V roce 1964 absolvoval Vysokou školu báňskou Ostrava. V období let 1965-1967 byl pak politickým pracovníkem Městského výboru KSČ Ostrava. Od roku 1971 působil na postu tajemníka Krajského výboru KSČ Severomoravský kraj pro stranickou práci v průmyslu. Tuto funkci zastával až do roku 1983. Zasedal rovněž v sekretariátu a předsednictvu Krajského výboru KSČ. Bylo mu uděleno Vyznamenání Za vynikající práci.\n\nV červnu 1983 byl jmenován členem české čtvrté vlády Josefa Korčáka jako její místopředseda a zároveň předseda České plánovací komise. Oba posty si udržel i v následující vládě Josefa Korčáka a Ladislava Adamce až do prosince 1987. XVII. sjezd KSČ v roce 1986 ho zvolil členem Ústředního výboru KSČ.\n\nV říjnu 1984 usedl do České národní rady, když nahradil zemřelého poslance Miroslava Hlaváčka. Po sametové revoluci se před únorem 1990 vzdal mandátu v rámci procesu kooptace do ČNR.\n\n"}
{"id": "837487", "url": "https://cs.wikipedia.org/wiki?curid=837487", "title": "Peter Straub", "text": "Peter Straub\n\nPeter Francis Straub (2. března 1943 v Milwaukee, Wisconsin, USA) je americký spisovatel, který se stal známý svými hororovými romány. Spolu se Stephenem Kingem patří k nejvýznamnějším představitelům žánru fantasy v anglickojazyčné literatuře.\n\nPeter Straub vyrůstal v americkém spolkovém státu Wisconsin společně se svými dvěma mladšími bratry. Otec byl obchodník, matka pracovala jako nemocniční sestra. Přáli si, aby se Peter stal lékařem nebo luteránským pastorem. Již od školních let ale Petra zajímala především dobrodružná literatura. V první třídě základní školy prodělal autonehodu, při které takřka přišel o život. V jejím důsledku až do svých 20 let koktal. Jako střední školu si zvolil Milwaukee Country Day School. Titul bakaláře anglického jazyka získal Straub v roce 1965 na Universitě ve Wisconsinu–Madisonu, magisterský titul ve stejném oboru o rok později na Columbia University.\nKrátce učil na střední škole, kterou sám vystudoval. Roku 1969 se odstěhoval do Dublinu. Na tamní univerzitě získal titul Ph.D. a začal se věnovat profesionálně psaní. V Irsku a v Anglii prožil 10 let, pak se vrátil do USA. V současné době žije v Londýně. První velký úspěch zaznamenal jeho román z roku 1977 \"If You Could See Me Now\". Straubovy romány získaly mnohá ocenění, mj. World Fantasy Award, British Fantasy Award a Bram Stoker Award. Dlouholeté přátelství ho pojí se Stephenem Kingem.\n\n\n\n\n\n"}
{"id": "837488", "url": "https://cs.wikipedia.org/wiki?curid=837488", "title": "Jimmy Fallon", "text": "Jimmy Fallon\n\nJames Thomas \"Jimmy\" Fallon, Jr. (* 19. září 1974) je americký herec, komik, zpěvák a televizní moderátor. Od roku 2014 převzal štafetu po Jay Lenovi a uvádí talk show The Tonight Show na NBC, po 40 letech opět vysílanou z New Yorku. Předtím hostoval v \"Late Night with Jimmy Fallon\", talk show na NBC. Hraje hlavně ve filmech a je znám především ze \"Saturday Night Live\".\n\n"}
{"id": "837489", "url": "https://cs.wikipedia.org/wiki?curid=837489", "title": "Cuccaro Monferrato", "text": "Cuccaro Monferrato\n\nCuccaro Monferrato je italská obec v provincii Alessandria v oblasti Piemont.\n\nK 31. prosinci 2010 zde žilo 346 obyvatel.\n\nCamagna Monferrato, Fubine, Lu, Quargnento, Vignale Monferrato\n"}
{"id": "837494", "url": "https://cs.wikipedia.org/wiki?curid=837494", "title": "Fubine", "text": "Fubine\n\nFubine je italská obec v provincii Alessandria v oblasti Piemont.\n\nK 31. prosinci 2010 zde žilo 1 679 obyvatel.\n\nAltavilla Monferrato, Cuccaro Monferrato, Felizzano, Quargnento, Vignale Monferrato\n"}
{"id": "837499", "url": "https://cs.wikipedia.org/wiki?curid=837499", "title": "Kolínský", "text": "Kolínský\n\nKolínský je příjmení, jenž má více nositelů:\n\n\n"}
{"id": "837500", "url": "https://cs.wikipedia.org/wiki?curid=837500", "title": "František Šrámek", "text": "František Šrámek\n\nFrantišek Šrámek (11. února 1923 Hradec Králové – 1999) byl český a československý politik KSČ, za normalizace místopředseda vlády, ministr stavebnictví a ministr výstavby a techniky České socialistické republiky, předseda České komise pro vědeckotechnický a investiční rozvoj a poslanec České národní rady.\n\nVystudoval Vysokou školu politickou a sociální a od roku 1949 nastoupil do národního podniku \"Stavotechna Praha\". V období let 1952–1957 pracoval v národním podniku \"Průmstav Pardubice\", přičemž od roku 1957 zde byl ředitelem. V letech 1964–1969 zastával funkci ředitele \"n. p. Pozemní stavby Hradec Králové\". Angažoval se v KSČ. Byl předsedou ZO KSČ, členem ekonomické komise Krajského výboru KSČ. Získal Řád práce, Vyznamenání Za zásluhy o výstavbu a Řád Vítězného února. Od roku 1969 působil trvale ve vládních strukturách. V letech 1969–1970 jako náměstek ministra stavebnictví. V dubnu 1970 se ve vládě Josefa Korčáka stal ministrem stavebnictví. Post si udržel i ve druhé vládě Josefa Korčáka. V třetí vládě Josefa Korčáka se stal ministrem výstavby a techniky a toto portfolio zastával i v čtvrté vládě Josefa Korčáka až do června 1983.\n\nV červnu 1983 bylo jeho ministerstvo zrušeno a on přešel na post místopředsedy vlády a zároveň (od listopadu 1983) předsedy České komise pro vědeckotechnický a investiční rozvoj. V následující vládě Josefa Korčáka a Ladislava Adamce, Františka Pitry a Petra Pitharta byl po celé její funkční období, tedy až do června 1990 jejím místopředsedou a do května 1987 i předsedou České komise pro vědeckotechnický a investiční rozvoj.\n\nDlouhodobě zasedal v České národní radě, kam byl poprvé zvolen ve volbách roku 1971 a kde obhájil křeslo ve volbách roku 1976, volbách roku 1981 a volbách roku 1986. Po sametové revoluci se před únorem 1990 vzdal mandátu v rámci procesu kooptace do ČNR.\n\nPublikoval odborné práce z oboru bytové výstavby a též časopisecké stati z oboru hudebních nástrojů a filatelie.\n\n"}
{"id": "837501", "url": "https://cs.wikipedia.org/wiki?curid=837501", "title": "Seznam řek v Lotyšsku", "text": "Seznam řek v Lotyšsku\n\nSeznam řek v Lotyšsku (lotyšsky řeka ) obsahuje řeky, které mají na území Lotyšska délku 100 km a více a také některé kratší.\n"}
{"id": "837507", "url": "https://cs.wikipedia.org/wiki?curid=837507", "title": "Felizzano", "text": "Felizzano\n\nFelizzano je italská obec v provincii Alessandria v oblasti Piemont.\n\nK 31. prosinci 2010 zde žilo 2 475 obyvatel.\n\nAltavilla Monferrato, Fubine, Masio, Quattordio, Solero, Oviglio\n"}
{"id": "837509", "url": "https://cs.wikipedia.org/wiki?curid=837509", "title": "Hráčské statistiky Kim Clijstersové", "text": "Hráčské statistiky Kim Clijstersové\n\nHráčské statistiky Kim Clijstersové představují herní statistiky belgické tenistky Kim Clijstersové, která byla na profesionálních okruzích aktivní od srpna 1997 až do září 2012, kdy podruhé ukončila svou kariéru. Během ní se stala světovou jedničkou ve dvouhře i ve čtyřhře. Navíc byla k sezóně 2013 jednou ze šesti hráček historie, které opanovaly čelo singlového i deblového žebříčku současně. Na okruhu WTA vyhrála 41 singlových a 11 deblových turnajů. V rámci okruhu ITF pak získala po třech vítězstvích ve dvouhře i čtyřhře.\n\nNa nejvyšší grandslamové úrovni slavila tři singlové tituly z US Open a jeden na Australian Open. K nim přidala po jedné výhře v soutěži ženské čtyřhry na French Open a ve Wimbledonu. Všechna tři finále na Turnaji mistryň ve dvouhře vyhrála, jediné ve čtyřhře pak prohrála.\n\nStatistiky výher a proher (V–P) zahrnují všechny zápasy uvedené na webových stránkách WTA Tour, včetně ženského okruhu ITF a utkání ve Fed Cupu.\n\nSeznam uvádí vzájemné poměry výher a proher vedvouhře mezi Kim Clijstersovou a tenistkami, které figurovaly na 10. místě žebříčku WTA ve dvouhře a výše:\n\n\n\nTabulka uvádí podrobné vzájemné poměry výher a proher podle povrchů mezi Kim Clijstersovou a tenistkami, které byly hodnoceny na prvním, druhém a třetím místě žebříčku WTA ve dvouhře.\n\nTabulka uvádí výdělek v jednotlivých sezónách a celkový finanční zisk k datu ukončení kariéry (září 2012).\n\n"}
{"id": "837511", "url": "https://cs.wikipedia.org/wiki?curid=837511", "title": "Aposematismus", "text": "Aposematismus\n\nAposematismus (z řec. \"apo\"-, pryč a \"séma\", znamení) je nápadné varovné zbarvení či jiný typ signálu, kterým živočich varuje predátory, že je nepoživatelný, jedovatý atd. Je to tedy opačná strategie než krypse, je ale prospěšná jak pro nositele, tak také pro predátory, jelikož je chrání před újmou. Pro posílení účinku aposematické signalizace se aposematické druhy často napodobují navzájem (Müllerovské mimikry). Jako adaptace je tato strategie tak úspěšná, že jiné druhy někdy napodobují tyto signály, i když samy jedovaté nejsou (pseudoaposematismus, Batesovské mimikry). Vyskytuje se běžně u hmyzu, méně často u žab, plazů a ryb i u dalších organismů.\n\n"}
{"id": "837512", "url": "https://cs.wikipedia.org/wiki?curid=837512", "title": "Přírodní park Rokytná", "text": "Přírodní park Rokytná\n\nPřírodní park Rokytná je přírodním parkem na hranicích okresů Třebíč a Znojmo. Zřízen byl v roce 1978 z důvodu ochrany údolí přirozeně meandrujících toků Rokytné a Rouchovanky. Park zabírá plochu zhruba 27000 ha. V parku mají významné zastoupení porosty smrkových a borových monokultur. V menší míře jsou zastoupeny původní porosty, například dubohabřiny či břekové doubravy.\n\nDruhové bohatství podrostu se nalézá především v dubohabřinách. Vyskytuje se zde zjara sněženku podsněžník, dymnivku plnou, ostřici chlupatou a česnek medvědí. K dalším místním výrazným rostlinám patří brambořík nachový.\nNa území parku hnízdí například ledňáček říční či výr velký, skorec vodní, strakapoud prostřední.\n\n"}
{"id": "837513", "url": "https://cs.wikipedia.org/wiki?curid=837513", "title": "Vladislav Třeška", "text": "Vladislav Třeška\n\nVladislav Třeška (* 13. července 1932) byl český a československý politik KSČ, za normalizace ministr zemědělství a výživy České socialistické republiky a poslanec České národní rady.\n\nPůvodně pracoval jako lesní dělník. Vystudoval Střední zemědělskou školu a byl pak agrotechnikem \"Krajské správy státních statků Karlovy Vary\". V 50. letech byl aktivní jako funkcionář Československého svazu mládeže. V roce 1953 se stal členem KSČ. V roce 1958 absolvoval Vysokou školu zemědělskou v Praze. Stal se vedoucím provozu \"STS Blovice\", později předsedou JZD Nezvěstice. Pak usedl na post ředitele \"Krajské zemědělské správy v Plzni\". Byl členem Krajského výboru KSČ a jeho zemědělské komise. Zasedal jako poslanec v KNV a byl členem rady KNV. V roce 1978 se stal tajemníkem pro zemědělství Krajského výboru KSČ pro Západočeský kraj. Bylo mu uděleno Vyznamenání Za zásluhy o výstavbu a Řád práce.\n\nV červnu 1983 byl jmenován členem české čtvrté vlády Josefa Korčáka jako ministr zemědělství a výživy. Setrval v ní do konce jejího funkčního období v roce 1986. Ve volbách roku 1986 usedl do České národní rady. Do ČNR byl zvolen za Severomoravský kraj. Po sametové revoluci se ho netýkal proces kooptací do ČNR, takže si poslanecký post udržel až do voleb roku 1990.\n\nV období leden 1989 až duben 1990 byl předsedou Ústřední rady družstev.\n\n"}
{"id": "837514", "url": "https://cs.wikipedia.org/wiki?curid=837514", "title": "Fruko-Schulz", "text": "Fruko-Schulz\n\nFruko-Schulz s.r.o. je česká firma působící v Jindřichově Hradci a zabývající se výrobou alkoholických nápojů od roku 1898. Patří mezi pět největších výrobců lihovin v České republice a je členem Unie výrobců a dovozců lihovin. Společnost navázala na tradici původního výrobce - firmy Moritz Schulz - výroba ovocných vín. Tato firma byla prvním výrobcem ovocných a dezertních vín v Rakousko-Uhersku. S narůstající výrobou vybudoval pan Schulz pro lisovnu ovoce rozsáhlé sklepy se skladovací kapacitou pro ovoce. Popularita a prodejnost jeho vín mu umožnily koupit i pivovar v Kardašově Řečici, kam později přemístil lisovnu barevného ovoce.\n\nPo znárodnění firmy M. Schulz v roce 1948 firma byla přiřazena ke skupině Jihočeská Fruta se sídlem v Českých Budějovicích, která se skládala z řady dalších závodů s různým výrobním zaměřením. Celkem tato společnost spravovala 6 závodů s orientací na výrobu konzerv, paštik, kečupů atd.\n\nJindřichohradecký závod se dostal do povědomí obyvatelstva zejména výrobou jindřichohradeckého rumu, který si získal značnou oblibu díky své výtečné kvalitě a chuti. Je znám jako \"rum s plachetnicí\", a proto si společnost chrání podobu této plachetnice ochrannou známkou. Závod na výrobu lihovin, ovocných vín a sirupů se však začal postupně osamostatňovat, až se od společnosti Jihočeská Fruta odtrhl úplně. Zřídil si znovu svůj lihovar a lisovnu v Kardašově Řečici a začal se plně rozvíjet.\n\nV roce 1990 vznikl samostatný státní podnik FRUKO Jindřichův Hradec s. p. V roce 1993, kdy v restituci syn původních majitelů Rudolf Schulz dostal zpět provoz v Jindřichově Hradci, vznikla společnost Fruko - Schulz spol. s r.o.\n\nV polovině devadesátých let společnost postupně opustila staré výrobní prostory v historickém centru Jindřichova Hradce a převedla hlavní část výroby do nového objektu na Jiráskově předměstí.  V roce 1993 dostal v restituci likérku potomek původních majitelů Rudolf Schulz a v roce 2003 ji od něj odkoupili její manažeři.\n\n"}
{"id": "837515", "url": "https://cs.wikipedia.org/wiki?curid=837515", "title": "Ani sami bohové", "text": "Ani sami bohové\n\nAni sami bohové (anglicky \"The Gods Themselves\") je vědeckofantastický román amerického spisovatele Isaaca Asimova, který vyšel v roce 1972 v americkém nakladatelství Doubleday. Je to jedno z mála autorových literárních děl, které popisuje mimozemskou civilizaci.\n\nNázev díla pochází z citátu německého spisovatele a dramatika Friedricha Schillera „\"Proti hlouposti ani sami bohové nic nezmohou.\"“ Autor jej v knize zmínil postavou jménem Myron Bronowski. Jména tří postav v paralelním vesmíru Odin, Dua a Tritt pocházejí z ruských slov (Isaac Asimov se narodil v Rusku) оди́н (česky jedna), два (česky dva), три (česky tři).\n\nKniha vyhrála cenu Nebula v roce 1972, cenu Hugo v roce 1973, cenu Locus a cenu Ditmar. Je rozdělena do 3 částí, které byly nejprve publikovány zvlášť roku 1972 v časopise \"Galaxy Magazine\". Záměrně začíná 6. kapitolou první části. Děj se odehrává od roku 2070, kdy byl učiněn objev spojený s vývojem zařízení zvaného elektronová pumpa.\n\nPrvní část se odehrává na Zemi a popisuje významný objev a zprovoznění elektronové pumpy stejně jako přehlížení vážných důsledků čerpání energie. Druhá líčí situaci v paralelním vesmíru se zcela odlišnou formou života a třetí je situována na Měsíc, kam přijíždí pokračovat ve výzkumu jeden z mála vědců, kteří si uvědomují nebezpečí čerpání energie elektronovou pumpou.\n\nLidé zásluhou dr. Hallama vytvořili podle projektů mimozemské civilizace tzv. elektronovou pumpu, která umožňuje přečerpávat energii do paralelního vesmíru a zpět. Zdánlivě elegantní řešení však není bez chyb, při dlouhodobějším využívání pumpy hrozí narušení stability vesmíru, což mnozí díky pohodlným dodávkám laciné energie ignorují. Ne však Peter Lamont a několik dalších osob, které si uvědomují riziko možné zkázy.\n\nIsaac Asimov v předmluvě vysvětluje, že kniha \"Ani sami bohové\" je jeho prvním vědeckofantastickým románem po cca 15 letech. Podnětem pro jeho napsání byl veřejný dialog mezi Robertem Silverbergem a Lesterem del Reyem na konferenci v New Yorku na téma science fiction. Silverberg chtěl uvést nějaký příklad izotopu a řekl „plutonium 186“ (neexistující izotop). Asimov Roberta Silverberga konfrontoval s faktem, že plutonium 186 neexistuje, ale že napíše na toto téma povídku. Nakonec se příběh začal vyvíjet a z povídky se stal román. Protože jej R. Silverberg de facto inspiroval, věnoval autor toto dílo právě jemu.\n\nKniha je rozdělena do 3 částí:\n\nI. Proti hlouposti...\nII. ...ani sami bohové...\nIII. ...nic nezmohou?\n\n\n\nFrederick Hallam, ješitný vědec s nevelkým potenciálem, zato s velkým egem a zarputilostí si všimne, že se v jedné nádobě (kde byl původně wolfram) objevila záhadná látka. Podezřívá kolegu Benjamina Allana Denisona, že ji vyměnil, ten to ale neudělal. Po důkladné analýze vyjde najevo, že v nádobě je plutonium 186, izotop, který by vůbec neměl existovat. Hallam se domnívá, že látka pochází z paralelního vesmíru. Tato teze se potvrdí, což vyústí do vývoje elektronové pumpy, zdroje velmi levné a prakticky nevyčerpatelné energie. Tento objev učiní z Fredericka Hallama nejvlivnější osobu na poli vědy, zatímco jeho oponenti ztrácí pozice. Elektronová pumpa není jen jedna, je jich vybudováno několik na kosmických stanicích kolem Země.\n\nMladý fyzik Peter Lamont se zabývá historií pumpy a dostane se do konfliktu s Hallamem, když narazí na nesrovnalosti. Zastává názor, že pumpa je především dílem bytostí z paralelního vesmíru, čímž podkopává Hallamovu autoritu. Podle něj jsou para-lidé mnohem inteligentnější, dokázali vědce kontaktovat přes hranice vesmíru. Jejich fyzikální zákony jsou odlišné. Dr. Frederick Hallam využije vůj vliv a Lamontovi zavaří. Ten se obrátí na lingvistu Myrona Bronowského, jenž vyluštil etruské nápisy a je ochoten se angažovat v nové výzvě. Začne pracovat na překladu zpráv bytostí z paravesmíru, zatímco Lamont přijde na velký objev - elektronová pumpa vytváří nerovnováhu, čímž může destabilizovat Sluneční soustavu. Hrozí přeměna Slunce v supernovu, v paralelním vesmíru naopak ochlazení jejich slunce. Bronowski vyluští několik vzkazů z paravesmíru, které varují před nebezpečím pumpování energie. Jeden ze vzkazů sděluje, že nemohou pumpu zastavit a žádá, ať to udělají lidé ze Sluneční soustavy. Lamont se pokouší na situaci upozornit politiky a vědce, ale vzhledem k jeho diskreditaci Hallamem není vyslechnut. Pochopí, že na druhé straně (v paralelním universu) zprávy odesílal někdo podobný jemu, kdo nemá moc a prostředky pumpu zastavit. Situace se zdá beznadějná.\n\nV paralelním vesmíru s odlišnými fyzikálními vlastnostmi se snaží zdejší tvorové (stejně jako Pozemšťané) o uchování pumpy (zde pozitronové). Jim zajišťuje přežití, protože jejich Slunce chladne, stav populace se snižuje a hrozí jim vymření. Důsledkem pumpování se však narušuje stabilita obou vesmírů, přičemž ve Sluneční soustavě hrozí nečekaná přeměna Slunce v supernovu a také vznik kvasaru v galaxii Mléčná dráha, což by paravesmíru dodalo mnoho energie.\n\nZdejší bytosti se dělí na „tvrdýše“ a proměnlivé „měkkýše“. Měkkýši mají mnohem řidší konzistenci těla než tvrdýši, mohou se prolnout navzájem nebo proplout pevným předmětem (např. skálou). Měkkýši mají 3 pohlaví, každé s určitou rolí v tzv. „triádě“ (obdoba partnerského svazku, rodiny):\n\nTvrdýši jsou další vývojovou fází měkkýšů, když se měkkýší triádě podaří odchovat potomky (od každého pohlaví), přemění se v tvrdýše. V tvrdýše se dočasně mění i při „splývání“. Jelikož jsou tvrdýši kombinací tří jedinců, mají vhodné předpoklady k rozvíjení vědy. Zároveň celou civilizaci ovládají, určují měkkýší triády (vybírají vhodné jedince od každého pohlaví) a vyučují racionály.\n\nPara-bytosti (zejména měkkýši) využívají jako zdroj potravy sluneční energii. Tvrdýši zjistili, že jejich slunce chládne a tak poslali lidem ze Sluneční soustavy plány na stavbu „elektronové pumpy“, zařízení umožňujícím výměnu energie v obou směrech. Tvrdýš jménem Losten vyučuje raionála Odina, jehož triáda je považována za nejlepší za dlouhou dobu. Odin pak vzdělává velmi intuitivní emocionálu Duu. Přemýšlivá Dua má ráda samotu a straní se ostatních emocionál, intelektuálně je převyšuje, za což sklízí posměch. Pro své sklony k izolaci a zadumanosti se jí přezdívá „levá Em“ (neboť filozofování je u měkkýšů výsadou racionálů - levých). Dua se dozví o elektronové pumpě a dopídí se, že tvrdýši bez výčitek nechají explodovat Sluneční soustavu, která zničí jinou civilizaci (z jejího pohledu tu naši), jen aby zajistili dostatečný přísun energie pro svůj vesmír. S tímto se Dua nemůže ztotožnit. Nabude přesvědčení, že tvrdýši jsou nadřazená rasa, která využívá měkkýše jako své děti. S jejím názorem nesouhlasí její druh - racionál Odin, který také přemýšlí o podstatě světa. Jejich triáda už počala dva potomky, malého racionála Annise a parentála Toruna. Jakmile počne i poslední dítě (emocionálu) a vychová ji, triáda zanikne a „odejde“. Nikdo z měkkýšů neví, co to přesně znamená, je to ale přirozená věc.\n\nParentál Tritt, druh Odina a Duy naléhá na početí třetího dítěte, malé emocionály. Dua se toho děsí, protože se poté přiblíží její konec a ona ještě nenalezla své místo na světě. Nenašla zatím svůj smysl života. Tritt je však odhodlaný dokončit úlohu triády za každou cenu a tak uzme z tvrdýších jeskyní baterii na umělé světlo, které může sloužit jako umělá potrava. Instaluje ji do Duina pokoje pod záminkou dárku (Dua totiž příliš nejí, je hodně řídká). Jednoho dne se Dua vrátí a nakrmí se. Má dobrou náladu a svolí ke splývání, během něhož je počata malá emocionála. Když si to uvědomí, vnímá to jako Trittův a Odinův podraz a uteče. Je rozhodnuta pokusit se zničit pozitronovou pumpu a poslat vzkaz do druhého vesmíru o její nebezpečnosti. Ukrývá se před tvrdýši ve skalách, kde jí nemohou odhalit. Intuitivně vnímá všechny jejich kroky. Nicméně její iniciativa ji stojí velmi mnoho sil a energie.\n\nLosten varuje Odina, že Dua podniká nebezpečné akce a naléhá na něj, aby ji přivedl. Rovněž apeluje, aby více přemýšlel o významu triády. Odin se snaží a pochopí, že triáda se během splývání stává dočasně tvrdýšem a po vychování dětí její členové neumírají ani „neodcházejí“, ale stávají se tvrdýšem natrvalo. Podaří se mu najít Duu a vysvětlit jí to. Dua to přijme a pochopí význam, zároveň však chce zastavit pumpování. Z jejich triády se vyvine velmi důležitý tvrdýš, vzhledem k jedinečnosti každého měkkýše v triádě ten nejgeniálnější. Během posledního splývání se definitivně přemění v tvrdýše jménem Estwald - vynálezce pozitronové pumpy.\n\nNa Měsíc přilétá Benjamin Allan Denison, bývalý nadějný radiochemik a Hallamův oponent. Jeho vědecká kariéra byla po Hallamově úspěchu prakticky zničena, Denison změnil zaměstnání. Na Měsíci se chce věnovat výzkumu spojenému s dokázáním rizikovosti provozu elektronové pumpy (nezávisle na Peteru Lamontovi). Předvolá si jej nově dosazený komisař Gottstein, který chce být o jeho pokrocích v bádání informován. Zároveň mu často dělá společnost jistá Selena Lindstromová, oficiálním povoláním průvodkyně pozemských turistů na Měsíci. Selena je intuicionistka, žena obdařená vysokou intuicí (dědictví po genetických pokusech v této oblasti) a dokáže z minima informací vyvodit správné řešení. Pracuje pro měsíčního fyzika Barrona Nevilla (de facto pro něj provádí špionáž), jenž cítí k Zemi nenávist. Země kontroluje na Měsíci vědecká zařízení a někteří zdejší vědci vyvinuli své. Týká se to i tzv. pionizéru, k jehož konstrukci přispěla i Selena.\n\nDenison dělá pokroky a zkonstruuje KV-pumpu, která vyrovnává deficit v energetickém toku. KV-pumpa může čerpat energii z jiných vesmírů (např. z takového, jenž je vyplněn jedinou obří hvězdou a nazvaného „kosmické vejce“, odtud zkratka KV), avšak pouze jednocestně. U jeho výzkumů mu asistuje Selena, s níž se Denison pomalu sbližuje. Po úspěšné demonstraci zařízení, při níž je náhodou přítomen i komisař Gottstein dojde k přijetí nové technologie a rehabilitaci vědců (Denisona, Lamonta a dalších), kteří poukazovali na chyby elektronové pumpy. Nová KV-pumpa bude instalována na Měsíci (vyžaduje přítomnost vakua) a bude vyrovnávat ztráty způsobené elektronovou pumpou. Denison se Selenou se nakonec podílí i na roztříštění komplotu, v němž byl angažován Barron Neville. Neville a jeho skupina plánovali využít nového zdroje energie (KV-pumpy) k přesunutí Měsíce mimo oběžnou dráhu Země z ryze izolacionistických důvodů.\n\n\n\n"}
{"id": "837516", "url": "https://cs.wikipedia.org/wiki?curid=837516", "title": "Elliott Erwitt", "text": "Elliott Erwitt\n\nElliott Erwitt (26. července 1928 Paříž, Francie) je americký reklamní a dokumentární fotograf známý svými černobílými snímky ironických a absurdních situací z každodenního života ve stylu „rozhodujícího okamžiku“ mistra Henriho Cartier-Bressona. Svého času působil jako prezident a viceprezident agentury Magnum Photos.\n\nV roce 1939, v jeho deseti letech, Erwittova rodina ruského původu emigrovala do Spojených států. Erwitt vystudoval fotografii a film na univerzitě Los Angeles City College a New School for Social Research, své vzdělání dokončil v roce 1950.\n\nNarodil se v Paříži do přistěhovalecké rodiny ruských Židů. V 50. letech Erwitt sloužil jako asistent fotografa v United States Army při operacích dislokovaných ve Francii a v Německu. Erwitta velmi ovlivnilo setkání s významnými fotografy jako byli Edward Steichen, Robert Capa a Roy Stryker. Stryker, bývalý ředitel fotografického oddělení společnosti Farm Security Administration, zaměstnal Erwitta na fotografickém projektu pro firmu Standard Oil Company. Erwitt pak zahájil kariéru nezávislého fotografa, pracoval pro magazíny jako například \"Collier's\", \"Look\", \"Life\" a \"Holiday\". Vstup do agentury Magnum Photos v roce 1953 mu umožnil realizovat fotografické projekty po celém světě.\n\nJedním z mnoha subjektů, které ve své amatérské i profesionální tvorbě často fotografuje, jsou psi: objevili se tematicky ve čtyřech jeho publikacích: \"Son of Bitch\" (1974), \"Dog Dogs\" (1998), \"Woof\" (2005) a \"Elliott Erwitt's Dogs\" (2008).\n\nZískal medaili Centenary Medal společnosti Royal Photographic Society a v roce 2002 získal cenu Honorary Fellowship (HonFRPS) za svůj přínos umění fotografie.\n\nOd 70. let věnoval hodně své energie filmu. Mezi jeho celovečerní filmy, televizní reklamy a dokumentární filmy patří například „Arthur Penn: the Director“ (1970), \"Beauty Knows No Pain\" (1971), \"Red, White and Bluegrass\" (1973) a oceněný film \"Glassmakers of Herat, Afghanistan\" (1977). Byl také oceněn jako kameraman „Gimme Shelter“ (1970), fotograf filmu \"Bob Dylan: No Direction Home\" (2005) a poskytl fotografie pro Get Yer Ya Ya's Out (2009).\n\nKolekce Erwittových filmů byla promítnuta v roce 2011 jako speciální součást festivalu DocNYC s názvem \"An Evening with Elliott Erwitt\". Erwitt působil také v dokumentárním filmu, který se objevil na témže festivalu s názvem \"Elliott Erwitt: I Bark at Dogs\" v režii Douglase Sloana.\n\n\n\n"}
{"id": "837517", "url": "https://cs.wikipedia.org/wiki?curid=837517", "title": "Imagine", "text": "Imagine\n\nImagine může znamenat:\n\n\nVe slovních spojeních:\n"}
{"id": "837518", "url": "https://cs.wikipedia.org/wiki?curid=837518", "title": "František Kalina", "text": "František Kalina\n\nFrantišek Kalina (* 26. června 1927 Olešná) byl český a československý lesní inženýr a politik KSČ, za normalizace ministr lesního a vodního hospodářství České socialistické republiky.\n\nPo absolvování základní školy pracoval jako lesní dělník. V letech 1946-1951 vystudoval státní školu pro lesní hajné v Domažlicích a lesnickou technickou školu v Písku. V roce 1955 absolvoval Vysokou školu lesnickou v Praze (tehdy součást ČVUT Praha). Od roku 1956 potom působil na vedoucích pozicích v lesním závodu Milevsko a Prachatice. V období let 1969-1978 byl podnikovým ředitelem Jihočeských státních lesů v Českých Budějovicích. Angažoval se v Krajském výboru KSČ pro Jihočeský kraj, kde zasedal v zemědělské komisi. Byl členem komise jihočeského KNV. Bylo mu uděleno Vyznamenání Za zásluhy o výstavbu a Vyznamenání Za vynikající práci. V roce 1978 se stal náměstkem českého ministra lesního a vodního hospodářství.\n\nV dubnu 1982 byl jmenován členem české čtvrté vlády Josefa Korčáka jako ministr lesního a vodního hospodářství. Portfolio si udržel i v následující vládě Josefa Korčáka a Ladislava Adamce do října 1988. Publikoval odborné práce z oboru lesnictví.\n\n"}
{"id": "837519", "url": "https://cs.wikipedia.org/wiki?curid=837519", "title": "Zlatá Olešnice", "text": "Zlatá Olešnice\n\nZlatá Olešnice může být:\n"}
{"id": "837521", "url": "https://cs.wikipedia.org/wiki?curid=837521", "title": "Nasťa Baumruková", "text": "Nasťa Baumruková\n\nNasťa Baumruková (* 16. května 1930 Plzeň) byla česká a československá politička KSČ, za normalizace ministryně práce a sociálních věcí České socialistické republiky.\n\nVyučila se prodavačkou. V letech 1950–1961 pracovala na různých postech v Krajské odborové radě v Plzni. Potom absolvovala Vysokou školu politikou ÚV KSČ v Praze a od roku 1964 pracovala v aparátu Ústředního výboru Komunistické strany Československa jako politická pracovnice, později vedoucí odboru. V roce 1972 se stala tajemnicí pro sociální politiku Sněmovny lidu a Sněmovny národů Federálního shromáždění. V roce 1984 nastoupila na post náměstkyně českého ministra práce a sociálních věcí. V roce 1975 jí bylo uděleno Vyznamenání Za zásluhy o výstavbu a roku 1985 Řád práce.\n\nV červnu 1986 byla jmenována členkou české vlády Josefa Korčáka a Ladislava Adamce jako ministryně práce a sociálních věcí. V této vládě setrvala do dubna 1988. Pak byl její rezort sloučen do ministerstva zdravotnictví a sociálních věcí a ona opustila vládu.\n\n"}
{"id": "837525", "url": "https://cs.wikipedia.org/wiki?curid=837525", "title": "Manon Rhéaume", "text": "Manon Rhéaume\n\nManon Rhéaume (* 24. února 1972 Beauport, Québec) je bývalá kanadská lední hokejistka, brankářka. Je jedinou ženou, která kdy odehrála exhibiční utkání za tým NHL.\n\nV roce 1992 odchytala jednu třetinu za tým Tampa Bay Lightning proti St. Louis Blues, o rok později rovněž jednu třetinu za stejný tým proti Boston Bruins. Odehrála 24 utkání za sedm různých týmů v mužské International Hockey League. Pro tým Tampy si ji vyhlédl Phil Esposito, kterého zaujaly nejen její hokejové kvality, ale získat ženu pro NHL považoval za výborný marketingový tah.\n\nS ženskou hokejovou reprezentací Kanady získala zlaté medaile na mistrovství světa v letech 1992 a 1994 a olympijské stříbro v roce 1998.\n\nJejí bratr Pascal Rhéaume byl hráčem NHL a v roce 2003 získal s New Jersey Devils Stanley Cup.\n"}
{"id": "837526", "url": "https://cs.wikipedia.org/wiki?curid=837526", "title": "Josip Bozanić", "text": "Josip Bozanić\n\nJosip kardinál Bozanić (* 20. března 1949, Rijeka) je chorvatský římskokatolický kněz, arcibiskup záhřebský a kardinál.\n\nStudoval v semináři v Pazinu a také na teologických fakultách v Rijece a Záhřebu. Kněžské svěcení přijal 29. června 1975 v Krku z rukou tamního biskupa Karmelo Zazinoviće, později byl jeho sekretářem a zároveň kaplanem v jedné z farností diecéze Krk.\n\nV roce 1979 odjel na doplňující studia do Říma, která ukončil diplomem z teologie na Papežské univerzitě Gregoriana a z kanonického práva na Papežské lateránské univerzitě. V roce 1986 se vrátil do krkské diecéze, kde zastával funkci kancléře biskupské kurie a generálního vikáře (1987–1989).\n\nDne 10. května 1989 byl jmenován biskupem-koadjutorem v Krku, biskupské svěcení přijal 25. června z rukou záhřebského arcibiskupa, kardinála Kuhariće. V listopadu 1989, poté, co biskup Zazinović odešel na odpočinek, se ujal řízení diecéze. V červenci 1997 se stal arcibiskupem Záhřebu a nahradil ve funkci kardinála Kuhariće.\n\nVykonával funkci předsedy Biskupské konference Chorvatska v letech 1997–2007 a poté znovu od roku 2012. V letech 2001–2011 byl také místopředsedou Rady evropských biskupských konferencí.\n\nKardinálem ho jmenoval papež Jan Pavel II. při konzistoři 21. října 2003. V lednu 2005 reprezentoval papeže jako jeho zvláštní vyslanec na oslavách svaté Anastázie, patronky Zadaru u příležitosti výročí 1700 let její mučednické smrti. V červenci 2013 byl papežským vyslancem při poutní bohoslužbě na Velehradě u příležitosti 1150. výročí příchodu svatých Cyrila a Metoděje na Velkou Moravu.\n\n\n"}
{"id": "837528", "url": "https://cs.wikipedia.org/wiki?curid=837528", "title": "Židovský hřbitov v Bzenci", "text": "Židovský hřbitov v Bzenci\n\nŽidovský hřbitov v Bzenci se nachází ve svahu pod městským hřbitovem v ulici Karla Čapka asi 300 m východně od náměstí Svobody. Doba jeho založení není přesně známa, pochází snad již ze středověku. Od roku 1988 je chráněn jako kulturní památka.\n\nNa ploše 6214 m² se dochovalo asi 1000 náhrobků (macev), mezi nimiž jsou i cenné barokní a klasicistní náhrobní kameny. Nejstarší z nich pocházejí z přelomu 17. a 18. století. Zdejší obřadní síň byla postavena někdy kolem roku 1900.\n\nBzenecká židovská komunita sice přestala existovat již v roce 1940, pohřbívalo se zde však ještě po válce. V roce 1956 byl na hřbitově odhalen památník obětem holokaustu.\n\n"}
{"id": "837529", "url": "https://cs.wikipedia.org/wiki?curid=837529", "title": "Petr Hojer", "text": "Petr Hojer\n\nPetr Hojer (* 4. října 1940 Praha - 14. října 2017) byl český sportovní funkcionář, manažer HC Verva Litvínov, bývalý československý politik KSČ, za normalizace a krátce po sametové revoluci ministr průmyslu České socialistické republiky.\n\nVyučil se lučebníkem v podniku Spolana Neratovice, kde do roku 1968 pracoval jako dělník. V letech 1965-1972 vystudoval při zaměstnání Vysokou školu chemicko-technologickou v Pardubicích. V období let 1968-1976 se v tomto podniku vypracoval postupně na staršího technologa, vedoucího výroby podniku a vedoucího cechu. Mezi roky 1976-1980 zastával funkci ředitele výroby generálního ředitelství podniku Chemopetrol Praha. V roce 1980 se stal pověřeným ředitelem koncernového podniku Chemické závody československo-sovětského přátelství Litvínov a od roku 1981 byl ve funkci ředitele potvrzen. Angažoval se ve strukturách KSČ a Národní fronty. Byl členem Krajského výboru KSČ v Ústí nad Labem a členem předsednictva Okresního výboru KSČ v Mostu. Zasedal rovněž v národohospodářské komisi Ústředního výboru Komunistické strany Československa. Bylo mu uděleno Vyznamenání Za zásluhy o výstavbu.\n\nV červnu 1986 byl jmenován členem české vlády Josefa Korčáka, Ladislava Adamce, Františka Pitry a Petra Pitharta jako ministr průmyslu. Setrval v ní až do června 1990. Svůj nástup do funkce popisoval ve vzpomínkách z roku 2010 následovně: „\"Já přišel na rezort, který byl ve velkém rozvalu. Musel jsem ho konsolidovat, neměl jsem na politiku čas. Spadaly pod nás tři tisíce fabrik od Šumavy k Tatrám, měl jsem na starosti dřevaře, nábytkáře, ševce, hudební nástrojáře, strojaře a další obory. Vydržel jsem přesně 4 roky a 11 dnů, byl jsem ještě v Pithartově vládě\".“ Po roce 1990 působil v soukromém sektoru. Státní bezpečnost ho evidovala jako důvěrníka (krycí jméno NÁMĚSTEK).\n\nV živnostenském rejstříku se uvádí bytem Litvínov. K roku 2010 je zmiňován jako generální manažer hokejového klubu Litvínov. S hokejovým týmem spolupracoval již v 80. letech, kdy byl ředitelem litvínovské chemičky. Na postu manažera HC Litvínov se uvádí i k roku 2012.\n\n"}
{"id": "837530", "url": "https://cs.wikipedia.org/wiki?curid=837530", "title": "Kendra Wilkinson", "text": "Kendra Wilkinson\n\nKendra Leigh Wilkinson (* 12. června 1985) je americká televizní osobnost a modelka.\n\nZnámou se stala rolí v televizním seriálu \"The Girls Next Door\", který zobrazil její život přítelkyně zakladatele Playboye Hugha Hefnera. Přestože nebyla Playboy Playmate, objevila se nahá na fotografiích s Holly Madison a Bridget Marquardt.\n\n"}
{"id": "837532", "url": "https://cs.wikipedia.org/wiki?curid=837532", "title": "Konzerva za všechny prachy", "text": "Konzerva za všechny prachy\n\nKonzerva za všechny prachy (anglický název: \"A Fishful of Dollars\") je šestá epizoda první série seriálu \"Futurama\". Poprvé byla vysílána 27. dubna 1999 stanicí FOX. V této epizodě se objevila Pamela Anderson jako konzervovaná hlava ve sklenici.\n\nPosádka Planet Expressu se vydá do místního nákupního centra, kde se Fry snaží koupit značkové slipy Bleskovy, které se mu zdají ve snech. Jenže je na mizině a tak si je nemůže dovolit. Současně se Bender dostal do problémů, kvůli kleptomanii, a je kvůli tomu zavřen do vězení. Leela, Fry a Amy shání peníze na jeho kauci. Jenže to co vyberou nestačí na kauci. Fry si vzpomene, že již měl ve 20. století bankovní účet. Překvapivě, banka zůstala ve svém podnikání, a stále má své platební terminály na karty. Jeho zůstatek na účtu byl v roce 2000 93 centů. Za 1000 let při roční úrokové sazbě, které rok co rok stoupaly, jsou na jeho kontě 4 miliardy dolarů. Fry okamžitě začne skupovat artefakty z 20. století (byt s azbestem, dřevěnou podlahu, TV se slabým rozlišením, kostru Ted Dansona, videokazety se sitcomy a klasickou hudbu). V pizzerii si chce objednat pizzu s ančovičkami, jenže se od profesora Farnswortha dozvídá, že byly kompletně vyloveny v roce 2200 Zoidbergovou rasou.\n\nMáma chce získat poslední konzervu ančoviček pro sebe, protože představuje potenciální zdroj oleje, který jí může trvale vyřadit z podnikání s Máminým staromódním roboolejem, a tak se na aukci pře s Fryem o poslední balení. Aukci nakonec vyhraje Fry za 50 milionů dolarů a tak připraví Fryovi pomstu, čímž ho připraví o všechny peníze. Tím, že udělá falešný sen o roce 1999, kde ho herečka z 20. století (Pamela Andersonová) požádá o sýrovou pizzu s limonadou. Cena pizzy a limonády je stejná, jako Fryův pin od kreditky, a tak přijde o všechno. Máma navštíví Frye a snaží se ho přimět, aby ančovičky prodal, ale uvědomí si, že Fry je má v úmyslu sníst a rozdělit je mezi přátelé. Fryovi hrozně chutnají, ale ostatní je plivou kromě Zoidberga, který jich chce čim dál tím víc, víc, víc, ale už nejsou.\nPostavy, které se v této epizodě poprvé objevily:\n"}
{"id": "837536", "url": "https://cs.wikipedia.org/wiki?curid=837536", "title": "State Farm Women's Tennis Classic", "text": "State Farm Women's Tennis Classic\n\nState Farm Women's Tennis Classic je zaniklý ženský tenisový turnaj WTA Tour, který se hrál na otevřených dvorcích s tvrdým povrchem v letech 2000–2003. Konal se ve Scottsdale, ležícím v americkém unijním státu Arizona. Účastnilo se jej dvacet osm tenistek ve dvouhře a šestnáct párů ve čtyřhře. Řadil se do kategorie \"Tier II\".\n\nVe dvouhře turnaj vyhrály americké tenistky Lindsay Davenportová a Serena Williamsová, které se během kariéry staly světovými jedničkami. Ve čtyřhře pak dvakrát v řadě zvítězila americko-australská dvojice Lisa Raymondová a Rennae Stubbsová. Poslední ročník vyhrál belgicko-japonský pár Kim Clijstersová a Ai Sugijamová. Všech šest deblových vítězek také během kariéry dosáhlo na čelo světového žebříčku ve čtyřhře. Obě finále úvodního ročníku byla zrušena.\n\nUdálost se konala vždy na počátku ženské profesionální sezóny po australské části, a to ve druhé polovině února.\n\nTabulka uvádí celkovou dotaci turnaje v jednotlivých letech. Částky jsou v amerických dolarech.\n"}
{"id": "837540", "url": "https://cs.wikipedia.org/wiki?curid=837540", "title": "Ikona (rozcestník)", "text": "Ikona (rozcestník)\n\nIkona má více významů:\n"}
{"id": "837550", "url": "https://cs.wikipedia.org/wiki?curid=837550", "title": "Quiliano", "text": "Quiliano\n\nQuiliano je italská obec v provincii Savona v oblasti Ligurie.\n\nK 31. prosinci 2010 zde žilo 7 453 obyvatel.\n\nAltare, Mallare, Orco Feglino, Savona, Vado Ligure, Vezzi Portio\n"}
{"id": "837559", "url": "https://cs.wikipedia.org/wiki?curid=837559", "title": "Jan Motl", "text": "Jan Motl\n\nJan Motl (* 2. listopadu 1932 Sedliště) byl český a československý politik KSČ, za normalizace ministr - předseda Výboru lidové kontroly ČSR a ministr bez portfeje České socialistické republiky.\n\nVystudoval gymnázium a v letech 1951–1952 pracoval jako pomocný dělník v národním podniku \"Sublima\". V letech 1952–1957 vystudoval VŠE Praha. V období let 1957–1959 pak působil na postu ekonoma v podniku Konstruktiva Praha. Mezi roky 1959 a 1966 pracoval na ministerstvu financí jako vedoucí oddělení, pak v letech 1966–1968 jako ekonom v Státní komisi pro finance, ceny a mzdy. Od roku 1968 do roku 1972 byl pracovníkem ministerstva práce a sociálních věcí, kde působil na pozici vedoucího oddělení mezd. Od roku 1972 byl pracovníkem aparátu Ústředního výboru Komunistické strany Československa, nejprve jako politický pracovník, později konzultant a vedoucí odboru. V roce 1982 se stal zástupcem vedoucího ekonomického oddělení ÚV KSČ. Byl aktivní i na nižších úrovních KSČ, jako předseda ZO KSČ. Absolvoval tříměsíční kurz na Vysoké škole ústředního výboru Komunistické strany Československa. Bylo mu uděleno Vyznamenání Za vynikající práci a Řád práce. V listopadu 1988 se stal kooptací členem Ústřední kontrolní a revizní komise KSČ. V období listopad 1988 – 1989 byl rovněž členem Komise pro kontrolní a revizní činnost KSČ v ČSR.\n\nV červnu 1986 byl jmenován členem české vlády Josefa Korčáka, Ladislava Adamce a Františka Pitry jako ministr – předseda Výboru lidové kontroly ČSR. V dubnu 1988 se navíc stal ministrem bez portfeje. Na obou postech setrval do prosince 1989.\n\n"}
{"id": "837560", "url": "https://cs.wikipedia.org/wiki?curid=837560", "title": "Seznam kulturních památek v Kamenném Újezdě (okres České Budějovice)", "text": "Seznam kulturních památek v Kamenném Újezdě (okres České Budějovice)\n\n"}
{"id": "837562", "url": "https://cs.wikipedia.org/wiki?curid=837562", "title": "Jiří Nikodým", "text": "Jiří Nikodým\n\nJiří Nikodým (* 29. prosince 1938 Praha) byl český a československý ekonom a politik KSČ, za normalizace a krátce i po sametové revoluci ministr financí České socialistické republiky.\n\nVystudoval jedenáctiletou střední školu a dvouletou ekononomickou nástavbu a v letech 1958-1970 pracoval jako úvěrový inspektor a vedoucí oddělení poboček Státní banky československé v Ústí nad Labem a Teplicích. Krátce zastával funkci vedoucího oddělení investic krajské správy Státní banky československé v Ústí nad Labem a roku 1971 byl pověřen řízením pobočky Státní banky československé v Mostě. Zde při zaměstnání vystudoval v letech 1976-1981 VŠE Praha. V roce 1981 se stal náměstkem generálního ředitele hlavního ústavu Státní banky československé pro Českou socialistickou republiku a v roce 1984 jeho generálním ředitelem. Angažoval se ve strukturách KSČ. Byl členem předsednictva Okresního výboru KSČ. Zasedal v České plánovací komisi. V listopadu 1988 se stal kooptací členem Ústřední kontrolní a revizní komise KSČ. V období listopad 1988 - 1989 byl rovněž členem Komise pro kontrolní a revizní činnost KSČ v ČSR.\n\nV červnu 1986 byl jmenován členem české vlády Josefa Korčáka, Ladislava Adamce, Františka Pitry a Petra Pitharta jako ministr financí. Na postu setrval do června 1990. V následném období dále působil v bankovním sektoru, byl nuceným správcem zkrachovalé Banky Bohemia.\n\n"}
{"id": "837565", "url": "https://cs.wikipedia.org/wiki?curid=837565", "title": "Chorvatská mužská basketbalová reprezentace", "text": "Chorvatská mužská basketbalová reprezentace\n\nChorvatská mužská basketbalová reprezentace reprezentuje Chorvatsko v mezinárodních soutěžích v basketbalu. Největším úspěchem v historii je zisk stříbrné medaile z Letních olympijských her 1992 v Barceloně.\n\n"}
{"id": "837567", "url": "https://cs.wikipedia.org/wiki?curid=837567", "title": "Josef Ráb", "text": "Josef Ráb\n\nJosef Ráb (* 26. ledna 1948 Hradec Králové) je český ekonom, bývalý československý politik KSČ, za normalizace ministr obchodu České socialistické republiky.\n\nVystudoval střední školu a v letech 1966-1971 VŠE Praha. V letech 1971-1972 byl referentem v podniku \"Centrotex Praha\". V období let 1972-1984 byl zaměstnancem generálního ředitelství Bavlnářského průmyslu v Hradci Králové, nejprve jako vedoucí referent, pak vedoucí odboru a obchodně výrobní ředitel. Od roku 1985 působil na postu generálního ředitele trustů podniků \"Obchod textilem Praha\". Angažoval se v Socialistickém svazu mládeže, kde dosáhl postu předsedy revizní komise českého ústředního výboru. Byl členem výboru ZO KSČ a Výboru lidové kontroly ONV. Postgraduálně studoval na Vysoké škole politické ústředního výboru Komunistické strany Československa.\n\nV červnu 1986 byl jmenován členem české vlády Josefa Korčáka, Ladislava Adamce a Františka Pitry jako ministr obchodu. Na postu setrval do března 1989.\n\nV živnostenském rejstříku se uvádí bytem Praha. Po sametové revoluci se angažuje v KSČM. V komunálních volbách roku 2006 byl zvolen za KSČM zastupitelem městské části Praha 3. Profesně se uvádí jako ekonom.\n"}
{"id": "837573", "url": "https://cs.wikipedia.org/wiki?curid=837573", "title": "Can't Nobody Hold Me Down", "text": "Can't Nobody Hold Me Down\n\n„Can't Nobody Hold Me Down“ je debutový singl amerického rappera a hudebního producenta Puff Daddyho, který uvádí jeho debutové album \"No Way Out\". Píseň byla vydána jako první singl z alba 7. ledna 1997. Na první pozici v žebříčku Billboard Hot 100 se udržela šest týdnů.\n\nNa singlu hostuje harlemský rapper Mase, někdejší člen Bad Boy Records. V písni jsou použity samply z písní \"The Message\" od Grandmaster Flash a \"Break My Stride\" od Matthew Wilder.\n\nPíseň debutovala na 32. příčce žebříčku Billboard Hot 100 a postupně se vyšplhala na první pozici.\n"}
{"id": "837577", "url": "https://cs.wikipedia.org/wiki?curid=837577", "title": "I'll Be Missing You", "text": "I'll Be Missing You\n\n„I'll Be Missing You“ je druhý singl amerického rappera a hudebního producenta Puff Daddyho, který pochází z jeho debutového alba \"No Way Out\". Píseň byla vydána jako druhý singl z alba 27. května 1997. Na první pozici v žebříčku Billboard Hot 100 se udržela jedenáct týdnů.\n\nJde o vzpomínkovou píseň pro zavražděného rappera The Notorious B.I.G.. Obsahuje sample písně \"Every Breath You Take\" od skupiny The Police. Píseň byla hotová ještě před obdržením souhlasu s použitím samplu, i proto Sting, zpěvák skupiny The Police, vlastní 100% práv na tuto píseň. Obsahuje také melodii amerického spirituálu \"I'll Fly Away\".\n\nJako první hip-hopový singl mužského interpreta debutoval na první příčce žebříčku Billboard Hot 100, kde se udržel po jedenáct týdnů. Velký úspěch zaznamenal i mezinárodně.\n\nV USA se prodalo přes 3 miliony kusů, a tím získal certifikaci 3x platinový singl – (RIAA). Velmi úspěšný byl i v Německu, kde se prodalo 1,5 milionu kusů (3x platinový – BVMI), ale také ve Spojeném království, kde se prodalo 1,47 milionu kusů (2x platinový – BPI).\n\nPuff Daddy za píseň získal cenu Grammy.\n\n\n"}
{"id": "837599", "url": "https://cs.wikipedia.org/wiki?curid=837599", "title": "Vánoce (Glee)", "text": "Vánoce (Glee)\n\nVánoce(v originále A Very Glee Christmas) je desátá epizoda druhé řady amerického hudebního televizního seriálu \"Glee\" a v celkovém pořadí třicátá druhá epizoda. Napsal ji jeden z autorů seriálu, Ian Brennan, režíroval ji Alfonso Gomez-Rejon a poprvé se vysílala ve Spojených státech na televizním kanálu Fox dne 7. prosince 2010. Slouží jako zimní finále druhé série, protože další epizoda se vysílala až po dvou měsících. V této epizodě se Artie (Kevin McHale) snaží, aby jeho přítelkyně Brittany (Heather Morris) stále věřila v Santa Klause a Sue (Jane Lynch) zmanipuluje hru na tajného Santu, aby všechny dárky mohla dostat ona, ačkoliv se po převzetí dárků stává Grinchem.\n\nEpizoda obsahuje cover verze sedmi písní a dvě z toho pochází z televizního filmu \"How the Grinch Stole Christmas!\". Tvůrci seriálu získali povolení z pozůstalosti Dr. Seusse k použití postav z \"How the Grinch Stole Christmas!\", ale nebylo jim dovoleno použít je v propagačních fotografiích. Většina písní, které zazněly v epizodě, vyšla na albu čtyři týdny před vysíláním, včetně písně \"Baby, It's Cold Outside\", která se po odvysílání epizody umístila na padesátém sedmém místě v hitparádě Billboard Hot 100, i když nebyla vydána samostatně jako singl. Skladba \"Welcome Christmas\", další píseň, která se umístila v hitparádách po odvysílání epizody, byla jedinou písní z epizody, která nebyla na albu, ale byla vydána jako singl a umístila se na třicátém sedmém místě v žebříčku Canadian Hot 100.\n\nEpizoda získala smíšené až pozitivní ohlasy od kritiků. Většina z nich ji posuzovala z jiných kritérií od normálních, protože to byla sváteční epizoda, zatímco hudbě se dařilo lépe, zejména ztvárnění \"Baby, It's Cold Outside\" jako duet mezi Kurtem (Chris Colfer) a Blainem (Darren Criss), který byl značně chválen. V původním vysílání epizodu sledovalo téměř 11,07 milionů amerických diváků a získala 4,4/13 Nielsenova ratingu /podílu na trhu v okruhu diváků od 18 do 49 let. Celková sledovanost a rating klesly oproti předchozí epizodě Kurtova válka, kterou sledovalo 11,68 milionů amerických diváků a získala rating a podíl 4,6/13.\n\nUčitelský sbor střední školy Williama McKinleyho dodržuje každoroční výměnu dárků hrou na tajného Santu, ale trenérka roztleskávaček Sue Sylvester (Jane Lynch) proces zmanipuluje, aby všechny dárky dostala jen ona. Vedoucí sboru Will Schuester (Matthew Morrison) posílá školní sbor New Directions po celé sbore zpívat koledy, aby vybrali peníze pro místní charitativní organizaci pro bezdomovce, ale sbor se setká s výsměchem i zaměstnanců studentů a vrací se s prázdnou. Na Daltonově akademii ve zpívá bývalý člen New Directions, Kurt Hummel (Chris Colfer) duet \"Baby, It's Cold Outside\" se svým kamarádem Blainem Andersonem (Darren Criss), aby mu pomohl při zkoušení na Kings Island Christmas Spectacular. Will navštěvuje Kurta, pro radu, jaký dárek má Will dát Sue a Kurt mu odhalí, že je zamilovaný do Blaina.\n\nHlavní zpěvačka sboru, Rachel Berry (Lea Michele) se dvakrát pokouší usmířit se se svým odcizeným přítelem Finnem Hudsonem (Cory Monteith), který je stále rozzlobený, protože ho podvedla z jeho nejlepším kamarádem Puckem (Mark Salling) a oficiálně končí jejich vztah. Člen sboru Artie Abrams (Kevin McHale) se dozví, že jeho přítelkyně Brittany Pierce (Heather Morris) stále věří v Santa Klause a povzbudí další členy sboru, aby s nimi navštívili vánoční jeskyni, aby pomohli posílit její víru. K Artieho zděšení v jeskyni Brittany požádá Santu, aby vozíčkář Artie mohl znovu chodit a Santa souhlasí, že to udělá. Aby udržel její víru, Artie přesvědčí trenérku fotbalu Shannon Beiste (Dot-Marie Jones), aby přišla k Brittany domů převlečená jako Santa a vysvětlila jí, že toto konkrétní přání nemůže být splněno. Návštěva Santy nekončí spěšně a Brittany ztrácí svou vánoční atmosféru, ale později najde pod svým vánočním stromečkem dárek pro Artieho - ReWalk pohybové zařízení, které u umožňuje postavit se a chodit s pomocí předloketních berlí - což předvede před sborem. Když Brittany před sborem řekne, že tento dárek musí být od Santy, trenérka Beiste ji tajně sleduje a usmívá se.\n\nWill a další členové učitelského sboru objeví Suin podvod s dárky a své dárky si berou zpět, aby je věnovali pro charitativní organizaci pomáhající bezdomovcům. Rozzlobená Sue se obleče jako Grinch se svou oblíbenou roztleskávačkou Becky Jackson (Lauren Potter) jako Maxem a krade si zpět své dárky, zatímco zničí místnost sboru, která je vánočně vyzdobená. Členové sboru jsou šokování krádeží a zničením místnosti, ale Will je povzbudí, aby předvedli soukromé vystoupení pro učitelský sbor, které se vyvede spěšně a získá mnoho charitativních darů. Sue zaslechne jejich vystoupení \"Welcome Christmas\" a začne litovat svých činů. Vrátí dárky Willovi k němu domů a přizve členy New Directions, aby mu ozdobili nový vánoční stromek a šířili vánoční náladu.\n\nEpizodu napsal jeden z tvůrců seriálu, Ian Brennan a režíroval ji Alfonso Gomez-Rejon. Tvůrci \"Glee\" získali povolení z pozůstalosti Dr. Seusse, tvůrce filmu \"How the Grinch Stole Christmas!\", aby mohli použít postavy z filmu, ale postavy se nesměly objevit na propagačních fotografiích k seriálu.\n\nMezi vedlejší postavy, které tato epizoda obsahuje, patří členové sboru Mike Chang (Harry Shum mladší), Sam Evans (Chord Overstreet) a Lauren Zizes (Ashley Fink), školní tyrani Dave Karofsky (Max Adler) a Azimio (James Earl), fotbalová trenérka Shannon Beiste (Dot Jones), roztleskávačka Becky Jackson (Lauren Potter) a hlavní zpěvák sboru Slavíci, Blaine (Darren Criss).\n\nEpizoda obsahuje cover verze sedmi vánočních písní: \"The Most Wonderful Day of the Year\" z televizního vánočního filmu \"Rudolph the Red-Nosed Reindeer\", ve vystoupení New Directions; \"We Need a Little Christmas\" z muzikálu \"Mame\", kde zpívala sólové části Amber Riley; \"Baby, It's Cold Outside\" od Frank Loessera, což zpívali Criss a Colfer; \"Merry Christmas Darling\" od The Carpenters, kterou v seriálu zpívala Michele, \"Last Christmas\" od skupiny Wham!, přezpíváno od Michele a Monteitha a \"Welcome Christmas\" z \"How the Grinch Stole Christmas!\", opět od New Directions. Další píseň z \"How the Grinch Stole Christmas!\" je v této epizodě slyšet, a to \"You're a Mean One, Mr. Grinch\", kterou zpívá k.d. lang a kde proběhla změna textu - místo \"Mister Grinch\" je text změněn na \"Sue the Grinch\". Singl \"Last Christmas\" byl vydán předčasně jako charitativní skladba na konci roku 2009 a objevil se na albu . Skladba \"Welcome Christmas\" byla vydána jako singl, je dostupná ke stažení, ale není na albu, které jinak obsahuje ostatní písně z epizody. Pro album byla nahrána jiná verze \"You're a Mean One, Mr. Grinch\", kde společně s lang zpíval i Morrison a používá původní text s \"Mister Grinch\".\n\n"}
{"id": "837601", "url": "https://cs.wikipedia.org/wiki?curid=837601", "title": "Má tři slunce", "text": "Má tři slunce\n\nMá tři slunce (anglický název: \"My Three Suns\") je sedmá epizoda první série seriálu \"Futurama\". Poprvé byla vysílána 4. května 1999 stanicí FOX.\n\nHermes informuje Bendera, že ve firmě dostává plat jen za válení a sledování telekuchařek, přičemž nemá žádné oficiální povinnosti v Planet Expressu a pokud by chtěl pobírat plat nadále, musí začít něco dělat. Bender, inspirovány Elzarem, se rozhodne stát lodním kuchařem. Profesor Farnsworth pošle posádku Planet Expresu, v doprovodu Amy a Dr. Zoidberga, na planetu Trisol, která leží v Zakázané zóně.\n\nBender uvaří své první jídlo, které je ale nepoživatelné, protože je příliš slané a obsahuje o 10% soli méně než je smrtelná dávka. Při přistaní lodi má Fry za úkol přejít přes poušť a dodat zásilku. Po snědení slaného slimáka a vypitím slané vody má Fry čím dál tím větší žízeň. Když dorazí do paláce, tak jej najde prázdný. Vypije láhev obsahující čirou tekutinu položenou na trůnu. Ozbrojení Trisoliané - bytosti na bázi kapaliny - odhalí Fryovi, že v láhvi, kterou vypil, byl jejich císař a prohlásí Frye novým císařem.\n\nFry jmenuje Bendera novým premiérem a velekněz informuje Frye, že musí složit královskou přísahu. Přísaha musí být složena z paměti, pod hrozbou smrti. Během předkorunovační oslavy Leela informuje Frye, že císař vládne Trisolianům pouze jeden týden. Po hádce se Leela vrátí na loď protože ji Fry odmítá poslouchat a slibuje, že už mu nikdy nepomůže. Trisolian se pak pokusí \"vypít\" Frye, ale je neúspěšný.\n\nNa korunovaci Fry recituje přísahu správně, protože si jí napsal na svoji paži. Během západu tři slunci začnou Trisoliané zářit včetně předchozího císaře, který je stále naživu a je ve Fryově žaludku. Bývalý císař žádá, aby byl Fry rozříznout a císař vylit ven. Fry, Bender, Amy, a Dr. Zoidberg najdou útočiště v trůnním sále. V paláci se rozhodnou, že nejvhodnější metoda na oddělení císaře bez toho, aby byl zabit Fry je pláč. Během chvilky zjistí, že Fry je příliš \"drsný\" a nepodaří se mu uronit ani jednu slzu. Bender požádá Leelu o pomoc, ale nedostane kladnou odpověď. Leela se nakonec rozhodne pomoci, navzdory jejímu slibu, a probojuje se až do paláce. Bender si z okna všimne, co se venku děje, a informuje Frye, že Leela je mrtvá. Smutný Fry konečně uroní slzu. Když se Leela objeví uvnitř paláce začne bít Frye, aby bolestí císaře vybrečel. Členové posádky se střídají v bití Frye, dokud se císař nedostane ven.\n\n"}
{"id": "837605", "url": "https://cs.wikipedia.org/wiki?curid=837605", "title": "Orco Feglino", "text": "Orco Feglino\n\nOrco Feglino je italská obec v provincii Savona v oblasti Ligurie.\n\nK 31. prosinci 2011 zde žilo 900 obyvatel.\n\nCalice Ligure, Finale Ligure, Mallare, Quiliano, Vezzi Portio\n"}
{"id": "837606", "url": "https://cs.wikipedia.org/wiki?curid=837606", "title": "Wanted (film)", "text": "Wanted (film)\n\nWanted je americko-německý film natočený na motivy stejnojmenného komiksu Marka Millara a J. G. Jonese z let 2003-2004 (v Česku vydalo nakladatelství Crew v roce 2008).\nFilm režíroval Timur Bekmambetov, v hlavní roli si zahrál James McAvoy. Ve vedlejších rolích účinkovali například Angelina Jolie či Morgan Freeman. Film měl premiéru v Londýně 12. června 2008. Česká premiéra se konala již dva týdny poté, 26. června 2008. Některé scény filmu byly natočeny v Česku.\n\nWesley Gibson (James McAvoy) je obyčejný úředník, který pracuje v kanceláři, naváží se do něj arogantní šéfová (Lorna Scott), bere prášky proti úzkosti a žije s přítelkyní Cathy (Kristen Hager), která ho podvádí s jeho nejlepším kamarádem Barrym (Chris Pratt). Jednou večer ho zkontaktuje tajemná žena s přezdívkou Fox, která mu sdělí, že jeho otec byl profesionální zabiják, který byl nedávno zavražděn, a že vrah jde i po Wesleym. Zmíněný vrah, Cross (Thomas Kretschmann), se vzápětí objeví a mezi ním a Fox dojde k přestřelce následované automobilovou honičkou ulicemi Chicaga. Fox následně odveze Wesleyho na ústředí Bratrstva, tisíc let staré tajné organizace zabijáků. Vůdce Bratrstva, Sloan (Morgan Freeman), Weslymu objasní, že jeho návaly úzkosti jsou projevem vzácných nadpřirozených schopností; ve stresu či v nebezpečí prudce zvýšená srdeční frekvence a vysoké množství adrenalinu v krvi dodají Wesleymu nadlidskou sílu, rychlost a reflexy. Což demonstruje u sebe, když ustřelí mouše křídla. Bratrstvo může Weslyho naučit jeho schopnosti kontrolovat, takže Wesley by se mohl stát nástupcem svého otce jako elitní zabiják Bratrstva. Zároveň Wesley zdědí po otci majetek. Wesley nejdříve odmítne a vrátí se do práce, ovšem postoj změní poté, co mu na účet přibude několik miliónů dolarů. Pohádá se s šéfovou před celou kanceláří a na odchodu praští Barryho klávesnicí po hlavě. Před kanceláří už na něj čeká Fox, která ho zaveze zpátky na ústředí Bratrstva.\n\nWesley podstupuje brutální trénink, kde se učí různým druhům boje, mimo jiné také, jak silou vůle zakřivit dráhu kulky do oblouku. Wesleymu je také ukázán mysteriózní Stav Osudu, který odhaluje jména cílů v podobě binárního kódu skrytého v nepravidelnostech utkané látky. Osoby, které Stav identifikuje, v budoucnu způsobí tragédii. Ovšem pouze Sloan je schopen dešifrovat kód a určit jména těch, jejichž smrt si Osud žádá. Wesley má zpočátku výhrady k zabíjení lidí. Fox mu ale vypráví o její minulosti, kdy nájemný vrah upálil jejího otce zaživa před jejíma očima. Zmíněný vrah měl být krátce před tím zabit Bratrstvem, ovšem pověřený zabiják ve svém poslání selhal. Fox nyní považuje předcházení podobným tragédiím za svůj životní cíl.\n\nPo několika běžných misích a náhodném setkání s Crossem, které Wesley odnese kulkou v ruce, Sloan souhlasí, aby Wesley pomstil otce a vydal se za Crossem. Tajně však pověří Fox, aby následně zabila Wesleyho, neboť na Stavu se objevilo i jeho jméno. Analýzou kulky, která zasáhla Wesleyho, se zjistí, že jejím výrobcem je jistý Pekwarsky (Terence Stamp), specialista žijící na východní Moravě, kde Bratrstvo kdysi vzniklo. Wesley a Fox vyhledají Pekwarskyho a ten jim zprostředkuje setkání s Crossem. Wesley se s Crossem setká sám v jedoucím vlaku. Fox ukradne auto a vjede s ním pod vlak, čímž způsobí vykolejení. Poté, co Cross zachrání Wesleyho před smrtelným pádem do rokle, ten jej smrtelně postřelí. Cross před smrtí Wesleymu odhalí, že je jeho pravý otec. Fox to potvrdí a objasní, že Sloan jej rekrutoval proto, že byl jediný, koho by Cross nikdy nezabil. Pak Fox odhalí svou tajnou misi a chystá se Wesleyho zabít. Wesley ale rozstřelí skleněnou tabuli pod sebou a padá do řeky dole.\n\nWesleyho vyzvedne Pekwarsky, který jej vezme do otcova bytu, umístěného naproti Wesleyho starému bytu. Vysvětlí Wesleymu, že Sloan si začal jména cílů vymýšlet (a přijímat zakázky na vraždy) poté, co zjistil, že jedno z jmen na Stavu je jeho. Z Bratrstva se tak stali obyčejní nájemní vrazi. Cross zjistil pravdu, z Bratrstva dezertoval a začal zabíjet jeho členy, aby je udržel dál od svého syna. Pekwarsky pak odchází, přičemž poznamená, že otec si pro Wesleyho přál obyčejný život bez násilí. Wesley se ale rozhodne otce pomstít, když objeví tajnou místnost, kde jeho otec schovával veškeré své zbraně a mapy.\n\nRozzuřený Wesley přepadne centrálu Bratrstva v opuštěné textilce, přičemž zabije všechny členy Bratrstva, kteří se mu připletou do cesty. Při vstupu do Sloanovy úřadovny zjistí, že Sloan zrovna vysvětluje svůj podvod přítomným mistrům zabijákům. Odhalí jim, že na Stavu se objevila jména téměř všech přítomných a že se rozhodl jednat, aby je ochránil. Pokud by se drželi Kódu, všichni by měli na místě spáchat sebevraždu. Fox, která věří Kódu více než kdokoli jiný, se obrátí proti svým kolegům a vystřelí kulku, kterou zatočí tak, že zabije každého člena Bratrstva v místnosti včetně jí (s výjimkou Sloana). Svou zbraň přitom hodí po Wesleym, aby ho rozptýlila a ten jí tak nemohl zachránit. Následně vypukne požár, při kterém je Stav zničen a Sloan uprchne.\n\nMuž sedí u počítače podobně jako Wesley na začátku filmu. Objeví se Sloan a přiloží mu pistoli k hlavě. Muž se otočí a je jasné, že jde jen o návnadu. Sloan je vzápětí zabit kulkou, kterou vystřelil Wesley na extrémní vzdálenost. Film končí stejně jako komiks, Wesley vstane a konstatuje splnění mise. Pak „zboří čtvrtou stěnu“ a ptá se (diváků filmu): „Co jste sakra doteď dělali?“\n\nFilm měl většinou příznivé kritiky, například Lisa Schwarzbaumová z \"Entertainment Weekly\" napsala: \"\"Wanted\" je film nesrozumitelný a hloupý. Také násilný. Přesto však docela zábavný...\" Claudia Puigová z \"USA Today\" poznamenala: \"Vzrušující kousky a strhující akční sekvence jsou hlavními hvězdami tohoto překvapivě zábavného filmu.\"\n\nKomerčně byl film velmi úspěšný, vydělal téměř pětinásobek svého rozpočtu (75 miliónů dolarů) – celosvětové tržby činily 341,4 miliónu dolarů.\n\nFilm získal dvě nominace na Cenu Akademie (Oscara) v kategoriích nejlepší zvuk (spolunominován byl i český zvukař Petr Forejt) a nejlepší zvukové efekty, ani jednu nominaci však neproměnil.\n\nČást filmu byla natočena v Česku. Natáčelo se zde na různých lokacích celkem 12 týdnů. Ve filmu můžeme vidět scény natočené např. na hradě Křivoklát, na nákladovém nádraží Žižkov, či v bývalém cukrovaru ve Vinoři. Na filmu spolupracovali i čeští filmaři, zvukař Petr Forejt byl dokonce nominován na Cenu Akademie (Oscara) v kategorii Nejlepší zvuk.\n\nJeště před premiérou filmu autor komiksové předlohy Mark Millar oznámil, že režisér Timur Bekmambetov plánuje pokračování, i když Millar popřel, že by psal pokračování komiksu. Místo toho pracoval s producenty na novém příběhu. V červnu 2009 Bekmambetov oznámil, že předprodukce \"Wanted 2\" oficiálně začala, natáčení pak mělo začít v zimě. Film s předpokládaným rozpočtem 150 miliónů dolarů se měl natáčet ve Spojených státech, Indii a Rusku. Také se v něm měly objevit některé postavy, které v původním filmu zemřely, konkrétně Fox a Exterminátor. V únoru 2010 Angelina Jolie (která měla opět ztvárnit Fox) oznámila, že se z projektu stahuje. Dokonce proběhly tiskem zvěsti, že Universal Pictures dávají celý projekt k ledu, ovšem zástupci společnosti to popřeli. Millar řekl, že role Fox bude ze scénáře vypuštěna, a natáčení může začít koncem roku 2010 s tím, že premiéra filmu by byla koncem roku 2011. Následně se ovšem dlouho nic nedělo, až v září 2011 bylo zadáno zpracování scénáře dvojici scenáristů z původního filmu. Michael Brandt a Derek Haas prohlásili, že \"Wanted 2\" naváže na události původního filmu a zachytí Wesleyho o několik let později. Zároveň potvrdili, že Fox (Angelina Jolie) se v novém filmu definitivně neobjeví.\n"}
{"id": "837611", "url": "https://cs.wikipedia.org/wiki?curid=837611", "title": "Molucká protestantská církev", "text": "Molucká protestantská církev\n\nMolucká protestantská církev (id. \"Gereja Protestan Maluku\", zkr. GPM) je evangelicko-reformovaná církev působící v provincii Moluky v Indonésii.\n\nCírkev byla založena jako samostatná denominace roku 1935. V současnosti má přes půl milionu členů.\n\n"}
{"id": "837614", "url": "https://cs.wikipedia.org/wiki?curid=837614", "title": "Praga Lady", "text": "Praga Lady\n\nPraga Lady byl typ osobního automobilu vyráběný v letech 1935–1947 pražskou automobilkou Praga. Automobil vznikl modernizací typu Piccolo 307. Zpočátku byl ponechán řadový čtyřválcový motor o objemu 1447 cm³, s kterým bylo vyrobeno asi 150 kusů, později byl dodáván s motorem o objemu 1660 cm³. Celkově bylo vyrobeno cca 5000 kusů tohoto typu. Vůz dosahoval maximální rychlosti 95 km / hod a spotřeboval 12 l pohonné hmoty na 100km. Vyráběn byl jako čtyř i dvoudveřová limuzína, kabriolet a dodávka. Karoserii tvořila dřevěná kostra pobitá plechem.\n\n"}
{"id": "837636", "url": "https://cs.wikipedia.org/wiki?curid=837636", "title": "Jan Kofroň", "text": "Jan Kofroň\n\nJan Kofroň (* 8. června 1944 Praha) se v květnu 2008 stal prvním ženatým knězem v římskokatolické církvi v České republice vysvěceným po roce 1989. Pracoval jako sekretář biskupa Mons. Václava Malého a působí jako nemocniční kaplan.\n\nKofroň byl poprvé tajně vysvěcen za komunistického režimu 18. srpna 1988 a včleněn do řeckokatolické církve. Kofroň byl svěcen jako biritualista a stalo se tak se souhlasem řeckokatolického ordináře Mons. Jána Hirky.\n\nPo roce 1989 však oficiální církev hleděla na některá tajná svěcení s pochybnostmi a po takto vysvěcených kněžích žádala druhé, takzvaně podmíněné (\"sub conditione\") svěcení. Neženatí kněží se pak mohli zařadit do římskokatolické církve, ženatí sloužili v řeckokatolické církvi. U Kofroně učinil papež Benedikt XVI. výjimku a povolil jeho vysvěcení a začlenění přímo do římskokatolické církve západního obřadu.\n\nKofroň tak 12. května 2008 přijal v kostele sv. Benedikta v Praze z rukou biskupa Malého kněžské svěcení \"sub conditione\" podle norem Svatého Stolce z roku 1992. „U nás je to v podstatě průlom. Řím to povolil konkrétně pro tento případ,“ uvedl Tomáš Roule, sekretář tehdejšího arcibiskupa Miloslava kardinála Vlka.\n\nV řadách římskokatolické církve však v té době ve farnosti Raspenava působil také kněz Miloš Raban (†2011), který byl rovněž jako ženatý vysvěcen v Římě v roce 1985. Stalo se tak poté, co získal od papeže Jana Pavla II. dispens od povinnosti celibátu. Obdobné případy se ve světě staly např. při konverzích anglikánů k římskokatolické církvi.\n\nKofroň se již dlouhá léta věnuje především službě nemocným a starým lidem.\n\nCelibát by měl být podle Kofroně dobrovolný, neboť tomu tak bylo v katolické církvi až do 11. století.\n\nS manželkou Věrou (* 11. srpna 1944) má čtyři děti, z nichž nejstarší, Johana Bronková, působí v české sekci vatikánského rozhlasu. Žije a kněžsky působí v Praze 8 – Bohnicích, kde je rektorem kostela sv. Václava v areálu psychiatrické nemocnice.\n\n\n"}
{"id": "837649", "url": "https://cs.wikipedia.org/wiki?curid=837649", "title": "Superrozlišovací mikroskopie", "text": "Superrozlišovací mikroskopie\n\nSuperrozlišovací mikroskopie je optická mikroskopie umožňující pozorovat objekty s rozlišením vyšším než difrakční limit. Ten při běžné světelné mikroskopii neumožňuje odlišit dva body bližší než přibližně 250 nm Za pokroky ve vývoji těchto metod v roce 2014 získali Eric Betzig, Stefan W. Hell a William E. Moerner Nobelovu cena za chemii.\n\n4Pi mikroskop je podobný klasickému konfokálnímu mikroskopu, ale má 2 stejné objektivy, každý na opačné straně vzorku, zaostřené na stejné místo. Obrazy z nich se skládají a ve výsledku tak fungují jako jeden objektiv s dvojnásobku numerickou aperturou, což vede ke zlepšení rozlišení. Díky interferenci proti sobě jdoucích paprsků se ještě více zmenšuje objem, do nějž se promítá bod, zejména v axiálním směru. Výsledné laterární rozlišení dosahuje až 100 nm a axilální rozlišení až 190 nm.\n\nSIM (Structured Illumination Microscopy) využívá osvětlení vzorku světlem s pruhovaným vzorem vzniklým difrakcí na mřížce. Interferencí s detaily vzorku vzniká moiré efekt. Jeho následným počítačovým zpracováním lze spočítat, jak vypadaly struktury, jenž ho způsobily, a získat tak obrázek obsahující jemnější detaily s rozlišením okolo 100 nm.\n\nNSOM (Near-field Scanning Optical Microscopy) zobrazuje vzorky pomocí skenování sondou nanometrových rozměrů, která slouží jako zdroj světla a/nebo detektor fluorescenčního záření. Jako sonda slouží hrot z průhledného materiálu v neprůhledném obalu, který má na konci miniaturní otvor. Otvor je podstatně menší než vlnová délka světla, které tak nemůže projít skrz, v jeho blízkém okolí se však tvoří evanescentní vlna, která dokáže fluorofory excitovat. Její intenzita exponenciálně klesá se vzdáleností, takže oblast, v níž se excitují fluorofory, je menší než difrakční limit, zhruba 100 nm. Nevýhodou této metody je, že z principu dokáže zobrazovat jen povrch vzorku, zároveň ovšem nutně musí sbírat potenciálně zajímavé informace o topologii povrchu.\n\nSTED (STimulated Emission Depletion) využívá možnosti vyčerpat energii z fluoroforu stimulovanou emisí. Zároveň s excitačním světlem se fluorofor osvětlí světlem s delší vlnovou délkou, které způsobí, že místo fluorescenčního záření se vyzáří světlo o vlnové délce excitačního záření, které je odfiltrováno. Paprsek laseru s vyšší vlnovou délkou má na průřezu tvar mezikruží, takže ke zhášení fluorescence dochází pouze u okraje oblasti osvícené excitačním laserem. Fluorescenční záření tak vzniká pouze v nezhášené oblasti uvnitř mezikruží, čímž dochází ke zlepšení rozlišení. Rozlišení závisí na tom, jak moc dokážeme omezit oblast, v níž nedochází k vyčerpávání fluorescence. Ta je limitována intenzitou záření laseru s delší vlnovou délkou a u biologických vzorků limituje nejlepší dosažitelné rozlišení, protože při přílišné intenzitě osvětlení dochází k poškozování vzorku. V praxi se maximální rozlišení pohybuje okolo 60 nm.\n\nMetody STORM (STochastic Optical Reconstruction Microscopy) , PALM (PhotoActivation Localization Microscopy) a FPALM (Fluorescence PhotoActivation Localization Microscopy) byly nezávisle publikovány krátce po sobě a využívají stejný princip. Fluorofory pro tyto techniky mají dva stavy, jeden schopný fluorescence a druhý fluorescence neschopný, které se dají přepínat světlem různých vlnových délek nebo se přepínají stochasticky. Ve stavu schopném fluorescence se nachází vždy jen velmi malý podíl všech fluoroforů, jejichž fluorescence se snímá, dokud nedojde k jejich vybělení. Poté se převede do stavu schopného fluorescence další malá část fluoroforů a snímají se, dokud se nevybělí. Tento postup se opakuje, dokud není nasnímáno dostatečné množství fluoroforů. Fotony nasnímané z jednoho fluoroforu jsou detekovány na širším prostoru podle rozptylové funkce (PSF, point spread function). Poté se matematicky určí střed PSF a danému fluoroforu se přiřadí tato spočítaná souřadnice. Čím více fotonů se detekuje z daného fluoroforu, tím lépe je definovaná PSF a tím přesnější je lokalizace fluoroforu. Lze dosáhnout rozlišení až v jednotkách nm. Jako fluorofory se využívají buď fotoaktivovatelné fluorescenční proteiny (např. PA-GFP) , nebo organické fluorescenční barvy (např. Cy5 spojená s Cy3) . K aktivaci fluoroforu obvykle dochází osvícením laserem s nízkou intenzitou, využívající jinou barvu, než se poté využívá k vybuzení fluorescence. Nevýhodou těchto metod je obvykle delší doba snímání celkového obrazu, protože se musí nasnímat velké množství dílčích obrazů.\n"}
{"id": "837665", "url": "https://cs.wikipedia.org/wiki?curid=837665", "title": "Dravit", "text": "Dravit\n\nDravit je minerál patřící do skupiny turmalínů (též „hnědý turmalín“). Byl pojmenován v roce 1883 Gustavem Tschermakem, podle typové lokality u řeky Drávy, kde se nachází. \n\nVznik je metamorfní v migmatitech, rulách, svorech, mramorech a v kontaktně metasomatických horninách. Může být i magmatický v některých granitických pegmatitech nebo hydrotermální z křemenných žil a rudních žil. Je známý také z rozsypů. \n\n\nPrůhledné krystaly dravitu se brousí jako drahé kameny.\n\n\nČasto se vyskytuje v asociaci s minerály jako jsou dolomit, kalcit, fluorit, křemen, epidot, titanit a muskovit.\n\n\n"}
{"id": "837666", "url": "https://cs.wikipedia.org/wiki?curid=837666", "title": "Václav Svoboda (politik KSČ)", "text": "Václav Svoboda (politik KSČ)\n\nVáclav Svoboda (11. června 1920 Korouhev - 1. února 1973) byl český a československý politik KSČ, za normalizace ministr zemědělství a výživy České socialistické republiky a poslanec České národní rady.\n\nPo roce 1945 pracoval jako úředník, v roce 1947 se stal předsedou ONV Teplá a v období let 1950-1953 zastával post vedoucího tajemníka Okresního výboru KSČ v Chebu. Mezi roky 1953 a 1957 zastával funkci vedoucího oddělení a tajemníka pro zemědělství na Krajském výboru KSČ Karlovy Vary. V roce 1960 absolvoval Vysokou stranickou školu ÚV KSČ a stal se v letech 1960-1968 zástupcem vedoucího oddělení zemědělství na Ústředním výboru Komunistické strany Československa, později jako pomocník tajemníka ÚV KSČ. V roce 1968 se stal vedoucím sekretariátu byra ÚV KSČ, později tajemníkem byra ÚV KSČ pro zemědělské otázky. Zasedal rovněž v zemědělské komisi ÚV KSČ, od roku 1963 jako její tajemník. Byl mu udělen Řád práce (roku 1970), Řád Vítězného února a Vyznamenání Za zásluhy o výstavbu. 5. února 1973 mu prezident republiky generál Ludvík Svoboda udělil \"in memoriam\" Řád republiky.\n\nOd ledna 1970 do února 1971 byl tajemníkem Byra ÚV KSČ pro řízení stranické práce v českých zemích. Za člena ÚV KSČ byl kooptován 3. prosince 1971. Pak byl až do února členem sekretariátu ÚV KSČ a tajemníkem ÚV KSČ.\n\nV únoru 1971 byl jmenován členem české vlády Josefa Korčáka jako ministr zemědělství a výživy. Ve funkci setrval do konce funkčního období vlády v prosinci 1971. Pak usedl do České národní rady, kam byl zvolen ve volbách roku 1971. Setrval v ní do své smrti roku 1973.\n\n"}
{"id": "837673", "url": "https://cs.wikipedia.org/wiki?curid=837673", "title": "Vlastimil Svoboda (politik)", "text": "Vlastimil Svoboda (politik)\n\nVlastimil Svoboda (* 1. listopadu 1926 Kačice) byl český a československý politik KSČ, za normalizace ministr - předseda Výboru lidové kontroly ČSR České socialistické republiky.\n\nVyučil se a pracoval jako elektrotechnik. Od roku 1948 působil jako funkcionář KSČ na různých úrovních. V roce 1972 se jeho postoje během pražského jara roku 1968 popisují následovně: „\"v krizovém období stál na pozicích marxismu-leninismu\".“ V roce 1969 se stal vedoucím tajemníkem OV KSČ Praha 1. Při zaměstnání vystudoval Vysokou školu politickou ÚV KSČ. Bylo mu uděleno Vyznamenání Za zásluhy o výstavbu.\n\nV listopadu 1972 byl jmenován členem české druhé vlády Josefa Korčáka jako ministr - předseda Výboru lidové kontroly ČSR. Tento post pak zastával trvale téměř po 14 let i v třetí vládě Josefa Korčáka a čtvrté vládě Josefa Korčáka až do června 1986.\n"}
{"id": "837677", "url": "https://cs.wikipedia.org/wiki?curid=837677", "title": "Island na Letních olympijských hrách 2008", "text": "Island na Letních olympijských hrách 2008\n\nIsland se účastnil Letní olympiády 2008. Zastupovalo ho 29 sportovců ve 5 sportech.\n\n"}
{"id": "837679", "url": "https://cs.wikipedia.org/wiki?curid=837679", "title": "Island na Letních olympijských hrách 2000", "text": "Island na Letních olympijských hrách 2000\n\nIsland se účastnil Letní olympiády 2000. Zastupovalo ho 18 sportovců (9 mužů a 9 žen) ve 5 sportech.\n\n"}
{"id": "837681", "url": "https://cs.wikipedia.org/wiki?curid=837681", "title": "Out of Space", "text": "Out of Space\n\n„Out of Space“ je pátý EP/singl anglické big beatové skupiny The Prodigy vydaný dne 9. listopadu 1992. Skladba je také součástí jejich debutového alba \"Experience\", kde je čtvrtým singlem.\n\nSkladba obsahuje prvky z klasické reggae skladby „I Chase the Devil“ od Maxe Romea, která byla produkovaná Lee Scratch Perrym. Také obsahuje prvky skladby „Critical Beatdown“ od skupiny Ultramagnetic MCs s linkou \"\"Pay close attention, I'll take your brain to another dimension.\"\" od Kool Keitha.\n\nSkladba je prokazatelně nejúspěšnějí skladbou skupiny The Prodigy v jejich prvních letech a stále je často hraná na koncertech. V roce 2005 byl vydán remix od Audio Bullys na singlu „Voodoo People / Out of Space“ z kompilace \"\".\n\n\n\n\n\nSkladby 2 a 5 jsou remixovány Liamem Howlettem.\nSkladby 3 a 4 jsou remixovány Markem Picchottim a Terim Bristolem.\n"}
{"id": "837682", "url": "https://cs.wikipedia.org/wiki?curid=837682", "title": "Island na Letních olympijských hrách 1984", "text": "Island na Letních olympijských hrách 1984\n\nIsland se účastnil Letní olympiády 1984. Zastupovalo ho 30 sportovců (27 mužů a 3 ženy) ve 5 sportech.\n\n"}
{"id": "837683", "url": "https://cs.wikipedia.org/wiki?curid=837683", "title": "Antonín Hrazdíra", "text": "Antonín Hrazdíra\n\nAntonín Hrazdíra (* 3. července 1940 Ježkovice) byl český a československý politik KSČ, po sametové revoluci ministr vnitra České socialistické republiky, v 90. letech poslanec České národní rady a Poslanecké sněmovny za KSČM, pak politik za Levý blok a Stranu demokratického socialismu.\n\nRoku 1958 absolvoval Střední hospodářskou školu a pracoval jako technik v ČSAD Vyškov na vedoucích pozicích. Členem KSČ se stal roku 1963. V roce 1982 absolvoval Univerzitu J. E. Purkyně v Brně (nynější Masarykova univerzita). Byl aktivní v místní politice, nejprve jako předseda MNV v Ježovicích, v letech 1980–1986 byl místopředsedou ONV Vyškov, od roku 1986 jeho předsedou. Dlouhodobě byl poslancem MěNV ve Vyškově, kde zároveň v období let 1983–1987 zastával funkci předsedy Městského výboru Národní fronty.\n\nBěhem sametové revoluce reprezentoval končící vládnoucí režim ve Vyškově, ale 6. prosince 1989 byl na shromáždění Občanského fóra ve Vyškově navržen na post ministra. Proti jeho nominaci se ozývali někteří místní obyvatelé. V prosinci 1989 byl jmenován členem české vlády Františka Pitry a Petra Pitharta jako ministr vnitra a životního prostředí. Zároveň v této vládě od února 1990 zastával post 1. místopředsedy. Vládní funkce si udržel do konce funkčního období kabinetu v červnu 1990.\n\nV politice se angažoval i později. Ve volbách roku 1990 se stal poslancem České národní rady za KSČM a mandát obhájil ve volbách roku 1992 za KSČM, respektive za koalici Levý blok. ČNR se po vzniku samostatné České republiky transformovala v Poslaneckou sněmovnu, v níž zasedal do roku 1996. Během funkčního období sněmovny setrval po rozkladu koalice Levý blok v Levém bloku, který se nyní vyděloval jako samostatná, reformně levicová postkomunistická strana.\n\nV senátních volbách roku 1996 kandidoval do horní komory českého parlamentu za senátní obvod č. 57 - Vyškov, coby kandidát Strany demokratického socialismu. Získal ale jen 2 % hlasů a nepostoupil do 2. kola.\n\n"}
{"id": "837684", "url": "https://cs.wikipedia.org/wiki?curid=837684", "title": "Dub lyrovitý", "text": "Dub lyrovitý\n\nDub lyrovitý (\"Quercus lyrata\") je opadavý strom dorůstající výšky okolo 20 metrů. Roste na vlhkých stanovištích v nížinách jihovýchodu USA. V Česku je vzácně pěstován jako parková dřevina. Je nápadný tvarem listů a velkými žaludy téměř zcela ponořenými v číšce.\n\nDub lyrovitý je opadavý strom dorůstající výšky 20, výjimečně až 30 metrů. Koruna je mohutně rozložitá, v horní části nepravidelně protáhle polokulovitá. Kmen bývá krátký a pokřivený. Borka je světle hnědavě šedá, pukající v plátech. Větve jsou často převislé. Letorosty jsou šedavé nebo červenavé, asi 3 mm tlusté, měkce huňaté, později olysávající. Koncové pupeny jsou asi 3 mm dlouhé, šedě pýřité. Listy jsou obvejčité, kopinatě obvejčité až široce obvejčité, 10 až 25 mm dlouhé, na vrcholu špičaté, tupé nebo zaoblené, na bázi klínovité až špičaté, lyrovitě peřenosečné, se 3 až 4 tupými nebo špičatými laloky na každé straně. Spodní 2 páry laloků jsou mnohem menší než horní, trojúhelníkovité. Koncový lalok je nejčastěji trojlaločný. Žilnatina je tvořena 5 až 7 páry postranních žilek. Listy jsou na líci tmavě zelené, zprvu řídce pýřité a nakonec lysé, na rubu bíle plstnaté nebo zelené a měkce chlupaté. Řapíky jsou 10 až 25 mm dlouhé. Žaludy jsou velké a dozrávají prvním rokem, vyrůstají po 1 až 2 na až 4 cm dlouhých stopkách, jsou světle hnědé nebo šedavé, vejcovitě eliptické až podlouhlé, obvykle 25 až 50 mm dlouhé a 20 až 40 mm široké, šedavě chlupaté, obvykle zcela nebo téměř zcela obklopené číškou, řidčeji maximálně do poloviny z číšky vyčnívající.\n\nDub lyrovitý se vyskytuje v jihovýchodních oblastech USA. Je to pomalu rostoucí dub nízkých poloh a vlhkých stanovišť. Roste v lužních lesích, bažinatých lesích, nížinách a periodicky zaplavovaných oblastech v nadmořských výškách do 200 metrů. V oblastech společného výskytu se kříží s jinými duby ze sekce \"Quercus\", zejména s dubem dvoubarevným (\"Quercus bicolor\"), dubem virginským (\"Q. virginiana\"), dubem velkoplodým (\"Q. macrocarpa\"), dubem hvězdovitým (\"Q. stellata\") a dubem Michauxovým (\"Q. michauxii\").\n\nDub lyrovitý byl zaveden do Evropy v roce 1786. V Česku je vzácně pěstován jako parková a sbírková dřevina. Je uváděn ve dvou exemplářích z Průhonického parku.\n\n"}
{"id": "837686", "url": "https://cs.wikipedia.org/wiki?curid=837686", "title": "Island na Letních olympijských hrách 1956", "text": "Island na Letních olympijských hrách 1956\n\nIsland se účastnil Letní olympiády 1956.\n\n"}
{"id": "837687", "url": "https://cs.wikipedia.org/wiki?curid=837687", "title": "NS Savannah", "text": "NS Savannah\n\nNS Savannah je americká obchodní loď, první pasažérská a nákladní loď s jaderným pohonem. Byla pojmenována po jiném průkopnickém plavidlu americké historie – SS \"Savannah\". \"Savannah\" byla postavena s cílem demonstrovat možnosti civilního využití jaderné energie (Sovětský svaz nedlouho předtím zprovoznil jaderným reaktorem poháněný ledoborec \"Lenin\"), nikoliv pro účely komerčního provozu. Loď se proto vyznačovala velice elegantním vzhledem, připomínajícím více luxusní jachtu, než nákladní loď. Měla též malou kapacitu nákladu, ovšem byla vybavena luxusními kajutami a dalšími prostory pro 60 osob. \"Savannah\" byla provozována pouze v letech 1962–1972 (během této doby vydělala 12 milionů dolarů při nákladech na stavbu 46,9 milionů dolarů.), poté byla vyřazena s cílem finanční úspory. Následně bylo například americkou armádou zvažováno její využití jako plovoucí elektrárny. Nakonec byla přeměněna na muzejní loď a dnes je veřejnosti přístupná v přístavu Baltimore.\n\nPodnětem ke stavbě \"Savannah\" byla iniciativa prezidenta Dwight D. Eisenhowera \"Atoms for Peace\" zveřejněná roku 1955. Loď postavila loděnice New York Shipbuilding Corporation v Camdenu ve státě New Jersey. Jaderný reaktor vyrobila společnost Babcock & Wilcox, turbíny společnost De Laval Steam Turbine Company. Náklady na stavbu lodě dosáhly 46,9 milionů dolarů, z toho 28,3 milionů pouze na reaktor a jaderné palivo.\n\nKýl \"Savannah\" byl založen na Den námořnictva 22. května 1958 za přítomnosti manželky amerického viceprezidenta Pat Nixonové. Trup plavidla byl slavnostně spuštěn na vodu dne 21. července 1959, přičemž loď pokřtila tehdejší první dáma Mamie Eisenhowerová. \"Savannah\" se na otevřené moře poprvé vydala v květnu 1962, vládní agentura pro námořní dopravu ji do své flotily zařadila o dva roky později. Od roku 1965 až do jejího vyřazení v roce 1972 \"Savannah\" provozovala společnost American Export-Isbrandtsen Lines.\n\nPlavidlo mělo kapacitu 8500 tun, což bylo výrazně méně než srovnatelná konvenční plavidla. Nákladní prostor byl navíc obtížně přístupný. Na palubě se nacházelo 30 klimatizovaných kajut, každá s vlastní koupelnou. Pasažérům byly k dispozici bazén, kino či knihovna. Pohonný systém tvořil jeden jaderný reaktor Babcock & Wilcox a dvě turbíny De Laval.\n\n"}
{"id": "837691", "url": "https://cs.wikipedia.org/wiki?curid=837691", "title": "Petr Mišoň", "text": "Petr Mišoň\n\nPetr Mišoň (* 24. ledna 1937 Praha) byl český a československý biolog, politik Československé strany socialistické, po sametové revoluci místopředseda vlády České socialistické republiky.\n\nVystudoval Přírodovědeckou fakultu Univerzity Karlovy. V letech 1960-1965 pracoval v ZÚNZ UP a OÚNZ Karlovy Vary v oboru mikrobiologie a biochemie. V roce 1985 pracoval ve Výzkumném ústavu tuberkulózy a respiračních nemocí v Praze na Bulovce, od roku 1986 byl zaměstnancem Výzkumného ústavu pro vědeckotechnický rozvoj jako vědecký pracovník. Publikoval cca 100 odborných studií a článků. Angažoval se i politicky. Od roku 1958 byl členem Československé strany socialistické, v níž zastával funkce na různých úrovní, včetně předsedy městské organizace ČSS v Praze. Byl poslancem pražského národního výboru.\n\nV listopadu 1989 se jako předseda ČSS v Praze podílel na demonstracích na Václavském náměstí. V prosinci 1989 byl jmenován členem české vlády Františka Pitry a Petra Pitharta jako její místopředseda. Vládní funkci si udržel do konce funkčního období kabinetu v červnu 1990.\n\nV komunálních volbách roku 1994 neúspěšně kandidoval do zastupitelstva hlavního města Prahy a městské části Praha 4 za Československou stranu socialistickou.\n"}
{"id": "837698", "url": "https://cs.wikipedia.org/wiki?curid=837698", "title": "Uvarovit", "text": "Uvarovit\n\nUvarovit je minerál patřící do skupiny granátů. Byl objeven v roce 1832 a pojmenován po hraběti Sergeji Semjonoviči Uvarovovi, ruském státníkovi a amatérském sběrateli minerálů. Jedná se o jeden z nejvzácnějších minerálů ze skupiny granátů. Jeho nádherné zbarvení je zapříčiněno zvýšeným obsahem chromu.\n\nJedná se o vznik metamorfní, popřípadě hydrotermální. Téměř výhradně se vyskytuje v horninách se zvýšeným obsahem Cr, ultrabazitech s chromitem, serpentinitech a skarnech.\n\n\n\n"}
{"id": "837699", "url": "https://cs.wikipedia.org/wiki?curid=837699", "title": "Betty Barclay Cup", "text": "Betty Barclay Cup\n\nBetty Barclay Cup je zaniklý ženský tenisový turnaj WTA Tour, který se hrál na otevřených antukových dvorcích v letech 1982–2002. Konal se v německém Hamburku. Účastnilo se jej dvacet osm tenistek ve dvouhře a šestnáct párů ve čtyřhře. V letech 1988–1989 se řadil do kategorie \"Tier IV\", ve zbývajících sezónách 1990–2002 do kategorie \"Tier II\".\n\nVe dvouhře se nejúspěšnější hráčkou turnaje stala německá tenistka Steffi Grafová, která získala v letech 1987–1992 šest titulů v řadě. V dalších dvou ročnících 1993 a 1994 odešla z finále jako poražená, když nestačila na Španělku Arantxu Sánchezovou Vicariovou.\n\nTurnaj získal negativní publicitu v sezóně 1993, kdy byla ve čtvrtfinále s Magdalenou Malejevovou napadena tehdejší světová jednička Monika Selešová divákem z tribuny. Incident se odehrál 30. dubna během přestávky na výměnu stran ve druhém setu, kdy Selešová vedla 6–4 a 4–3 na gamy. Útočníkem byl 38letý Němec Günter Parche, fanoušek posedlý Grafovou, který vběhl na dvorec a zezadu vrazil nůž mezi lopatky tenistky. Způsobil jí tak bodné zranění hluboké 1,5 centimetru. Selešová byla převezena do nemocnice a rekonvalescence trvala několik dalších týdnů. Událost však znamenala zlom v její tenisové kariéře, když nehrála více než dva roky. V Německu již nikdy nestartovala.\n\nZpočátku existovala také verze, že útok souvisí s jejími srbskými kořeny a probíhající válkou v Jugoslávii. Německé vyšetřovací orgány však od této verze brzy upustily a označily útočníka za zmateného a pravděpodobně psychicky narušeného jedince.\nGünteru Parchesovi nařídil soud dvouletou psychiatrickou léčbu, čímž se vyhnul výkonu trestu ve vězení. Řídící tenisové organizace na incident reagovaly výrazným zvýšením bezpečnosti tenistů.\nMonika Selešová se do profesionálního tenisu vrátila v srpnu 1995 na Canada Masters, kde ve finále porazila Amandu Coetzerovou poměrem 6–0 a 6–1.\n"}
{"id": "837702", "url": "https://cs.wikipedia.org/wiki?curid=837702", "title": "Střenč", "text": "Střenč\n\nStřenč je zaniklá ves, která stávala nedaleko Jestřebí v okrese Jihlava.\n\nPrvní písemná zmínka o vsi pochází z roku 1358, kdy ji vlastnili Hodičtí z Hodic. V roce 1390 je uváděná neobývaná tvrz. Ta je zmiňována i v roce 1466. Na konci 14. století je jako majitel uváděn jistý Buzek ze Střenče, jenž spolu s Jakubem Suchým Čertem vlastnil také Střížov, Přímělkov s tvrzí, polovinu Smrčného a část Komárovic. V roce 1493 pak nechal Jindřich Hroch z Pošna zapsat ves Zdeňkovi a Burian z Valdštejna. Kromě vsi získali i polovinu tvrze a poplužního dvoru, 1,5 lánu, rybník a Kamprlovský dvůr. V roce 1495 získali Brtničtí z Valdštejna od Barbory z Třebíče i druhou část vsi. Poslední zmínka o vsi pochází z roku 1591, kdy ji Hynek Brtnický z Valdštejna nechal spolu s Přísekou, Brtnicí, Střížovem, Přímělkovem a Bítovčicemi jako věno zapsat Kateřině Zajímačce z Kunštátu a Jevišovic. Kdy ves zanikla, není známo. Do současnosti se po ní nedochovaly žádné stopy.\n"}
{"id": "837704", "url": "https://cs.wikipedia.org/wiki?curid=837704", "title": "Zkáza Titanicu", "text": "Zkáza Titanicu\n\nZkáza Titanicu (anglický název: \"A Flight to Remember\") je desátá epizoda první série seriálu \"Futurama\". Poprvé byla vysílána 26. září 1999 stanicí FOX. Epizoda je parodie na film Titanic z roku 1997.\n\nFry, Leela a Bender podají výpověď do rukou profesora Farnsworth po tom, co těsně uniknou z planety Kanibalon. Svoji výpověď, ale rychle přehodnotí, když jim profesor oznámí, že posádka Planet Expressu se zúčastní plavby na největší vesmírné výletní lodi, která kdy byla postavena - Titanic. Lodní kapitán Titanicu není nikdo jiný než Zapp Brannigan. Zapp neustále jede po Leele a ta si proto vymyslí vztah s Fryem. Bender, jako správný karbaník, míří rovnou do kasina, kde potká fembota hraběnku De la Roca.\n\nZapp se rozhodne plavbu trochu oživit a odchýlí směr, vytyčený cestovní kanceláři. a rozhodne se letět přes roj komet. Amy nečekaně na lodi narazí na své rodiče, kteří jí neustále nutí do vztahu s nevhodnými partnery a ta si proto také vymyslí vztah s Fryem. Leela začne žárlit.\n\nBender se snaží ohromit hraběnku a předstírá, že je bohatý. Zprvu je s ní pro její peníze, ale brzy si uvědomí, že ji miluje. Jenže Bender je na mizině, a když se pokouší odcizit nápoje z baru, tak ho chytnou. Hraběnka nápoje zaplatí a řekne mu, že ho nemiluje pro bohatství, ale kvůli jeho osobnosti.\n\nLeela je s Fryem pozvána Zappem na večeři ke kapitánskému stolu. Dále jsou ke stolu pozváni profesor, Amy a její rodiče. Zapp požaduje od Fry aby políbil svou vyvolenou. Fry se nemůže rozhodnout koho má políbit, když v tom přijde ke stolu Kif a žádá Zappa ke kapitánskému můstku, aby zadal nový kurz. Zapp, ale zadal nový kurz příliš blízko k černé díře navzdory tomu, že mu to Kif vymlouvá. Zapp si uvědomí nebezpečí a než uprchne z lodi udělá z Kifa kapitána. Bender zachrání hraběnku, zatímco zbytek posádky hledá cestu k únikovým modulům. Při záchraně se Benderova hraběnka neudrží a spadne do černé díry, jinak se všichni zachrání a rodiče Amy ji najdou nového přítele - kapitána Kifa.\nTato epizoda představuje začátek vztahu mezi Kifem a Amy. Vztah měl být původně jen jako jednorázové vtip, ale později spisovatelé se rozhodli, že tento vztah budou používat i v pozdějších epizodách.\n\nPostavy, které se v této epizodě poprvé objevily:\n"}
{"id": "837705", "url": "https://cs.wikipedia.org/wiki?curid=837705", "title": "Dionigi Tettamanzi", "text": "Dionigi Tettamanzi\n\nDionigi kardinál Tettamanzi (14. března 1934 Renate – 5. srpna 2017, Triuggio) byl italský římskokatolický kněz, bývalý arcibiskup Milána a Janova, kardinál.\n\nKněžské svěcení přijal 28. června 1957 z rukou tehdejšího milánského arcibiskupa kardinála Montiniho (pozdějšího papeže Pavla VI.). Na Papežské univerzitě Gregoriana obhájil doktorát z teologie. Působil v milánské arcidiecézi, přednášel v seminářích, koordinoval činnost organizací katolických lékařů a plnil funkci rektora Lombardského pontifikálního semináře.\n\nV červenci 1989 byl jmenován biskupem diecéze Ancona-Osimo, biskupské svěcení přijal 23. září téhož roku. V dubnu 1991 rezignoval na řízení diecéze a začal vykonávat funkci generálního sekretáře Italské biskupské konference. V květnu 1995 se stal arcibiskupem v Janově, v červenci 2002 pak arcibiskupem Milána jako nástupce kardinála Martiniho.Při konzistoři 21. února 1998 ho papež Jan Pavel II. jmenoval kardinálem. Při konkláve v roce 2005 byl v médiích zmiňován jako papabile (možný nástupce Jana Pavla II.). V březnu 2009 podal rezignaci na svoje funkce vzhledem k dovršení kanonického věku, papež Benedikt XVI. ho požádal o další výkon funkcí. Na odpočinek odešel 28. června 2011, jeho nástupcem se stal kardinál Angelo Scola.\n\n\n"}
{"id": "837706", "url": "https://cs.wikipedia.org/wiki?curid=837706", "title": "Zdeněk Horčík", "text": "Zdeněk Horčík\n\nZdeněk Horčík (* 18. července 1937 Štěrboholy) byl český a československý politik Komunistické strany Československa, za normalizace poslanec České národní rady, místopředseda vlády České socialistické republiky a primátor hlavního města Prahy.\n\nNarodil se v Štěrboholích (dnes součást Prahy). Pocházel z dělnické rodiny. Jeho otec byl zakládajícím členem KSČ. Zdeněk Horčík se členem KSČ stal roku 1955. Vyučil se frézařem a pracoval v podniku \"ČKD Kompresory\", zpočátku jako dělník, pak na vedoucích postech. Vystudoval Vysokou školu ÚV KSČ v Praze a absolvoval kurz Akademie společenských věd při ÚV KSSS v Moskvě. Od roku 1960 se angažoval v místní politice jako člen národního výboru. Byl předsedou MNV, od roku 1970 předsedou ONV Praha 10 a od roku 1981 náměstkem primátora hlavního města Prahy. Byl aktivní i ve stranických strukturách jako člen MV KSČ a OV KSČ Praha 10. V roce 1981 získal Vyznamenání Za zásluhy o výstavbu.\n\nVe volbách roku 1981 a opětovně ve volbách roku 1986 byl zvolen poslancem České národní rady.\n\nJeho politická kariéra vyvrcholila koncem 80. let. Do roku 1987 byl pracovníkem Úřadu vlády České socialistické republiky. V březnu 1987 byl jmenován členem české vlády Ladislava Adamce jako její místopředseda. Vládní funkci si udržel do dubna 1988. V období říjen 1988 - listopad 1989 byl členem Výboru KSČ pro stranickou práci v České socialistické republice. V červenci 1988 usedl do funkce primátora hlavního města Prahy. Byl do ní dosazen díky vlivu Miroslava Štěpána, který se krátce předtím stal předsedou Městského výboru KSČ v Praze a který dosáhl odvolání stávajícího primátora Františka Štafy. Ve funkci se profiloval jako stoupenec konzervativního pojetí vlády KSČ. Zrušil plány na zřízení pražského Hyde Parku a neopakoval pokus svého předchůdce povolit demonstraci opozičních občanských skupin. Během roku 1989 naopak docházelo v centru města k opakovaným násilným zásahům proti demonstrantům. Jeho přímý podíl na zásahu bezpečnostních složek na Národní třídě 17. listopadu 1989 ale není prokázán. V čele Prahy Horčík setrval jen necelý rok a půl. V důsledku sametové revoluce byl 8. prosince 1989 na mimořádném zasedání národního výboru odvolán z primátorského postu rozhodnutím všech klubů. Po sametové revoluci byl 5. února 1990 odvolán i z postu poslance ČNR v rámci procesu kooptací do ČNR.\n\nPo odchodu z politiky se věnoval rodinnému životu v rodných Štěrboholích. V roce 2007 se uvádí, že choval na zahradě v této čtvrti koně a kozy.\n"}
{"id": "837707", "url": "https://cs.wikipedia.org/wiki?curid=837707", "title": "Kediet Ijill", "text": "Kediet Ijill\n\nKediet Ijill (též \"Kedia d'Idjil\" či \"Kediet ej Jill\", 915 m n. m.) je hora na plošině Adrar v západní Africe. Leží v severozápadní části Mauritánie na území regionu Tiris Zemmour nedaleko západosaharských hranic. Poblíž se nacházejí města Zouérat a Fderîck. Jedná se o nejvyšší horu Mauritánie. Masiv je bohatý na železnou rudu, která je zde těžena od roku 1962. Místní doly jsou s přístavem v Nuadhibú na pobřeží Atlantiku spojeny Mauritánskou železnicí.\n\n"}
{"id": "837714", "url": "https://cs.wikipedia.org/wiki?curid=837714", "title": "Castle na zabití", "text": "Castle na zabití\n\nCastle na zabití (v anglickém originále Castle) je americký kriminální televizní seriál o spisovateli Richardu Castleovi, který se díky tomu, že se zná se starostou, dostane k newyorské policii jako poradce, aby měl inspiraci pro své knihy. U případů spolupracuje s Kate Beckettovou, která nemá Castlea zrovna v oblibě. Vysílán byl od 9. března 2009 do 16. května 2016 na americké stanici ABC. V Česku seriál premiérově vysílaly v letech 2010–2017 stanice Prima a Prima Love.\n\nJsou rovněž vydávány romány, jejichž fiktivním autorem je Richard Castle. Knihy vycházejí i v České republice.\n\nDále v září 2011 vyšel v USA komiks, založený na předcházející sérii knih Richarda Castla o Dereku Stormovi - \"Deadly Storm\", který byl vydán nakladatelstvím Marvel Comics.\n\nBěhem roku 2012 vyšly v USA formou e-knih tři novely o Dereku Stormovi s názvy \"A Brewing Storm\", \"A Raging Storm\" a \"A Bloody Storm\".\n"}
{"id": "837716", "url": "https://cs.wikipedia.org/wiki?curid=837716", "title": "Speciální čarodějnický díl XIV", "text": "Speciální čarodějnický díl XIV\n\nSpeciální čarodějnický díl (neoficiálně \"Speciální čarodějnický díl XIV\") (anglicky \"Treehouse of Horror XIV\") je 1. díl 15. řady amerického animovaného seriálu \"Simpsonovi\". Premiéru v USA měl 2. listopadu 2003. Scénáře napsal John Swartzwelder.\n\nDíl je rozdělen na tři části: Smrt si říká Homer (\"Reaper Madness\"), Frinkenstein a Zastavte svět, chci se pobavit (\"Stop the World, I Want to Goof Off\").\nObjeví se Bart a Líza. Bart vypadá jako Charlie Brown a Líza jako Lucy van Pelt – postavy z amerického komiksu Peanuts. Navzájem si porovnávají své sladkosti z koledy. Líza má to nejlepší a Bart ji začne škrtit. Líza mu o hlavu rozbije vázu. Pak přijde Homer, vynadá jim a hodí po nich hořící poleno z krbu. Oni se mu však vyhnou a poleno spadne dědovi do klína. Ten začne celý hořet. Přijde Marge a všechny se snaží uklidnit. Homer toho ale nenechá, smotá Barta a Lízu do koberce a začne do nich bouchat baseballovou pálkou. Marge si tedy vezme brokovnici a Homera zastřelí. Poté se objeví Kang a Kodos ve své vesmírné lodi a stěžují si, že dávají dušičkový díl v listopadu.\n\nU dveří domu Simpsonových zazvoní smrtka. Jde si pro Barta. Bart začne utíkat a Homer smrťáka zabije svou kuželkářskou koulí. Svět se ocitl beze smrti. Mafie se snaží zabít Franka Práskače, ale on neumírá. Stejně tak Vočkův pokus o sebevraždu nevyjde. Homer jde z domu vyhodit kostru smrťáka do popelnice, ale zalíbí se mu jeho župan. Přijde domů, ale v tom se z jeho ruky stane kostra a v druhé ruce se mu objeví kosa. Stal se z něj nový smrťák. Jeho první obětí je Jasper. Ve škole Líza předvádí povolání svého otce. Časem toho ale začne Homer zneužívat ve svůj prospěch. Například na stadionu zabije mnoho lidí, jen aby získal lepší místa k sezení.\n\nRáno Homer vstává a na jeho seznamu se objeví jméno Marge Simpsonová a on ji zabije. Odnese její zabalené tělo na horu, kde si ji vezme bůh. Ještě předtím ho ale Homer požádá, aby ho zbavil břímě smrťáka a on mu vyhoví. Marge začne stoupat vzhůru, když v tom z ní spadne přikrývka a vyjde najevo, že je to Patty s přilepenými vlasy Marge. Homer začne utíkat na své předem připravené motorce a jeho únik se mu podaří.\n\nU Simpsonů zazvoní telefon. Zvedne ho Homer. Volají mu, že získal Nobelovu cenu. Pak vyjde najevo, že ta Nobelova cena je pro profesora Frinka. Líza mu to vyřídí. On však lituje, že u toho nemůže být jeho otec. Neměli spolu dobré vztahy. On byl dobrodružný člověk a osud svého syna neschvaloval. Teď ho má ve svém mrazáku a nyní se ho pokusí oživit. Povede se to. Část orgánů mu ale musel nahradit. Otec ale synovi vůbec neodpustil. Vydá se do města a začne brát orgány živým lidem. Nedovi vezme žaludek a srdce, Seymourovi páteř, Komiksákovi zadek a i mnoho dalších obyvatel města okradl o jejich orgány. Ve městě ho vyhledá Líza a řekne mu, aby odletěl do Stockholmu na předávání Nobelovy ceny za fyziku jeho synovi. Synovi odpustí, pak ale začne lidem v publiku krást jejich mozky. Všichni začnou utíkat. Profesor Frink ho zneškodní kopancem do rozkroku.\n\nBart a Milhouse najdou ve starém komiksu inzerát nabízející kouzelné hodinky. Za 4 týdny dorazí. Jedním stiskem dokáží čas zastavit a druhým ho znovu spustit. Můžou si dělat, co chtějí. Začnou po městě tropit neplechu. Předměty mizí, kalhoty padají dolů, prsty se ocitají v nosech a starosta města je opakovaně ponižován. Je svolána schůze, kde oba zase tropí neplechu. Starosta ale nechal na zem rozsypat ultrafialový prášek. Zhasne světlo a všichni zjistí, že to vše mají na svědomí Bart a Milhouse. Obyvatelé se rozhodnou je zabít a začnou je pronásledovat po městě. Na poslední chvíli zastaví čas, hodinky ale spadnou na zem a rozbijí se. Začnou si toho užívat. Časem je to ale přestane bavit. Začnou číst knihu, podle které se naučí opravovat hodinky za 8 hodin. Za 15 let ji konečně dočtou a hodinky spraví. Ve městě hledají obětního beránka. Vyberou Martina. Po spuštění času ho obyvatelé umlátí. Bart poté dá stopky Líze. Ta chce vyzkoušet, co udělá druhé tlačítko. Nastane chaos a pak se Simpsonovi dále proměňují.\n"}
{"id": "837723", "url": "https://cs.wikipedia.org/wiki?curid=837723", "title": "Rudolf Hegenbart", "text": "Rudolf Hegenbart\n\nRudolf Hegenbart (* 11. září 1935 Praha) je bývalý český a československý politik Komunistické strany Československa, za normalizace místopředseda vlády České socialistické republiky a předseda České komise pro vědeckotechnický a investiční rozvoj.\n\nV roce 1955 se vyučil strojním zámečníkem. Pracoval pak v této profesi v podniku \"Žďas\" Žďár nad Sázavou, kde později postoupil na pozici technického pracovníka. V letech 1962–1965 byl v této průmyslové firmě předsedou závodního výboru KSČ. V letech 1968–1969 vystudoval Vysokou školu ÚV KSČ v Praze a roku 1969 nastoupil do aparátu Ústředního výboru Komunistické strany Československa jako politický pracovník. Později byl tajemníkem pro ideologickou práci OV KSČ a roku 1979 se stal vedoucím tajemníkem Okresního výboru KSČ ve Žďáru nad Sázavou. V období let 1979–1982 zastával post vedoucího oddělení stranické práce a průmyslu na Krajském výboru KSČ pro Jihomoravský kraj. Mezi roky 1982 a 1986 působil jako vedoucí tajemník Okresního výboru KSČ Gottwaldov. Jeho politická kariéra vyvrcholila koncem 80. let. V roce 1986 nastoupil na funkci zástupce vedoucího ekonomického oddělení ÚV KSČ. Byl mu udělen Řád práce a Vyznamenání Za vynikající práci. Tento post zastával do roku 1987. Dne 15. července 1988 se stal vedoucím oddělení státní administrativy (takzvané „13. oddělení“) ÚV KSČ, přičemž za člena ÚV KSČ byl kooptován 9. dubna 1988.\n\nV březnu květnu 1987 byl jmenován členem české vlády Ladislava Adamce jako její místopředseda. Vládní funkci si udržel do dubna 1988. Kromě toho byl ve stejném období i předsedou České komise pro vědeckotechnický a investiční rozvoj.\n\nPo Sametové revoluci (1989) žil z invalidního důchodu a posléze odešel do předčasného starobního důchodu. Odmítal četné spekulace o svém podílu na těchto událostech. Věnoval se historii Ždárska a obce Cikháj a na toto téma publikoval.\n\n\n"}
{"id": "837725", "url": "https://cs.wikipedia.org/wiki?curid=837725", "title": "Jaroslav Vávra (ministr)", "text": "Jaroslav Vávra (ministr)\n\nJaroslav Vávra (* 11. dubna 1935 Přečkovice) byl český a československý politik Komunistické strany Československa, za normalizace ministr stavebnictví České socialistické republiky.\n\nV roce 1959 dokončil Střední průmyslovou školu stavební. Do roku 1970 pracoval jako stavbyvedoucí a investiční technik v podnicích Pozemní stavby Gottwaldov, Ostrava a Bruntál a v podniku Ostravsko-karvinské doly. V období let 1970-1982 působil jako ředitel Okresního stavebního podniku Bruntál a roku 1982 se stal ředitelem odboru investiční politiky na českém ministerstvu stavebnictví. V roce 1983 nastoupil do funkce náměstka předsedy České plánovací komise. V letech 1977-1981 vystudoval při zaměstnání Vysoké učení technické v Brně (stavební fakulta). Byl členem OV KSČ a předsedou OV Svazu československo-sovětského přátelství. Bylo mu uděleno Vyznamenání Za vynikající práci.\n\nV březnu květnu 1987 byl jmenován členem české vlády Ladislava Adamce jako ministr stavebnictví a výstavby. Vládní funkci si udržel do prosince 1989.\n\n"}
{"id": "837734", "url": "https://cs.wikipedia.org/wiki?curid=837734", "title": "Karel Juliš", "text": "Karel Juliš\n\nKarel Juliš (10. listopadu 1929 Praha – 22. července 2019) byl český a československý vysokoškolský pedagog, odborník na mechaniku, člen Československé akademie věd a politik Komunistické strany Československa, za normalizace ministr školství, mládeže a tělovýchovy České socialistické republiky, československý ministr hutnictví, strojírenství a elektrotechniky, místopředseda vlády Československa a předseda Státní komise pro vědeckotechnický a investiční rozvoj.\n\nPocházel z úřednické rodiny. V roce 1949 dokončil gymnázium, v letech 1949-1953 vystudoval ČVUT Praha. V letech 1953-1982 pracoval v Státním výzkumném ústavu pro stavbu strojů v Běchovicích, později zde zastával funkci vedoucího výzkumu a zástupce ředitele, od roku 1971 ředitele. Současně na ČVUT vedl katedru mechaniky. Do roku 1986 byl děkanem strojní fakulty ČVUT. V roce 1987 se stal ředitelem Ústavu teoretické a aplikované mechaniky Československé akademie věd. Koncem 80. let byl místopředsedou ČSAV a předsedou \"České komise pro vědecké hodnosti\". Od roku 1965 byl členem komunistické strany. XVII. sjezd KSČ v roce 1986 ho zvolil kandidátem Ústředního výboru KSČ. Zasedal v národohospodářské komisi ÚV KSČ. Byla mu udělena státní cena Klementa Gottwalda, Vyznamenání Za vynikající práci a Vyznamenání Za zásluhy o výstavbu. Publikoval odborné práce z oboru mechaniky a vyvažování rotorů.\n\nV květnu 1987 byl jmenován členem české vlády Ladislava Adamce jako ministr školství, mládeže a tělovýchovy. \n\nV roce 1987 udělil cenu ministra školství za studijní průměr 1,0 v průběhu celého vysokoškolského studia nynějšímu prof. Ing. Josefu Štětinovi, Ph.D.\n\nKarel Juliš funkci ministra školství zastával do října 1988. Pak přešel do československé vlády, kde v období říjen 1988 – červen 1989 zastával funkci ministra hutnictví, strojírenství a elektrotechniky ve federální vládě Ladislava Adamce. Od června 1989 do prosince 1989 byl potom ve vládě jako předseda Státní komise pro vědeckotechnický a investiční rozvoj. Od října 1988 do prosince 1989 byl zároveň místopředsedou této vlády.\n\n"}
{"id": "837740", "url": "https://cs.wikipedia.org/wiki?curid=837740", "title": "Jana Synková (politička)", "text": "Jana Synková (politička)\n\nJana Synková (* 26. června 1931 Praha) byla česká a československá lékařka, vysokoškolská pedagožka a politička Komunistické strany Československa, za normalizace ministryně školství, mládeže a tělovýchovy České socialistické republiky.\n\nPocházela z úřednické rodiny. Maturovala na reálném gymnáziu a pak vystudovala Fakultu dětského lékařství Univerzity Karlovy. Od roku 1958 nastoupila jako sekundářka do OÚNZ Kolín, později pracovala v Hygienické stanici hlavního města Prahy. Roku 1964 se stala odbornou asistentkou na domovské Fakultě dětského lékařství Univerzity Karlovy, kde se postupně stala docentkou, profesorkou, vedoucí katedry a proděkankou. Byla prorektorkou Univerzity Karlovy. V roce 1988 se stala náměstkyní českého ministra školství. Bylo jí uděleno Vyznamenání Za zásluhy o výstavbu. Angažovala se v KSČ a ve veřejných organizacích. Působila jako soudkyně z lidu.\nV říjnu 1988 byla jmenována členkou české vlády Františka Pitry jako ministryně školství, mládeže a tělovýchovy. Vládní funkci si udržela do prosince 1989.\n\n"}
{"id": "837745", "url": "https://cs.wikipedia.org/wiki?curid=837745", "title": "Jaroslav Boček (politik)", "text": "Jaroslav Boček (politik)\n\nJaroslav Boček (* 27. dubna 1934 Vítkovice) byl český a československý lesní inženýr a politik KSČ, za normalizace ministr lesního a vodního hospodářství České socialistické republiky.\n\nPocházel z dělnické rodiny. Maturoval na gymnáziu a pak vystudoval lesnickou fakultu Vysoké školy zemědělské v Brně. Následujících devatenáct let působil na různých pozicích v lesním hospodářství. Pracoval jako technik pro \"Lesní závod Rájec nad Svitavou\", technik a provozní inspektor v \"Lesním závodu Pozořice\" nebo ředitelem závodu a vedoucím útvaru podnikového ředitelství \"Jihomoravských státních lesů Brno\". V období let 1976-1981 byl ředitelem odboru českého ministerstva lesního a vodního hospodářství. V roce 1981 se stal ředitelem Jihomoravských státních lesů v Brně. Angažoval se na různých úrovních v KSČ, v níž zastával funkci člena zemědělské komise Okresního výboru KSČ a kandidáta Okresního výboru KSČ. K roku 1988 se uvádí jako člen Krajského výboru KSČ pro Jihomoravský kraj, kde zasedal v zemědělské komisi. Udržel si i kontakt s akademickou sférou, byl členem vědecké rady školy zemědělské v Brně. Bylo mu uděleno Vyznamenání Za vynikající práci.\n\nV říjnu 1988 byl jmenován členem české vlády Františka Pitry a Petra Pitharta jako ministr lesního a vodního hospodářství. Vládní funkci si udržel do konce funkčního období vlády, tedy do června 1990.\n\n"}
{"id": "837746", "url": "https://cs.wikipedia.org/wiki?curid=837746", "title": "Marťanská univerzita", "text": "Marťanská univerzita\n\nMarťanská univerzita (anglický název: \"Mars University\") je jedenáctá epizoda první série seriálu \"Futurama\". Poprvé byla vysílána 3. října 1999 stanicí FOX. Epizoda je parodie na film Titanic z roku 1997.\n\nPosádka Planet Express má doručit zásilku na pracoviště profesora Farnswortha a to na Marťanskou univerzitu. Bender navštíví svou bývalou robokolej, kde po něm chtějí, aby jim ukázal jak vypadá pravý studentský život. Ten to s radostí přijme a hned vyvolají na škole velký rozruch, který skončí podmínečným propuštěným všech členů robokoleje.\n\nFry se dozví, že o univerzitách z 20. století se povídá, že to byly jen jakési „drahé jesle“ a přihlásí se tam. Při zápisu předmětů si zvolí předmět Matematické modely kvantových neutrinových poli, což profesora nepotěší protože neumí učit. Později se jeho spolubydlícím stane opičák s kloboučkem, který ho dělá vysoce inteligentním. Za chvíli se začnou nesnášet. Opičákem s klobouček pro profesora moc znamená a proto si na něj dává pozor. Při testu o historii 20. století, ale bohužel uteče. Profesor, Fry a Leela ho začnou prohledat džunglí až se dostanou k vodopádům, kde se na provazu tak tak drží. Opičák pád přežije. Nakonec se rozhodne, že nechce být vysoce inteligentní opici, ale stačí mu pouze průměrná inteligence a studium na ekonomické fakultě.\n"}
{"id": "837750", "url": "https://cs.wikipedia.org/wiki?curid=837750", "title": "Seznam řek v Bulharsku", "text": "Seznam řek v Bulharsku\n\nSeznam řek v Bulharsku (bulharsky řeka ) obsahuje řeky, které mají na území Bulharska délku 100 km a více a také některé kratší.\n"}
{"id": "837751", "url": "https://cs.wikipedia.org/wiki?curid=837751", "title": "Karel Erbes", "text": "Karel Erbes\n\nKarel Erbes (* 29. května 1935 Polička) byl český a československý politik KSČ, za normalizace ministr obchodu a cestovního ruchu České socialistické republiky.\n\nPocházel z dělnické rodiny. Vychodil základní školu a maturoval na gymnáziu. Absolvoval Vojenskou akademii A. Zápotockého v Brně a postgraduální studium na Vysoké škole ÚV KSČ v Praze. Členem KSČ byl od roku 1955. V letech 1958-1976 byl zaměstnancem podniku \"Adast Polička\", kde vystřídal několik postů (technolog, konstruktér, výrobně technický náměstek ředitele). Roku 1971 se stal ředitelem této firmy. V období let 1976-1978 zastával post vedoucího oddělení stranické práce v průmyslu při Krajském výboru KSČ pro Východočeský kraj a následně v letech 1978-1984 tajemníka pro stranickou práci v průmyslu. V období let 1984-1985 byl zástupcem vedoucího oddělení stranické práce v průmyslu při Ústředním výboru Komunistické strany Československa. Roku 1985 se stal vedoucím oddělení stranické práce v průmyslu, dopravě, stavebnictví a obchodu. XVII. sjezd KSČ v roce 1986 ho zvolil členem Ústředního výboru Komunistické strany Československa. Byl mu udělen Řád práce a Vyznamenání Za zásluhy o výstavbu.\nV březnu 1989 byl jmenován členem české vlády Josefa Korčáka, Ladislava Adamce a Františka Pitry jako ministr obchodu a cestovního ruchu. Na postu setrval do prosince 1989.\n\n"}
{"id": "837756", "url": "https://cs.wikipedia.org/wiki?curid=837756", "title": "Václav Jireček", "text": "Václav Jireček\n\nVáclav Jireček (* 28. dubna 1933 Dolní Sloupnice) byl český a československý politik KSČ, za normalizace poslanec České národní rady a ministr vnitra a životního prostředí České socialistické republiky.\n\nPocházel z malozemědělské rodiny. Vychodil základní školu a vyučil se strojním zámečníkem. V roce 1951 po vyučení nastoupil do podniku \"Východočeské papírny Lanškroun\". Zde pracoval jako zámečník, později coby kreslič a konstruktér. Členem KSČ byl od roku 1955. V období let 1958-1961 řídil závod Lomnice nad Popelkou. Po dva roky pak pracoval pro \"PZO Kovo\" a následně se stal zaměstnancem podniku \"Technolen Lomnice nad Popelkou\". Zde působil po několik let jako ekonom a vedoucí nákupu a později jako ředitel podniku. V roce 1973 se stal tajemníkem Okresního výboru KSČ Semily pro stranickou práci v průmyslu. V roce 1980 nastoupil na post vedoucího tajemníka Okresního výboru KSČ Hradec Králové. V této době absolvoval Vysokou školu ÚV KSČ v Praze. V roce 1985 se stal předsedou Krajského národního výboru pro Východočeský kraj. Zasedal v předsednictvu Krajského výboru KSČ. V roce 1977 získal Vyznamenání Za vynikající práci a roku 1983 Vyznamenání Za zásluhy o výstavbu.\nV dubnu 1988 byl jmenován členem české vlády Ladislava Adamce a Františka Pitry jako ministr vnitra a životního prostředí. Na postu setrval do prosince 1989.\n\nVe volbách roku 1986 byl zvolen poslancem České národní rady. Po sametové revoluci se počátkem února 1990 vzdal mandátu v rámci procesu kooptace do ČNR.\n\n"}
{"id": "837757", "url": "https://cs.wikipedia.org/wiki?curid=837757", "title": "The Rescues", "text": "The Rescues\n\nThe Rescues je americká rocková skupina pocházející z Los Angeles, která byla založena v roce 2008. Jejich hudební styl může být označen za indie pop/rock a je pozoruhodný tím, že používají 4 vokální soulad (tzn. že všichni 4 členové skupiny zpívají a hrají na vícero instrumentů).\n\nSkupina \"The Rescues\" byla založena v roce 2008 zpěváky/skladateli a multiinstrumentalisty Kyler England, Robem Gilesem, Adrianne Gonzalez a Gabrielem Mannem, kteří se potkali na turné zpěváků-skladatelů v Los Angeles. I když všichni členové zažili individuální úspěch před tím, než kapelu založili, tak se skupina ukázala být lepší volbou, než jejich individuální kariéry. Skupina je občas popisována jako \"Indie Supergroup\" (Indie super skupina). Hudba skupiny The Rescues byla již mnohokrát použita v televizních seriálech, například One Tree Hill, Private Practice, Prolhané krásky a Chirurgové (posledně jmenovaný použil již 5 skladeb skupiny, mezi ně patří skladba “Break Me Out\".). Krom toho, že byly skladby užity v televizních seriálech, mnoho z nich vyhrálo a dosáhlo čestných uznání v soutěžích textařů, mezi které patří například USA Songwriting Competition, John Lennon Songwriting Contest a International Songwriting Competition.\n\nAdrianne Gonzalez vyhrála cenu Overall Grand Prize v roce 1999 v klání USA Songwriting Competition. Gabriel Mann vyhrál cenu Overall Grand Prize v roce 2002 v soutěži USA Songwriting Competition. Kyler England vyhrála první cenu v kategorii country v roce 2010 v soutěži USA Songwriting Competition. Svoji první nahrávku, eponymní EP se 4 skladbami, vydali v březnu 2010. V červnu 2010 vydali LP pojmenované \"Let Loose The Horses\", které získalo pozornost a uznání nejrůznějších online blogů a profesionálních kritiků. Díky tomu se v červenci roku 2010 dostali na seznam \"Najdi je první\" prodejního řetězce Best Buy. \n\nDebutové album skupiny, které vydali v listopadu roku 2008. Všechny skladby napsali Kyler England, Adrianne Gonzales a Gabriel Mann, až na skladbu \"Your Love\", která je původně od skupiny The Outfield.\n\n\nVyšlo v březnu roku 2010. Všechny skladby napsala skupina společně.\n\nVydáno v červnu 2010. Na všech skladbách se podílela pouze skupina The Rescues: Kyler England, Rob Giles, Adrianne Gonzalez & Gabriel Mann.\n\n\n(Všichni členové zpívají a zároveň hrají na různé instrumenty)\n\n"}
{"id": "837758", "url": "https://cs.wikipedia.org/wiki?curid=837758", "title": "Kehra", "text": "Kehra\n\nKehra (německy \"Kedder\") je estonské město v kraji Harjumaa. Do roku 2002 mělo vlastní statut a samosprávu, pak bylo sloučeno s okolní obcí Anija a stalo se jejím správním centrem.\n\nOblast Kehry obývají lidé podle archeologických nálezů již tisíce let, na samotném území města je doloženo vesnické osídlení z přelomu 1. a 2. tisíciletí našeho letopočtu. Historicky zmiňuje Kehru poprvé Dánská kniha počtů v roce 1241 pod jménem \"Kether\", resp. \"Kethera\"; nejspíše se jednalo o osídlení zejména na místě dnešní vesnice Kehra, nacházející se severně od města, a navazující severní části města, zvané \"Vana-asula\" („Stará osada“).\n\nVesnice se několikrát téměř vylidnila během válek a morových epidemií, ale vždy znovu postupně narostla do stejného rozsahu deseti až dvaceti usedlostí. Změnu ve struktuře osídlení přineslo založení nového panského sídla kolem roku 1630, kterému musel ustoupit vodní mlýn, doložený již od 14. století, a které zabralo pozemky několika usedlostí, ovšem celková velikost sídla se tím příliš nezměnila.\n\nVýrazné změny přinesl až rok 1870, kdy území vesnice protla železniční trať z Tallinnu do Petrohradu. Snadná dostupnost a malebné břehy hojně vodnaté Jägaly proměnily Kehru ve vyhledávanou rekreační oblast, v níž přibývalo chat a nájemních domků.\n\nRevoluce roku 1905 Kehru nepoznamenala. Zatímco všechna panská sídla v okolí byla vydrancována, nebo dokonce vypálena, Kehře se rozvášněný proletariát vyhnul. Historici to přičítají osobnosti tehdejší majitelky panství Marie von Ullrich, která byla známa jak svobodomyslností, tak dobrým zacházením s místními rolníky.\n\nRoku 1919 se u Kehry odehrála průlomová bitva Estonské osvobozenecké války, v níž se estonským silám podařilo zastavit postup bolševiků na Tallinn útokem obrněného vlaku z Kehry na Vikipalu a přejít do protiofenzívy, která se zastavila až u Petrohradu.\n\nZásadním přelomem v rozvoji Kehry se stalo vybudování celulózky v letech 1936–1938. Souběžně s jejím uvedením do provozu vyrostla v Kehře sídliště pro tovární dělníky a začalo přibývat souvisících služeb a provozů. Kehra se postupně proměňovala z letoviska v průmyslové městečko. Tento vývoj na několik let přerušila sovětská okupace a válečné události — sověti celulózku v roce 1941 vyhodili do povětří, když ustupovali před blížící se německou armádou. Během následné německé okupace byla celulózka v roce 1943 uvedena znovu do provozu, a tak ji převzali po obnovení sovětské okupace též sověti. Předválečné úrovně výroby bylo dosaženo až v roce 1954, ale pak následovalo rozšíření výroby o několik papírenských provozů a celková modernizace podniku, který byl pro svou významnost zařazen pod přímou správu Moskvy. Ruku v ruce s tímto růstem však sílila rusifikace, kdy sovětské úřady postupně doplňovaly pracovní sílu přímým dovozem průmyslového proletariátu z Ruska.\n\n"}
{"id": "837762", "url": "https://cs.wikipedia.org/wiki?curid=837762", "title": "Nenásilná komunikace", "text": "Nenásilná komunikace\n\nNenásilná komunikace ( \"Non-violent communication\") je proces komunikace vyvinutý Marshallem Rosenbergem v šedesátých letech dvacátého století. Nenásilná komunikace zahrnuje pozorování bez hodnocení, poznání pocitů, poznání potřeb, které jsou za pocity ukryté, a nenásilné vyjádření svých potřeb.\n\nNenásilná komunikace je založena na domněnce, že všichni lidé jsou schopni soucítění a uchylují se k násilí, jen pokud neznají jiné prostředky, jak si vyplnit své potřeby. V procesu nenásilné komunikace člověk identifikuje své potřeby, potřeby druhých a pocity, které jsou s těmito potřebami spojené. Pokud se podaří tyto potřeby vyjádřit, může mezi těmito jedinci zavládnout harmonie.\n\nTrénink nenásilné komunikace vychází z Rosenbergova hledání cesty, jak rozšířit mezi lidi schopnost vytvářet mírová řešení. Nenásilná komunikace vychází z práce, kterou dělal s veřejnoprávními aktivisty na počátku šedesátých let. Během této doby pomáhal Rosenberg při vyjednáváních mezi bouřícími se studenty a zástupci univerzit.\n\nNejdříve pozorovat, zjistit co se děje, co je spouštěčem mé reakce.\n\nPojmenovat tyto svoje pocity. Verbalizovat svoji emoci „Cítím podrážděnost.“ tím získáváme nad svými emocemi kontrolu.\n\nPojmenovat co potřebuji v dané situaci „…, protože potřebuji spolupráci ve vytváření pěkného domova, a také potřebuji klid a odpočinek, když se vracím domů unavená.“\n\nVyjádření potřeby nestačí. „Byl bys ochotný tři dny v týdnu umývat nádobí?“\n\n\n"}
{"id": "837765", "url": "https://cs.wikipedia.org/wiki?curid=837765", "title": "Urtikárie", "text": "Urtikárie\n\nUrtikárie (kopřivka, urticaria, z latinského \"urtica\" - kopřiva) je druh kožního onemocnění, projevující se vystouplou svědivou zarudlou vyrážkou. Často je vyvolána alergickou reakcí, přesto je známo i mnoho nealergenních příčin. Většina případů kopřivky trvajících méně než šest týdnů (akutní urtikárie) je spuštěna alergickou reakcí. Případy trvající déle než šest týdnů (chronická urtikárie) jsou zřídkakdy vyvolány alergií.\n\nLéčí se antihistaminiky, ve výjimečných případech kortikosteroidy. V lehčích případech je možné použít i živočišné uhlí.\n\nU většiny pacientů trpících chronickou urtikárií je původ nemoci nezjištěný (idiopatický). U cca 30-40% procent takto nemocných je kopřivka vyvolána autoimunní reakcí. Akutní virové onemocnění je dalším běžným původcem akutní urtikárie (virový exantém (vyrážka)). Mezi méně časté příčiny kopřivky patří tření, tlak, teplotní extrémy, cvičení a sluneční světlo. Může ji zapříčinit vyšší množství (~5mg a více) kyseliny benzoové v těle.\n\nKromě akutní a chronické se kopřivka dělí na druhy podle svých příčin.\n"}
{"id": "837766", "url": "https://cs.wikipedia.org/wiki?curid=837766", "title": "Kung Fu Panda 2", "text": "Kung Fu Panda 2\n\nKung Fu Panda 2 je volným pokračováním úspěšného animovaného filmu Kung Fu Panda z roku 2008. Jedná se o 3D film, režie se ujala Jennifer Yuh. Jednotlivým postavám opět propůjčili hlas oblíbení herci, kteří si zopakovali svoje role z prvního dílu. Film měl většinou pozitivní kritiky chválící animaci, dialogy a vývoj postav. Opět se stal kasovním trhákem, celosvětově vydělal 665,7 miliónu dolarů. Film rovněž získal Cenu Akademie (Oscara) v kategorii Nejlepší celovečerní animovaný film.\n\nPřed Poem stojí nová výzva. Lord Šen (bílý páv) hodlá za pomoci svých vlčích sluhů a tajné zbraně (kanón) ovládnout Čínu a přitom zlikvidovat umění kung fu. Po a jeho Pětka (Tygřice, Opičák, Kudlanka, Zmije a Jeřáb) se tak musejí vydat do města Gongmen City, aby se postavili nelítostnému nepříteli. Po je přitom konfrontován s přízraky minulosti, Šenovi totiž před lety Věštkyně předpověděla porážku od \"černobílého bojovníka\" a Šen proto začal pronásledovat a likvidovat všechny pandy. Poovi rodiče se tehdy obětovali, aby odlákali pozornost Šenových bojovníků od ukrytého Poa.\n\nFilm je animovaný, následující přehled tedy uvádí, kdo v originále propůjčil hlas dané postavě.\n\nNásledující přehled uvádí, kdo kterou postavu namluvil v českém dabingu.\n"}
{"id": "837768", "url": "https://cs.wikipedia.org/wiki?curid=837768", "title": "Václav Bárta (1937)", "text": "Václav Bárta (1937)\n\nVáclav Bárta starší (* 28. září 1937 Hromnice u Plzně) je český režisér, autor, dramatik, básník, scenárista, zpěvák a skladatel. Jde o autora textu k pohádce \"Princezna ze mlejna\". Je otcem Václava „Noida“ Bárty, bývalého manžela Lucie Bílé.\n\nVíce informací se můžete dozvědět na:\n\n"}
{"id": "837771", "url": "https://cs.wikipedia.org/wiki?curid=837771", "title": "Sophie Milman", "text": "Sophie Milman\n\nSophie Milman (* 1983, Ufa, SSSR) je jazzová zpěvačka žijící v Kanadě. Pochází z někdejšího Sovětského svazu, odkud počátkem 90. let odešla s rodinou v rámci velké židovské emigrační vlny do Izraele, kde prožila většinu svého dětství v Haifě. V říjnu 2004 debutovala v Kanadě s albem \"Sophie Milman\", které mělo o dva roky později premiéru ve Spojených státech.\n\nStuduje obchod na univerzitě v Torontu a v roce 2008 získala cenu Juno Award za jazzové album roku za své album \"Make Someone Happy\".\n\nJe provdaná za právníka, pedagoga a hudebníka Caseyho Chicicka, který byl zároveň výkonným producentem jejích alb \"Make Someone Happy\" (2007) a \"Take Love Easy\" (2009).\n\n\n"}
{"id": "837773", "url": "https://cs.wikipedia.org/wiki?curid=837773", "title": "Serco", "text": "Serco\n\nSerco (Serco Group) je britská veřejná společnost s ústředím ve městě Hook ve hrabství Hampshire. Její podnikatelská činnost je velmi široká a sestává většinou z poskytování vládních služeb a veřejné správy (služeb, kterými je zmocnila vláda) – ty zahrnují vedení některých veřejných škol, nemocnic, školení řidičů, kontroly veřejné a soukromé pozemní a letecké dopravy, dále spravují vazební věznice a vězení, s několika vládami mají smlouvy na správu vojenské techniky a balistických jaderných zbraní. Další oblasti (ve zkratce): věda a výzkum (např. kryogenika), správa některých pozemních komunikací, práce pro ministerstvo vnitra Spojeného království a spravování balistického systému předčasného varování britské armády, stejně jako služby pro britské královské námořnictvo a letectvo; spravují četné věznice v Austrálii, letiště ve Spojených arabských emirátech, dodávají řídicí techniku a know-how pro železnice v Británii, Skotsku a Austrálii. Starají nejmodernější techniku od jaderných zbraní až po provozování několika skládek veřejného odpadu.\n\nSkupina Serco byla založena v roce 1929. Jejím současným CEO je Christopher Hyman. Její akcie figurují na londýnské burze.\n\nDeník \"The Guardian\" Serco nazval „pravděpodobně největší společností, o které jste nikdy neslyšeli“. Serco Group má cca 100 tisíc zaměstnanců v řadě zemích světa a její výnosy z roku 2011 činily 4,64 mld britských liber. Od roku 1994 do současnosti zaznamenala růst 1200 %.\n\n\n"}
{"id": "837774", "url": "https://cs.wikipedia.org/wiki?curid=837774", "title": "OpenMosix", "text": "OpenMosix\n\nopenMosix je v informatice označené pro modifikaci jádra Linuxu, která umožňovala vytvoření počítačového clusteru. Nadstavba openMosix přebírá kontrolu nad procesy například při použití systémového volání fork(), což umožňuje využití této technologie bez nutnosti úpravy zdrojového kódu. Díky tomu bylo možné snadno dosáhnout vyššího výkonu přesunutím nových procesů na ostatní volné počítače zapojené v clusteru. Nadstavba openMosix se skládala ze záplaty pro jádro operačního systému, obslužných programů, openMosix démona a OpenMosix kolektoru (sbírá z pracujících nodů data). V současné době není openMosix již dále vyvíjen.\n\nNástupcem openMosix je projekt LinuxPMI.\n\n"}
{"id": "837775", "url": "https://cs.wikipedia.org/wiki?curid=837775", "title": "Beowulf cluster", "text": "Beowulf cluster\n\nBeowulf cluster byl projekt, který začal v roce 1994 na pracovišti CESDIS (Center of Excellence in Space Data and Information Sciences), které je součástí Goardova centra vesmírných letů NASA. CESDIS bylo sponzorováno z projektu ESS (Earth and Space Sciences) k jehož úkolům patří i výzkum masivně paralelních počítačů. Thomas Sterling a Donald Becker, dva zaměstnanci CESDIS, od konce roku 1993 pracovali na návrhu paralelního počítače postaveného pouze z běžně dostupných (levných) komponent (Commodity of the Shelf; zkr. COTS) a volně šiřitelného softwaru. Výsledkem jejich snahy byl cluster (multipočítač) složený ze šestnácti PC s procesory 486DX4 propojených upraveným 10Mb „vícekanálovým“ Ethernetem — Fast Ethernet a ethernetové přepínače byly tehdy poměrně nákladnou záležitostí, proto Donald Becker přepsal ovladače Linuxového jádra tak, aby komunikace mezi jednotlivými nody mohla být rozložena do dvou a více ethernetových sítí. Stroj a s ním i celý projekt byly pojmenovány podle hrdiny anglosaského eposu ze šestého století: Beowulf.\n\nZpráva o úspěchu projektu se rychle rozšířila skrz NASA do akademických a vědeckých kruhů a projekt se nejen rozrůstal, ale získal i mnoho následovníků. Pro počítače tohoto druhu se vžilo označení „Beowulf Class Cluster Computer“. S nárůstem výkonu a schopností počítačů PC a operačního systému Linux, který na Beowulf clusterech dominuje (místo něj se v poslední době objevují i jiné systémy, jako FreeBSD) se odpovídajícím způsobem posunují i možnosti počítačů typu Beowulf a stávají se konkurencí pro malosériové superpočítače.\n\nKomunita kolem projektu Beowulf se neustále vyvíjí a podobně jako linuxová komunita sestává z volně organizované konfederace vědců a vývojářů, kteří se společně podílejí na dalším zlepšování a rozšiřování projektu. Každá organizace má vlastní požadavky na využití paralelních počítačů a proto se i Beowulf clustery liší od obrovských strojů s mnoha sty uzly postavených na nejvýkonnějších procesorech Pentium 4 nebo Alpha, určených pro nasazení pro nejnáročnější vědecké výpočty, až po několikauzlové stroje z „recyklovaných“ komponent, používané pro výuku paralelního programování a testovací účely. Důležitým faktorem pro současný rychlý nárůst výkonu počítačů typu Beowulf je především snižováním ceny a zvyšování dostupnosti vysokorychlostních síťových prvků, ale i zkvalitňování GNU softwaru, na kterém Beowulf stojí, a to nejen operačních systémů, ale i ostatních softwarových produktů – middleware pro zasílání zpráv a překladačů programovacích jazyků (hlavně C, C++ a Fortran).\n"}
{"id": "837778", "url": "https://cs.wikipedia.org/wiki?curid=837778", "title": "Unix domain socket", "text": "Unix domain socket\n\nUnix domain socket, česky \"unixový soket\", je v informatice prostředkem meziprocesové komunikace, jenž je charakterizován restrikcí na jednu instanci operačního systému (méně přesně na jeden počítač) a možností zajistit komunikaci v obou směrech. Tyto dvě vlastnosti, instrument unixového soketu odlišující od jiných typů interprocesní komunikace, vycházejí z jeho návrhu, který počítá se dvěma komunikačními kanály (jedním pro každý směr), ne však se síťovými identifikátory (jimiž jsou zpravidla IP adresy).\n\nNástroj lze použít ke komunikaci dvou procesů, nebo ke komunikaci dvou vláken jednoho procesu. Zajištění funkčnosti spadá do režie jádra operačního systému, přičemž rozhraní je zpřístupněno prostřednictvím systémových volání. Způsob obsluhy rozhraní komunikujícími stranami je podobný jako v případě síťových soketů. Jak z názvu prostředku vyplývá, unixový soket je příznačný pro unixové operační systémy.\n\nUnix domain socket se typicky používá pro komunikaci klient–server v rámci jednoho počítače, např. při komunikaci databázových aplikací s databázovým serverem (systémem řízení báze dat). Při programování jsou využívány knihovní funkce codice_1, codice_2, codice_3, codice_4.\n\n\n"}
{"id": "837780", "url": "https://cs.wikipedia.org/wiki?curid=837780", "title": "Jaroslav Vrábel", "text": "Jaroslav Vrábel\n\nJaroslav Vrábel (* 17. září 1971) je bývalý český fotbalista, obránce.\n\nV české lize hrál za SK Hradec Králové a Bohemians Praha. V lize nastoupil v 54 utkáních. Dále hrál za SK Chrudim a FK Spolana Neratovice. Od roku 2017 rozdává radost v klubu TJ SOKOL PŘEDBOJ.\nPřezdívka:Dědeček\n\n"}
{"id": "837784", "url": "https://cs.wikipedia.org/wiki?curid=837784", "title": "Alexandr Kajdanovskij", "text": "Alexandr Kajdanovskij\n\nAlexandr Kajdanovskij ( ; 23. července 1946 Rostov na Donu – 3. prosince 1995 Moskva) byl sovětský, respektive ruský herec, scenárista a režisér. Výrazné role ztvárnil ve filmech \"Svůj mezi cizími\" (1974), \"Osobní stráž\" (1979) a \"Stalker (1979)\".\n\nPřed počátkem herecké kariéry navštěvoval průmyslové učiliště, kde se vyučil svářečem. Namísto dělnické profese však v roce 1965 začal studovat herectví na Rostovské divadelní škole a následně také na Ščukinově Institutu v Moskvě. Ve filmu debutoval před absolutoriem v roce 1967, když si zahrál vedlejší roli „někoho“ ve snímku \"Таинственная стена\" (Záhadná zeď). Po dostudování roku 1969 začal působit jako divadelní herec a současně také účinkoval ve filmu. V letech 1969–1971 byl členem Státního akademického divadla Jevgenije Vachtangova a poté přešel do Moskevského uměleckého akademického divadla (MCHAT).\n\nV roce 1985 režíroval snímek podle vlastního scénáře \"Простая смерть\" (Jednoduchá smrt) na základě předlohy Tolstého románu \"Smrt Ivana Iljiče\", který byl promítán na Filmovém festivalu v Cannes 1987. V roce 1994 se stal na canneském festivalu členem mezinárodní poroty.\n\nBěhem života se čtyřikrát oženil. První manželství s Irinou Anatoljevnou Byčkovovou (Ирина Анатольевна Бычкова) trvalo v letech 1966–1975. Ze vztahu se narodila dcera Darja. Podruhé se oženil v roce 1975 s herečkou Jevgenijí Simonovovou (Евгения Симонова), s níž měl dceru Zoju. K rozvodu došlo po pěti letech. Třetí ženou se stala Natalija Sudakovová (Наталия Судакова), která přivedla na svět syna Andreje a poslední čtvrtou manželkou byla v roce 1995 herečka Ina Pivarsová (Инна Пиварс).\n\nZemřel 3. prosince 1995 na třetí infarkt myokardu v moskevském bytě.\n\n\n\n"}
{"id": "837786", "url": "https://cs.wikipedia.org/wiki?curid=837786", "title": "Dub černý", "text": "Dub černý\n\nDub černý (\"Quercus nigra\") je opadavý až poloopadavý strom až 30 metrů vysoký. Pochází z jihovýchodních oblasti USA, kde roste zejména na vlhkých stanovištích. V Česku je pěstován výjimečně.\n\nDub černý je opadavý až poloopadavý strom dorůstající výšky 20, řidčeji až 30 mterů. Koruna je okrouhlá, symetrická. Borka je šedavě černá, s mělkými nepravidelnými puklinami. Listy v domovině často vytrvávají na stromě do dalšího roku. Letorosty jsou tmavě hnědočervené, 1,5 až 2,5 mm tlusté, lysé. červenohnědé, vejcovité, Koncové pupeny jsou červenohnědé, 3 až 6,5 mm dlouhé, celé pýřité nebo v horní části hustě chlupaté. Listy jsou obkosníkovité nebo úzce obvejčité, řidčeji eliptické nebo vejčité, s 3 až 12 cm dlouhou a 1,5 až 6 cm širokou čepelí, na bázi klínovité až uťaté, řidčeji zaoblené, na vrcholu špičaté, zaoblené až tupé. Listy jsou celokrajné s jedinou osinkou na vrcholu nebo se 2 až 3 mělkými laloky v horní třetině čepele a s 2 až 5 osinkami, na líci lysé, na rubu lysé s výjimkou nepatrných chomáčků chlupů v paždí žilek. Řapíky jsou jen 2 až 9 mm dlouhé, lysé. Žaludy dozrávají 2. rokem, jsou široce vejcovité až kulovité, 9 až 18 mm dlouhé a stejně široké, do 1/4 až 1/3 kryté miskovitou číškou. Číška je z vnitřní strany stejnoměrně chlupatá, na vnějším povrchu pýřitá.\n\nDub černý je rozšířen v jihovýchodních oblastech USA. Typicky roste na vlhkých až mokrých stanovištích v nížinách a na říčních náplavech, vyskytuje se však na celé řadě různých biotopů s různými půdními typy, na pustých místech, písečných přesypech a svazích v nadmořských výškách do 450 metrů. Je to rychle rostoucí dřevina dožívající se stáří až 150 let.\n\nV oblastech společného výskytu se dub černý kříží s jinými duby ze sekce \"Lobatae\", zejména s dubem srpovitým (\"Quercus falcata\"), dubem marylandským (\"Q. marilandica\"), dubem vrbolistým (\"Q. phellos\"), dubem sametovým (\"Q. velutina\") a duby \"Q. incana\", \"Q. laevis\" či \"Q. shumardii.\"\n\nDub černý byl zaveden do Evropy v roce 1724. V Česku je pěstován jen vzácně. Je uváděn z Arboreta Žampach.\n\n"}
{"id": "837795", "url": "https://cs.wikipedia.org/wiki?curid=837795", "title": "Tomáš Urban", "text": "Tomáš Urban\n\nTomáš Urban (* 12. května 1968) je bývalý český fotbalový obránce.\n\nV československé a české lize hrál za SK Slavia Praha, FK Dukla Praha, Bohemians Praha, FK Jablonec, SK Hradec Králové a FK Viktoria Žižkov. V české a československé lize nastoupil ve 188 utkáních a dal 12 gólů. Dále nastoupil ve slovenské lize ve 12 utkáních za DAC Dunajská Streda. V evropských pohárech nastoupil ve 4 utkáních.\n\n"}
{"id": "837796", "url": "https://cs.wikipedia.org/wiki?curid=837796", "title": "Izrael na Letních olympijských hrách 2004", "text": "Izrael na Letních olympijských hrách 2004\n\nIzrael se účastnil Letní olympiády v Athénach. Zastupovalo ho 36 sportovců (20 mužů a 16 žen) ve 14 sportech.\n\n"}
{"id": "837798", "url": "https://cs.wikipedia.org/wiki?curid=837798", "title": "No Good (Start the Dance)", "text": "No Good (Start the Dance)\n\n\"No Good (Start the Dance)\" je skladba anglické elektronické skupiny The Prodigy vydaná jako sedmý singl dne 16. května 1994. Byl rovněž druhým singlem z alba \"Music for the Jilted Generation\". Singl dosáhl 4. místo v žebříčku UK Singles Chart a 7. místo v Norsku. Za rok 1994 se ve Spojeném království prodalo 235 000 kopií singlu. Existuje také drum and bassový remix, který vytvořil DJ SS. V létě 2010 se stal populárním nový remix propagovaný skupinou Swedish House Mafia.\n\n\n"}
{"id": "837799", "url": "https://cs.wikipedia.org/wiki?curid=837799", "title": "Izrael na Letních olympijských hrách 2000", "text": "Izrael na Letních olympijských hrách 2000\n\nIzrael se účastnil Letní olympiády v Sydney. Zastupovalo ho 39 sportovců (29 mužů a 10 žen) v 9 sportech.\n\n"}
{"id": "837802", "url": "https://cs.wikipedia.org/wiki?curid=837802", "title": "Izrael na Letních olympijských hrách 1996", "text": "Izrael na Letních olympijských hrách 1996\n\nIzrael se účastnil Letní olympiády v Atlantě. Zastupovalo ho 25 sportovců (18 mužů a 7 žen) v 10 sportech.\n\n"}
{"id": "837804", "url": "https://cs.wikipedia.org/wiki?curid=837804", "title": "Of Monsters and Men", "text": "Of Monsters and Men\n\nOf Monsters and Men je pětičlenná indie folk/indie pop skupina z Islandu založená roku 2010. Členové jsou Nanna Bryndís Hilmarsdóttir (zpěv/kytara), Ragnar \"Raggi\" Þórhallsson (zpěv/kytara), Brynjar Leifsson (kytara), Arnar Rósenkranz Hilmarsson (bubny) a Kristján Páll Kristjánsson (basa).\nBěhem turné v roce 2012 se ke skupině přidala hráčka na trumpetu Ragnhildur Gunnarsdóttir.\n\nSkupina má několik alb mezi které patří například My Head Is an Animal (září 2011) a nebo CD s rozšířenými nahrávkami Into the Woods (prosinec 2011).\nPíseň z alba My Head Is an Animal jménem Dirty Paws je na soundtracku k filmu Walter Mitty a jeho tajný život z roku 2013, režie a titulní role Ben Stiller.\n\nSkupina má několik úspěšných singlů: Little Talks, Dirty Paws, Mountain Sound a další.\n\n\n"}
{"id": "837808", "url": "https://cs.wikipedia.org/wiki?curid=837808", "title": "Diacetyl", "text": "Diacetyl\n\nDiacetyl, systematickým názvem butandion, respektive butan-2,3-dion, je přirozený vedlejší produkt kvašení. Jedná se o vicinální diketon s vzorcem CHO. Přirozeně se vyskytuje v alkoholických nápojích a také v másle, u kterého spolu s acetoinem vytváří jeho charakteristickou chuť. Proto je také používán jako umělá máslová příchuť v margarínech, kde bývá jeho společníkem beta-karoten přidávaný pro dosažení žluté barvy.\n\nZdravotním problémem může být dlouhodobé vdechování diacetylových výparů, na což upozorňuje i Národní ústav pro bezpečnost a ochranu zdraví při práci ve Spojených státech amerických. Byly dokumentovány případy, kdy se u jinak zdravých pracovníků v továrnách na praženou kukuřici objevila konstriktivní bronchiolitida, závažné onemocnění, které lze napravit pouze transplantací plic.\n\nZ hlediska koncového zákazníka připravujícího zakoupené kukuřicové pukance v mikrovlnné troubě byl diacetyl dlouho pokládán za bezpečný. V roce 2012 ovšem vysoudil Wayne Watson z Denveru, u kterého se konstriktivní bronchiolitida objevila následkem mnohaletého připravování kukuřičných pukanců v mikrovlnné troubě, náhrady ve výši 7,27 milionů dolarů. Podle názoru soudu měl výrobce polotovaru zákazníky před tímto nebezpečím varovat.\n\nV Evropské unii je užívání diacetylu jako příchuti legální, Evropský úřad pro bezpečnost potravin ovšem v roce 2007 pracoval na studii, na základě které se plánoval rozhodnout, zda přístup k diacetylu nezměnit.\n\nV roce 2012 se objevila studie, podle které je možné, že diacetyl podporuje rozvoj Alzheimerovy choroby. Evropská komise požádala Evropský úřad pro bezpečnost potravin o stanovisko k této studii a ten v roce 2013 konstatoval, že studie obsahuje metodická pochybení a je tedy neprůkazná.\n"}
{"id": "837810", "url": "https://cs.wikipedia.org/wiki?curid=837810", "title": "Izrael na Letních olympijských hrách 1992", "text": "Izrael na Letních olympijských hrách 1992\n\nIzrael se účastnil Letní olympiády v Barceloně. Zastupovalo ho 30 sportovců (25 mužů a 5 žen) v 10 sportech.\n\n"}
{"id": "837815", "url": "https://cs.wikipedia.org/wiki?curid=837815", "title": "Eurocopter EC 725", "text": "Eurocopter EC 725\n\nEurocopter EC 725 Caracal je středně těžký dvoumotorový transportní vrtulník se pětilistým nosným a čtyřlistým vyrovnávacím rotorem. Byl vyvinut společností Eurocopter na základě civilního modelu Eurocopter EC 225 Super Puma a pokračuje tak ve vývojové linii započaté typem Eurocopter Puma v 60. letech. Oproti svým předchůdcům má větší užitečné zatížení, rychlost i dolet. První prototyp vzlétl v roce 2000. Nyní je typ Caracal provozován v 10 státech.\n\nStroj byl vyvinut jako moderní náhrada osvědčených vrtulníků Puma a Super Puma. Za základ nového typu byl použit civilní model EC 225, který je moderním derivátem typové řady Super Puma. Osvědčené prvky starších modelů byly ponechány, ovšem moderní je například pohonný systém a veškerá avionika, včetně tzv. skleněného kokpitu. Prototyp Caracalu byl zalétán 27. listopadu 2000.\n\n\n\n\n"}
{"id": "837816", "url": "https://cs.wikipedia.org/wiki?curid=837816", "title": "Vachtangovovo divadlo", "text": "Vachtangovovo divadlo\n\nVachtangovovo divadlo ( ) je divadlo sídlící v Moskvě, hlavním městě Ruska.\n\nZaloženo bylo v roce 1921 ruským režisérem Jevgenijem Vachtangovem jako jedna ze studiových scén Moskevského akademického uměleckého divadla (MCHAT). Do roku 1926 neslo název „Třetí studio“. Čtyři roky po úmrti Vachtangova (1883–1922) získalo jméno režiséra.\n\nNejznámější se stalo Vachtangovovo nastudování divadelní hry italského dramatika Carla Gozziho \"Princezna Turandot\". Scéna měla inscenaci na repertoáru několik desetiletí a celkově odehrála na 1 500 repríz.\n\n"}
{"id": "837820", "url": "https://cs.wikipedia.org/wiki?curid=837820", "title": "Luxorský masakr", "text": "Luxorský masakr\n\nLuxorský masakr byl teroristický útok provedený 17. listopadu 1997 v archeologické lokalitě Dér el-Bahrí nedaleko egyptského Luxoru. Při útoku přišlo o život 62 lidí, přičemž z velké části se jednalo o zahraniční turisty.\n\nÚtok byl uskutečněn na popud exilových vůdců egyptské islamistické organizace Al-Gama'a al-Islamiyya, která chtěla tímto krokem zničit egyptskou ekonomiku a vyprovokovat vládu k represím, které by zvýšily podporu protivládních sil. Nicméně výsledkem tohoto útoku bylo uzavření příměří mezi vládou a islamisty.\n\nDér el-Bahrí je jednou z nejnavštěvovanějších egyptských lokalit. Nachází se zde pozoruhodný zádušní chrám královny Hatšepsut, známý též jako Džeser-Džeseru.\n\nV brzkých dopoledních hodinách zde teroristé z islamistické skupiny zavraždili 62 lidí. Na útoku se podílelo šest útočníků převlečených za ochranku, kteří byli vyzbrojeni automatickými zbraněmi a mačetami. Do chrámu královny Hatšepsut vstoupili přibližně v 8:45. Turisté, kteří se zde právě nacházeli, byli obklíčeni a po dobu zhruba čtyřiceti pěti minut byli postupně zabíjeni. Během tohoto útoku bylo mnoho obětí, především žen, zohaveno mačetami. Útočníci poté unesli autobus, avšak následně s ním narazili na stanoviště turistické policie a armády. Během přestřelky byl jeden terorista zraněn a zbytek utekl do hor. Jejich těla byla následně nalezena v jeskyni, kde teroristé zřejmě spáchali hromadnou sebevraždu.\n\nCelkem bylo zavražděno 62 osob. Čtyři z nich byli Egypťané; tři policisté a průvodce. Zbylých 58 osob byli zahraniční turisté - 36 Švýcarů, 10 Japonců, 6 Britů, 4 Němci a 2 Kolumbijci.\n\nPo incidentu odvolal egyptský prezident Husní Mubárak ministra vnitra generála Hassana el-Alfiho a nahradil ho generálem Habibem el-Adlym.\n\nÚtok se negativně podepsal na samotném cestovním ruchu. Počty turistů se snížily nejen v samotném Luxoru, ale i v celém Egyptě. Své mnohé příznivce ztratily i různé islamistické teroristické organizace a většina obyvatel se okamžitě postavila proti nim. Krátce po incidentu vypukly v Luxoru demonstrace, které volaly po okamžitém zásahu vlády. Organizátoři a příznivci tohoto masakru rychle pochopili, že tento útok byl velkým omylem a začali popírat svojí účast v tomto incidentu. Den po útoku přišel vůdce islamistické organizace Rifai Taha s prohlášením, že útočníci měli turisty pouze zajmout a vzít jako rukojmí. Šejk Omar Abdel-Rahman obvinil z útoku Izraelce a Ajmán Zavahrí označil útok jako práci egyptské policie.\n"}
{"id": "837826", "url": "https://cs.wikipedia.org/wiki?curid=837826", "title": "Cheb (nádraží)", "text": "Cheb (nádraží)\n\nCheb\n(do roku 1945 též v němčině Eger) je železniční stanice ve stejnojmenném městě na adresách Žižkova 1301/4 a náměstí Dr. Milady Horákové 1301/2, které se nachází na západě Čech v Karlovarském kraji, okrese Cheb, ležící na řece Ohři. V současné době prochází rekonstrukcí 1. nástupiště. Plánována je ale postupná oprava všech nástupišť.\n\nŽelezniční stanice byla vybudována v roce 1865. Od roku 1870 obsluhovala Buštěhradskou dráhu, zkráceně B.E.B. (z německého: Buschtěhrader Eisenbahn), jenž byla privátní železniční společností na území Čech. Její síť spojovala Krušné hory a Podkrušnohorsko s Prahou.\n\nVe stejném roce začala obsluhovat i železniční trať z Chomutova do Chebu, která v době dokončení patřila rovněž Buštěhradské dráze.\n\nOd roku 1872 obsluhovala Dráhu císaře Františka Josefa, zkráceně KFJB (německý oficiální název: k.k. privilegierte Kaiser-Franz-Josephs-Bahn), jenž byla privátní železniční společnost v Rakousku-Uhersku, která provozovala dopravu mezi Vídní a Prahou a mezi Českými Budějovicemi a Chebem.\n\nOd roku 1881 sloužila stanice i železniční trati z Norimberka do Chebu. Každá ze železničních společností, jež zde působily, měla ve stanici vlastní zázemí, staniční budovu.\n\nPo vzniku Československa po první světové válce byla stanice oficiálně pojmenována českým názvem \"Cheb\". Avšak vzhledem ke své poloze v převážně německy mluvící oblasti zůstal zachován předchozí německý název stanice. Pří náletu za druhé světové války dne 8. dubna roku 1945, byla stanice těžce poškozena. V roce 1946 převzaly stanici Československé státní dráhy, od té doby nesla stanice český název \"Cheb\".\n\nDo roku 1962 byly na stanici složité provozní podmínky, teprve v roce 1970 byla postavena nová nádražní budova, která nahradila původní, jež byla zničena za druhé světové války. Vznikla podle návrhu architekta Josefa Dandy, který projekt vypracoval v letech 1956–1959, dokončena byla roku 1962.\n\nPřed koncem roku 2016 prohlásilo Ministerstvo kultury nádražní odbavovací budovu kulturní památkou.\n\nNádraží má 2 ostrovní nástupiště s průjezdnými kolejemi (4 nástupištních hran) a jedno jednostranné nástupiště u výpravní budovy. Jednotlivá nástupiště jsou propojena podchody.\n\nMěstské hromadné dopravě slouží prostor před nádražní budovou. Od 9. prosince 2007 městskou dopravu v Chebu zajišťuje 7 autobusových linek v číselném rozmezí 1–7, provozovatelem je podnik Autobusy Karlovy Vary, a. s.\n\nNádražím prochází tyto železniční tratě:\n\n\n\n\n"}
{"id": "837831", "url": "https://cs.wikipedia.org/wiki?curid=837831", "title": "Kazimira Prunskienė", "text": "Kazimira Prunskienė\n\nKazimira Danutė Prunskienė (* 26. února 1943) je litevská politička. V roce 1990 byla premiérkou Litvy, první po získání nezávislosti země. V současnosti je předsedkyní Národní zemědělské strany.\n\nVystudovala ekonomii na univerzitě ve Vilniusu. Roku 1980 vstoupila do Komunistické strany Litvy. V letech 1981–1986 pracovala v západním Německu. Roku 1988 pomáhala zakládat reformní hnutí Sąjūdis, které sehrálo klíčovou roli v získání nezávislosti Litvy. Byla zvolena premiérkou a jejím hlavním úkolem bylo dohodnout s prezidentem rozpadajícího se Sovětského svazu Michailem Gorbačovem zrušení obchodního embarga, kterým se pokoušel udržet Litvu v SSSR. Po devíti měsících rezignovala a přesunula na pozici ministryně zemědělství. Roku 2004 neúspěšně kandidovala na prezidentku. Skončila druhá, za vítězem Valdasem Adamkusem.\n\n\n"}
{"id": "837832", "url": "https://cs.wikipedia.org/wiki?curid=837832", "title": "Emilian Hamerník", "text": "Emilian Hamerník\n\nEmilian Hamerník (* 9. března 1922) byl český a československý politik KSČ, za normalizace poslanec České národní rady a ministr práce a sociálních věcí České socialistické republiky.\n\nV září 1969 byl jmenován členem české vlády Josefa Kempného a Josefa Korčáka jako ministr práce a sociálních věcí. Na postu setrval i v následující druhé vládě Josefa Korčáka, třetí vládě Josefa Korčáka a čtvrté vládě Josefa Korčáka až do června 1986. V roce 1982 mu byl k jeho 60. narozeninám propůjčen Řád Vítězného února.\n\nDlouhodobě zasedal v České národní radě, kam byl poprvé zvolen ve volbách roku 1971. Mandát poslance ČNR obhájil ve volbách roku 1976, volbách roku 1981 a volbách roku 1986 (volební obvod Jihočeský kraj). Po sametové revoluci byl počátkem února 1990 odvolán z poslaneckého křesla v rámci procesu kooptace do ČNR.\n"}
{"id": "837833", "url": "https://cs.wikipedia.org/wiki?curid=837833", "title": "Albertas Šimėnas", "text": "Albertas Šimėnas\n\nAlbertas Šimėnas (* 17. února 1950) je litevský politik. Roku 1991 byl tři dny premiérem Litvy, během tzv. lednových událostí. V letech 1991–1992 byl ministrem hospodářství.\n\nVystudoval ekonomii na univerzitě ve Vilniusu. V letech 1984–1989 vyučoval na Gediminasově technické univerzitě ve Vilniusu. Během revolučního období roku 1989 se zapojil do hnutí Sąjūdis a byl zvolen do obnoveného litevského parlamentu, Seimasu, který 11. března 1990 vyhlásil nezávislost. V lednu 1991, po rezignaci Kazimiry Prunskienė, se stal premiérem, ovšem zmizel neznámo kam poté, co ruská armáda vstoupila do Vilniusu. Vládu narychlo převzal Gediminas Vagnorius. Šimėnas se objevil za pár dní a Vagnoriusovu pozici akceptoval. Vstoupil pak do jeho vlády v květnu 1991 jakožto ministr hospodářství. V roce 1994 se stal členem Litevské křesťanskodemokratické strany, za niž byl pro období 1996–2000 zvolen poslancem. Kolem roku 2004, po několika neúspěšných volbách, z politiky odešel.\n\n"}
{"id": "837835", "url": "https://cs.wikipedia.org/wiki?curid=837835", "title": "Laurynas Stankevičius", "text": "Laurynas Stankevičius\n\nLaurynas Mindaugas Stankevičius (19. srpna 1935, Aukštadvaris, Litva - 17. března 2017) byl litevský politik, v roce 1996 několik měsíců premiér Litvy.\n\nVystudoval ekonomii v Leningradu. Poté pracoval na ministerstvu financí a ministerstvu práce a ochrany Litevské sovětské socialistické republiky. Roku 1990 vystoupil z Komunistické strany Litvy a vstoupil do Litevské demokratické strany práce. Roku 1993 se stal ministrem sociální ochrany, roku 1994 ministrem reformy veřejné správy. Roku 1996 premiérem. V letech 1998-1999 byl ministrem vnitra.\n\n"}
{"id": "837839", "url": "https://cs.wikipedia.org/wiki?curid=837839", "title": "Štěpán Horník", "text": "Štěpán Horník\n\nŠtěpán Horník (1. ledna 1915 Zábrdí, okres Prachatice- ???) byl český a československý politik KSČ, za normalizace poslanec České národní rady a ministr obchodu a místopředseda vlády České socialistické republiky.\n\nPůvodním povolání elektrotechnik. Po vyučení pracoval u různých firem. Od roku 1945 byl činný ve funkcích v KSČ. Působil na generálním ředitelství Tukových závodů a v roce 1950 byl pověřen funkcí ústředního ředitele tohoto podniku. Od roku 1951 zastával pozici náměstka a později prvního náměstka ministra potravinářského průmyslu. V roce 1967 se stal generálním ředitelem podniku Mlékárenský průmysl, Praha. V šedesátých letech byl členek komise ÚV KSČ pro otázky životní úrovně. Držitel vyznamenání \"Za zásluhy o výstavbu\" a \"Řádu práce.\"\n\nV září 1969 byl jmenován členem české vlády Josefa Kempného a Josefa Korčáka jako ministr obchodu. V následující druhé vládě Josefa Korčáka atřetí vládě Josefa Korčáka působil jako její místopředseda až do června 1981. Jeho nástup do vlády koncem 60. let byl součástí posilování ultralevicové, prosovětské frakce v KSČ. Ve funkci ministra se podílel na výstavbě obchodních domů Kotva a Máj v Praze a prosazoval využívání plastových obalů na potraviny.\n\nZastával i posty stranické. XIV. sjezd KSČ, XV. sjezd KSČ a XVI. sjezd KSČ ho zvolil členem Ústřední kontrolní a revizní komise KSČ. Zasedal také v České národní radě, kam byl poprvé zvolen ve volbách roku 1976. Mandát poslance ČNR obhájil ve volbách roku 1981.\n"}
{"id": "837842", "url": "https://cs.wikipedia.org/wiki?curid=837842", "title": "Kostel svatého Mikuláše (Humpolec)", "text": "Kostel svatého Mikuláše (Humpolec)\n\nKostel svatého Mikuláše je farním katolickým kostelem ve městě Humpolec. Je vystavěn ve směsi rané gotiky, barokní gotiky a novogotiky. Je chráněn jako kulturní památka České republiky.\n\nKostel sv. Mikuláše se připomíná roku 1233. Goticky byl vystavěn asi ve 3. čtvrtině 13. století. Santiniho autorství přestavby humpoleckého farního kostela vyplývá ze souvislosti jeho práce pro želivský klášter a slohového rozboru stavby. Stavebníky byli vlastníci panství Herálec Eleonora Kristýna hraběnka z Regalu a její syn Maxmilián hrabě z Regalu.\n\nHumpolec byl součástí heráleckého panství, a přestože nebyl v majetku želivského kláštera, městská fara byla pravidelně osazována želivskými premonstráty. O opravě ve středověku nedokončeného, poté zničeného a požárem vyhořelého kostela se uvažovalo pravděpodobně od 18. ledna 1716, kdy humpolecký kostel navštívil Santini s Voglerem zřejmě za účelem vypracování projektu. O povolení k přestavbě však požádal humpolecký farář a želivský premonstrát P. Michael Hrůza arcibiskupskou konzistoř až 8. ledna 1720. Ve své žádosti psal, že již delší dobu usiluje o opravu svého chrámu, na což stále nemá dostatek prostředků, proto prosí o povolení prodat některé kalichy a monstrance. Svou žádost Hrůza opětoval 11. dubna 1720. Konzistoř však ještě požádala o dobrozdání ledečského děkana Jana Alexandra Kloffetia. Ten 17. května 1720 potvrdil, že materiál ke stavbě je už na místě, ale že podle stavitelů budou výdaje na opravu a přestavbu kostela daleko vyšší, poněvadž kostel potřebuje zcela novou klenbu, zpevnění zdí, přístavbu nové věže a nového presbytáře. Bohužel pisatel zprávy neuvedl jména stavitelů, a ani zmiňovaný plán, jenž byl poslán žadateli zpět, se nedochoval. Nato tedy konzistoř 1. června 1720 žádané povolení udělila.\n\nS přestavbou kostela se započalo roku 1721 a dokončena byla roku 1722; nicméně podle dochovaných záznamů si \"„obnovený kostel“\" opat Hlína prohlédl už 17. června 1721. Základní kámen věže kostela položila roku 1721 patronka Eleonora Kristýna hraběnka z Regalu, rozená Metternichová, a druhý základní kámen \"„kaple neb zakristie“\" položil její syn Maxmilián hrabě z Regalu, jak nás informuje pamětní zápis, dochovaný v přepise z 19. století. Dále prý bylo provedeno nové zaklenutí a kolem kostela postaveny postranní pilíře. Stavbu provedl zednický mistr Matěj Isthum. Želivský tesařský mistr Ferdinand Neth zhotovil výbavu (velký oltář, mřížky, stolice a kůr), ze které se však dochovala pouze kazatelna. Tato výbava vznikla pravděpodobně podle Santiniho návrhu, \"„neboť je zřejmá těsná formální blízkost s díly výbavy klášterního kostela v Želivi.“\" Oprava a přestavba humpoleckého kostela byla dokončena 28. srpna 1722.\n\nPožárem zničené zdivo i opěrné pilíře musely být nově vyspraveny. Kostel byl zaklenut cihelnými křížovými klenbami, ve střední lodi pak velikou plackou. Klenby byly zdobeny pravděpodobně barokně-gotickým dekorem. Zachované barokně-gotické tvarosloví interiéru \"„je poměrně jednoduché a skladebně logické.“\" Přistavěna byla šestiboká, drobná centrála sakristie v ose kněžiště, na západní straně pak osová věž. Fasády kostela byly omítnuty a členěny jednoduchými, hrotitými okny se štukově modelovanými špaletami. Západní věž byla nižší a její zdivo sahalo k římse pod hodinami v dnešním stavu. Původní jehlancová střecha věže měla drobnou lucernu, osazenou vysokou a špičatou jehlancovou stříškou, jak nám dokládají fotografie ze sklonku předminulého století.\n\nBěhem 19. století byl odstraněn barokní hlavní oltář a další oltářní stavby. V letech 1893 – 1895 pak kostel regotizoval Matěj Blecha dle plánů J. Martina.\n\nKostel je směsí rané gotiky, barokní gotiky a novogotiky. Je vystavěn na půdorysu kříže s dlouhým pětiboce uzavřeným kněžištěm. V ose kostela je za kněžištěm připojena šestiboká sakristie. Příčná loď s pětiboce uzavřenými kaplovými prostory. Věž stojí před západním průčelím podél lodi. Novogotická helma věže má v rozích čtyři vysunuté konzolové arkýře. Zevně má kostel opěráky a vysoká barokně gotická hrotitá okna bez kružeb. Hlavní portál novogotický. Kněžiště sklenuto třemi poli barokně gotické křížové klenby a v závěru paprsčitě žebry. Triumfální oblouk je hrotitý s hrubým klínovým profilem. Boční kaple u příčné lodi opatřeny šestidílnou žebrovou klenbou. Boční prostory příčné lodi sklenuty křížovou žebrovou klenbou. Sakristie sklenuta šestidílnou klenbou s lomenými pásy a v placce v křížení s barokní freskou Posledního soudu. Na čelních obloucích bočních kaplí nástěnné malby od J. Filipa. Figurální okna z let 1907 až 1912. Zařízení kostela je převážně novogotické. Na věži je veřejnosti přístupná vyhlídka.\n\n"}
{"id": "837844", "url": "https://cs.wikipedia.org/wiki?curid=837844", "title": "Jaroslav Tlapák", "text": "Jaroslav Tlapák\n\nJaroslav Tlapák (* 17. května 1930) byl český a československý ekonom a politik KSČ, za normalizace poslanec České národní rady, ministr financí a místopředseda vlády České socialistické republiky.\n\nV letech 1955-1960 byl pracovníkem Krajského výboru KSČ Liberec, pak do roku 1964 Krajského výboru KSČ v Ústí nad Labem. V období let 1964-1969 zastával posty místopředsedy okresní komise lidové kontroly Litoměřice, krajské komise lidové kontroly Ústí nad Labem a byl funkcionářem KNV pro Severočeský kraj. V letech 1969-1970 působil jako vedoucí odboru ekomického oddělení byra ÚV KSČ pro řízení stranické práce v českých zemích. V letech 1970-1973byl vedoucím politickoorganizačního oddělení Krajského výboru KSČ pro Severočeský kraj. XVI. sjezd KSČ a XVII. sjezd KSČ ho zvolil členem Ústřední kontrolní a revizní komise KSČ. V roce 1980 mu byl udělen Řád práce.\n\nV prosinci 1971 byl jmenován členem české druhé vlády Josefa Korčáka jako ministr financí. Post si udržel i v následující třetí vládě Josefa Korčáka a čtvrté vládě Josefa Korčáka do června 1986. Ve vládě Josefa Korčáka, Ladislava Adamce a Františka Pitry byl jejím místopředsedou až do prosince 1989.\n\nZasedal také dlouhodobě v České národní radě, kam byl poprvé zvolen ve volbách roku 1976. Mandát poslance ČNR obhájil ve volbách roku 1981 a volbách roku 1986. V ČNR zasedal za Východočeský kraj. Po sametové revoluci 26. ledna 1990 rezignoval na poslanecké křeslo v rámci procesu kooptace do ČNR.\n"}
{"id": "837846", "url": "https://cs.wikipedia.org/wiki?curid=837846", "title": "Miloslav Brůžek", "text": "Miloslav Brůžek\n\nMiloslav Brůžek (25. dubna 1923 Louny - 14. července 1991) byl český a československý politik KSČ, za normalizace poslanec České národní rady a ministr kultury České socialistické republiky.\n\nČlenem KSČ se stal v roce 1945 a od roku 1950 byl stranickým funkcionářem. Do roku 1964 absolvoval Filozofickou fakultu Univerzity Karlovy, Vysokou školu ÚV KSČ v Praze a Moskevskou akademii společenských věd. V 60. letech zastával funkci člena komise pro kulturu při Ústředním výboru Komunistické strany Československa, v roce 1967 odešel na post místopředsedy odboru pro kulturu a informace na československém ministerstvu kultury.\n\nV červenci 1969 byl jmenován členem české vlády Stanislava Rázla jako ministr kultury. Post si udržel i v následující vládě Josefa Kempného a Josefa Korčáka a druhé vládě Josefa Korčáka do května 1973. Odchod z ministerského postu byl oficiálně zdůvodněn rezignací na vlastní žádost. Doboví západní analytici z okruhu československé emigrace považovali jeho odchod z vlády za výsledek dlouhodobé kritiky, které čelil. Zprávy o jeho možném odchodu se měly objevovat již roku 1970. Terčem kritiky měl být jeho mírnější přístup k normalizační politice v kultuře. V letech 1969-1970 prosazoval politiku inspirovanou heslem Jánose Kádára „\"Kdo není proti nám, je s námi\"“ a podařilo se mu zlomit počáteční opozici v řadách kulturních pracovníků proti normalizační politice. Zároveň byl osobou spojenou s velkými personálním čistkami v kulturních institucích a podle další teorie jeho výměna mohla být vedena snahou vylepšit reputaci československé kulturní politiky v zahraničí.\n\nZasedal také v České národní radě, kam byl zvolen ve volbách roku 1971.\n\nPůsobil jako vysokoškolský pedagog a publikoval práce z oboru kulturologie. V akademickém roce 1977/1978 byl proděkanem Filozofické fakulty Univerzity Karlovy pro vědeckovýzkumnou činnost.\n"}
{"id": "837848", "url": "https://cs.wikipedia.org/wiki?curid=837848", "title": "Josef Jung", "text": "Josef Jung\n\nJosef Jung (27. února 1924 Krchleby – 2. října 2007) byl český a československý politik KSČ, za normalizace poslanec České národní rady a ministr vnitra České socialistické republiky.\n\nPůvodní profesí byl obráběčem kovů. V roce 1948 začal svou stranickou kariéru v KSČ. Roku 1951 absolvoval stranickou školu a téhož roku se stal vedoucím tajemníkem KSČ v Liberci. V roce 1962 absolvoval České vysoké učení technické v Praze a stal se členem centrálního stranického aparátu KSČ. V letech 1962-1969 byl pracovníkem Ústředního výboru Komunistické strany Československa. Působil v oddělení těžkého průmyslu. V období let 1969-1970 zastával funkci zástupce vedoucího oddělení byra pro řízení stranické práce v českých zemích, kde působil v oddělení průmyslu, dopravy a výstavby. Od roku 1974 byl předsedou Vládního výboru pro bezpečnost silničního provozu v České socialistické republice. XVI. sjezd KSČ a XVII. sjezd KSČ ho zvolil kandidátem ÚV KSČ. V roce 1974 mu byl udělen Řád práce, roku 1984 Řád Vítězného února.\n\nJeho politická kariéra vyvrcholila za normalizace, kdy byl po 18 let členem vlády. V říjnu 1970 byl jmenován členem české vlády Josefa Korčáka jako ministr vnitra. Jeho nástup do funkce byl dobovými západními analytiky z řad československé emigrace interpretován jako pokus Gustáva Husáka o snížení vlivu ultralevicových radikálů, mezi které patřil Jungův předchůdce Josef Grösser. Post si udržel i v následující druhé vládě Josefa Korčáka, třetí vládě Josefa Korčáka, čtvrté vládě Josefa Korčáka a vládě Josefa Korčáka a Ladislava Adamce až do dubna 1988.\n\nZasedal také dlouhodobě v České národní radě, kam byl poprvé zvolen ve volbách roku 1971. Mandát poslance ČNR obhájil ve volbách roku 1976, volbách roku 1981 a volbách roku 1986. V ČNR zasedal za Západočeský kraj. Po sametové revoluci 26. ledna 1990 rezignoval na poslanecké křeslo v rámci procesu kooptace do ČNR.\n"}
{"id": "837856", "url": "https://cs.wikipedia.org/wiki?curid=837856", "title": "I Mjong-bak", "text": "I Mjong-bak\n\nI Mjong-bak, hangul: 이명박, hančča: 李明博 (* 19. prosince 1941 Ósaka) je jihokorejský politik, jenž v letech 2008–2013 zastával úřad prezidenta Jižní Koreje. Ve funkci proslul především přitvrzením postoje vůči Severní Koreji. Za jeho vlády byla Korea pozvána do skupiny ekonomicky nejsilnějších zemí světa, tzv. G 20. Před zvolením pracoval jako výkonný ředitel firmy Hyundai. V letech 2002–2007 byl starostou Soulu.\nZa studentských let byl vězněn za podíl na demonstracích proti japonsko-korejským jednáním o narovnání vzájemných vztahů. Výkonným ředitelem Huyndai se stal v 35 letech, což je dodnes jihokorejský rekord. Byl jedním z hlavních strůjců expanze firmy. Když do ní nastoupil roku 1965, měla jen 65 zaměstnanců, roku 1992, když jí opuštěl a vstupoval do politiky, již 160 000 zaměstnanců po celém světě. Ke vstupu do politiky ho prý inspiroval Michail Gorbačov, který mu dokázal, že politik může změnit svět.\n\nRoku 2002 se stal starostou Soulu, který nechal významně zrekonstruovat a udělal z něj oázu zeleně. V roce 2007 zvítězil v prezidentských volbách, když získal 48,7 procent hlasů. Funkce se ujal v únoru 2008. Ihned začal realizovat svůj plán na pozvednutí jihokorejské ekonomiky (tzv. plán 7-4-7), jehož součástí je rozsáhlá privatizace (jihokorejská ekonomika měla vždy dosti rozsáhlý státní sektor) i kontroverzní plán na vybudování 540 kilometrů dlouhého vodního kanálu spojujícího Soul a Pusan. Plán 7-4-7 byl nazván podle základních ekonomických cílů: sedmiprocentní růst HDP, 40 000 dolarů HDP na hlavu a sedmá největší ekonomika světa. Jeho ekonomická strategie je někdy též nazývána \"mbnomika\". Jeho vládu ovšem provází řada korupčních skandálů.\n\nV zahraničních vztazích krom tradičního spojenectví s USA vsadil též na dialog s Japonskem, Čínou a Ruskem. Po vypuknutí finanční krize roku 2008 dokonce inicioval tzv. tripartitu, pravidelné schůzky nejvyšších představitelů Koreje, Číny a Japonska, na nichž koordinují svůj boj s krizí. Za jeho vlády byla Korea pozvána do skupiny G 20 a byla také první zemí nepatřící do G 8, která hostila summit G 20. Svět Iho nicméně nejvíce vnímal jako aktéra zhoršení vztahů se Severní Koreou a v souvislosti s několikerou hrozbou znovuvypuknutí vojenského střetu dvou Korejí.\n\n"}
{"id": "837859", "url": "https://cs.wikipedia.org/wiki?curid=837859", "title": "Fischer (cestovní kancelář)", "text": "Fischer (cestovní kancelář)\n\nCestovní kancelář FISCHER, a.s. je cestovní kancelář v České republice. Specializuje se zejména na letní letecké dovolené u moře. Cestovní kancelář každoročně odbaví přes 130 tisíc klientů. Ti míří do několika desítek přímořských destinací, na víkendy v metropolích nebo na lyžařské či golfové zájezdy.\n\nHistorie cestovní kanceláře FISCHER sahá do roku 1991, kdy německá cestovní kancelář Fischer Reisen GmbH založila v Praze svou dceřinou společnost Fischer Reisen spol.s r.o. V roce 1994 se jediným vlastníkem této společnosti stal Václav Fischer, o rok později byl název zkrácen na FISCHER, s.r.o. V závěru roku 1999 přešel provoz cestovní kanceláře na nově založenou akciovou společnost. V roce 2003 odkoupila finanční a investiční skupina KKCG českého podnikatele Karla Komárka zajištěné pohledávky Komerční banky za akciovou společností Cestovní kancelář FISCHER a v prosinci téhož roku se stala jejím majoritním vlastníkem. V roce 2007 se KKCG stala stoprocentním vlastníkem CK FISCHER. Výkonným ředitelem cestovní kanceláře je od roku 2004 Jiří Jelínek.\n\nV květnu 2011 došlo ke spojení cestovní kanceláře FISCHER a cestovní kanceláře NEV-DAMA, která se specializuje na zimní lyžařské zájezdy. V letní sezóně poskytuje rodinné zájezdy pozemní i leteckou dopravou. Třetí značkou cestovní skupiny se stal PRIVILEQ, pod nímž skupina nabízí individuální luxusní dovolenou po celém světě. Cestovní skupina Fischer začala prodávat v září roku 2012 zájezdy čtvrté největší německé cestovní kanceláře FTI. Nabízí možnost dovolené s odlety ze všech německých letišť v blízkosti českých hranic a z Vídně. V září 2012 došlo ke koupi internetového prodejce zájezdů eTravel.\n\n\n"}
{"id": "837860", "url": "https://cs.wikipedia.org/wiki?curid=837860", "title": "Ro Tche-u", "text": "Ro Tche-u\n\nRo Tche-u (* 4. prosince 1932) je jihokorejský voják a politik. V letech 1988–1993 byl prezidentem Jižní Koreje. Byl jedním z hlavních organizátorů letních olympijských her v Soulu roku 1988.\n\nJeho předchůdce, autoritativní prezident Čon Du-hwan, ho na začátku osmdesátých let povolal z armády do vlády, kde zastával různé pozice, v praxi se však stával především Čonovou pravou rukou. Byl pověřen i organizováním olympijských her. Čon ho označil jako svého nástupce roku 1987, což vyvolalo vlnu protestů, neboť zejména demokraticky naladění studenti očekávali od Čonova odchodu uvolnění režimu, zatímco volba Roa pro ně znamenala de facto prodloužení Čonovy vlády. Ro se pokusil hnutí odporu uklidnit představením rozsáhlého reformního programu a slibem, že prezidentské volby budou skutečně svobodné. To také splnil a je tudíž označován za prvního skutečně demokraticky zvoleného jihokorejského prezidenta (porazil ve volbách Kim Jong-sama and Kim Te-džunga, přičemž oba se později rovněž stali prezidenty).\n\nKim Jong-sam obvinil roku 1993 Roa z korupce a sám stanul v čele země. Oba však byli později souzeni za podíl na masakru v Kwangdžu, který se odehrál roku 1979, v počátcích vlády Čona.\n\n"}
{"id": "837864", "url": "https://cs.wikipedia.org/wiki?curid=837864", "title": "Jamajka na Letních olympijských hrách 2008", "text": "Jamajka na Letních olympijských hrách 2008\n\nJamajka se účastnila Letní olympiády 2008. Zastupovalo ji 50 sportovců (23 mužů a 27 žen) v 4 sportech.\n\n"}
{"id": "837866", "url": "https://cs.wikipedia.org/wiki?curid=837866", "title": "Jamajka na Letních olympijských hrách 2004", "text": "Jamajka na Letních olympijských hrách 2004\n\nJamajka se účastnila Letní olympiády 2004. Zastupovalo ji 47 sportovců (22 mužů a 25 žen) v 4 sportech.\n\n"}
{"id": "837867", "url": "https://cs.wikipedia.org/wiki?curid=837867", "title": "Pak Čong-hui", "text": "Pak Čong-hui\n\nPak Čong-hui (박정희 30. září 1917 – 26. října 1979) byl jihokorejský voják a politik. V letech 1961-1979 byl diktátorem a v letech 1963-1979 oficiálně prezidentem Jižní Koreje. Moci se chopil roku 1961 vojenským převratem. V roce 1968 se ho pokusila v tzv. útoku na Modrý dům zavraždit Severní Korea. Svou diktaturu utužil zejména po roce 1971. Roku 1979 byl zavražděn. Během své vlády učinil jihokorejskou ekonomiku jednou z nejsilnějších na světě. Roku 1999 ho časopis Time zařadil mezi 10 nejdůležitějších Asiatů 20. století.\nPo pádu prvního jihokorejského prezidenta I Sung-mana se země zmítala v chaosu. Ekonomika byla ve špatném stavu, novému prezidentu ani premiérovi se nedařilo sestavit funkční vládu, policie, o niž se I Sung-man opíral, byla demoralizovaná a studentské hnutí, které přinutilo I Sung-mana rezignovat, se stále více revolucionalizovalo. V této atmosféře provedl Pak Čong-hui vojenský puč. Základem jeho vlády se stala nově zřízená tajná policie (KCIA), která měla pravomoc zatýkat nepřátele vlády a režimu, běžné bylo i mučení. Na přání americké administrativy pak nicméně formálně zcivilnil svou vládu a stal se roku 1963 prezidentem. Původně slíbil, že odejde z funkce roku 1971, ale slib nedodržel, naopak poté režim ještě více oddemokratičtěl: vyhlásil stanné právo, rozpustil parlament, stanovil novou \"ústavu\"\" Yushin\" a zesílil cenzuru. Již předtím však ústavně zaručené svobody byly spíše formálními proklamacemi. Pak byl zvolen třikrát při přímých prezidentských volbách na post prezidenta, pokaždé s více než 80% hlasy. Po roce 1972 další přímá volba však již nebyla možná, proto volby kontroloval až do doby, kdy byl zavražděn v roce 1979. Avšak nepřímá volba prezidenta nezměnila do roku 1987.\n\nZatímco v počátcích vlády měl Pak ve veřejnosti spíše podporu, po roce 1971 ji rychle ztrácel. Nespokojenost vyvrcholila mohutnými demonstracemi roku 1979, které organizovaly především studenti (tzv. Pu-Ma nepokoje). Na 400 lidí bylo zatčeno, nepokoje však neustávaly, demonstranti začali útočit na policejní stanice i sídla vládnoucí strany. Během vrcholných nepokojů byl Pak zavražděn šéfem tajné služby Kim Čä-gjuem. Ten se hájil vlastenectvím a tím, že Pak byl překážkou na cestě k demokracii. Průběh atentátu a jeho motivy jsou ovšem dodnes nejasné.\n\nPakova zahraniční politika stála, jako u jeho předchůdců, na vztazích se Spojenými státy. S tím souviselo o jihokorejské angažmá ve vietnamské válce, Pak poslal do Vietnamu 320 tisíc vojáků.\n\nJeho dcera Pak Kun-hje byla v letech 2013–2017 prezidentkou Jižní Koreje.\n\nPakův hlavní přínos byl v ekonomické oblasti. Rozhodl se vybudovat silně exportní a vládou přísně řízenou ekonomiku. Infrastrukturu financoval především z japonských investic, s čímž byla spojena normalizace korejsko-japonských vztahů, která vyvrcholila smlouvou o vzájemných vztazích z roku 1965. To ovšem budilo nechuť v korejské veřejnosti, která byla po dlouhé japonské kolonizaci silně protijaponsky naladěná.\n\nPo Korejské válce se Jižní Korea nacházela ve velké chudobě. Pak se rozhodl zaměřit na těžký a chemický průmysl. Jediné, co potřeboval, byla silná pracovní síla. Korejský lid byl odhodlaný pracovat s vidinou lepšího života pro jejich děti. V této době se Jižní Korea potýkala s otázkou lidských práv. Pak Čong-hui chtěl být se svým plánem obrody ekonomiky úspěšný, protože doufal, že tak zlehčí jeho prohřešky proti svobodě, demokracii a lidským právům.\n\n\n"}
{"id": "837871", "url": "https://cs.wikipedia.org/wiki?curid=837871", "title": "Jon Po-son", "text": "Jon Po-son\n\nJon Po-son , korejsky 윤보선, hančča 尹潽善 (26. srpna 1897 – 18. července 1990) byl jihokorejský politik. V letech 1960–1962 byl prezidentem Jižní Koreje. V letech 1949–1950 byl ministr obchodu a průmyslu. Zastával též funkce starosty Soulu či prezidenta jihokorejského Červeného kříže.\n\nZpočátku stál na straně poválečného autoritářského prezidenta I Sung-mana, který ho jmenoval do vlády i do pozice starosty Soulu. Postupně však Jon stále více kritizoval nedemokratické praktiky a dostával se do opozice. Když byl I Sung-man roku 1960 přinucen rezignovat po velkých studentských bouřích, byl Jon Po-son zvolen prezidentem, jako figura, která symbolizovala demokratizační snahy, a která může v zemi zavést skutečný parlamentní systém. Jon se o to skutečně pokoušel, ale čelil stále většímu chaosu v zemi. Nedařilo se mu ani poskládat skutečně funkční kabinet. Roku 1961 proto provedl generál Pak Čong-hui vojenský převrat a převzal moc v zemi. Jon zůstal nějaký čas ve funkci a pokoušel se s Pakem spolupracovat, ale nakonec pochopil, že Pak míří k diktatuře a roku 1962 rezignoval. Byl poté jedním z hlavník kritiků dlouhé Pakovy vlády.\n\n"}
{"id": "837872", "url": "https://cs.wikipedia.org/wiki?curid=837872", "title": "C4H6O2", "text": "C4H6O2\n\nChemický vzorec CHO má mimo jiné:\n"}
{"id": "837873", "url": "https://cs.wikipedia.org/wiki?curid=837873", "title": "Penalizace webu", "text": "Penalizace webu\n\nPenalizace webu je termín z oboru optimalizace pro vyhledávače. Jedná se o trest za porušení pravidel vyhledávačů. Jestliže je web penalizován, upraví vyhledávač své výsledky tak, že se odkaz z výsledků vyhledávání na tento web „propadne“ o určitý počet pozic níže. \n\nPenalizací nemusí postihnutý celý web. Často bývá postihnuta jenom určitá skupina slov (penalizace per dotaz) nebo nějaká stránka nebo skupina stránka (penalizace per stránka). Penalizace může probíhat manuálně či strojově..\n\nCílem penalizace je kultivace webu. Jestliže web nesplňuje podmínky pro konkrétní vyhledávač (např. Google či Seznam.cz), je vyhledávačem penalizován.\n\n\n\n"}
{"id": "837875", "url": "https://cs.wikipedia.org/wiki?curid=837875", "title": "Čchö Kju-ha", "text": "Čchö Kju-ha\n\nČchö Kju-ha (16. července 1919 – 22. října 2006) byl jihokorejský politik. V letech 1979–1980 byl prezidentem Jižní Koreje. V letech 1975–1979 premiérem, 1967–1971 ministrem zahraničních věcí.\n\nČchö byl premiérem v éře diktatury prezidenta Pak Čong-huie. Ten byl však zavražděn šéfem tajné služby roku 1979, během velkého neklidu v zemi, a Čchö, dle článku 48 ústavy, nastoupil na jeho místo. Slíbil rychlou demokratizaci země, novou ústavu a vypsání svobodných prezidentských voleb. Ty proběhly v prosinci 1979 a Čchö je vyhrál. Velmi brzy však proti němu začala konspirovat skupina armádních velitelů vedená generálem Čon Du-hwanem. Postupnými kroky získávala stále větší vliv. Čchö se pokusil Čonovu touhu po moci ukojit tím, že ho v dubnu 1980 jmenoval šéfem tajné služby. Již v květnu však Čon vyhlásil stanné právo a převzal na sebe všechny exekutivní pravomoci. Vypuklé studentské protesty brutálně potlačil (proslulým je zejména masakr v Kwangdžu, kde vojáci pozabíjeli 987 demonstrantů). Čchö poté rezignoval a Čon se nechal v září 1980 zvolit prezidentem.\n\n"}
{"id": "837878", "url": "https://cs.wikipedia.org/wiki?curid=837878", "title": "Čon Tu-hwan", "text": "Čon Tu-hwan\n\nČon Du-hwan (* 18. ledna 1931) je jihokorejský voják a politik. Byl prezidentem Jižní Koreje v letech 1980–1988, jako diktátor však zemi ovládal již od roku 1979, kdy provedl vojenský převrat.\n\nV letech 1951–1955 vystudoval Korejskou vojenskou akademii. Mnoho jeho tehdejších spolužáků mu později pomohlo získat moc ve vojenském převratu (byli sdruženi v tajném vojenském klubu \"Hanahoe\"). V roce 1961 silně podporoval Pak Čong-hui, který se ujal moci vojenským pučem a začal zemi vládnout jako diktátor. To mu zajistilo rychlý vzestup a práci v Pakově blízkosti. Roku 1963 začal pracovat v tajné službě jako personální ředitel. V letech 1970–1971 bojoval ve vietnamské válce.\n\nRoku 1979, během velkého neklidu v zemi, byl Pak Čong-hui zavražděn šéfem tajné služby. Čon byl pověřen vyšetřením atentátu, jasno do případu však nikdy vneseno nebylo, což podnítilo spekulace o tom, že Čon byl do atentátu zapleten. Dle článku 48 ústavy nastoupil na Pakovo místo premiér Čchö Kju-ha, který v prosinci 1979 vyhrál i prezidentské volby a stal se regulérním prezidentem. Čon proti němu však velmi brzy se skupinou armádních velitelů začal konspirovat. Postupnými kroky získával stále větší vliv. Reálně ovládal zemi od chvíle, kdy nechal zatknout náčelníka generálního štábu Džong Seng-hwa s obviněním, že se podílel na atentátu na Parka. Čchö se pokusil Čonovu touhu po moci ukojit tím, že ho v dubnu 1980 jmenoval šéfem tajné služby. Již v květnu však Čon vyhlásil stanné právo, oficiálně zdůvodněné údajným proniknutím severokorejských agentů do země, a převzal na sebe všechny exekutivní pravomoci. Vypuklé studentské protesty brutálně potlačil, proslulým je zejména masakr v Kwangdžu, kde vojáci pozabíjeli 987 demonstrantů. Čchö poté rezignoval a Čon se nechal v září 1980 zvolit prezidentem. Spojené státy zpočátku váhaly, zda jeho vládu uznat, avšak učinily tak po slibu, že Jižní Korea nevyvine rakety s doletem delším než 180 kilometrů. Později byla tato dohoda odvolána a Korea mohla vyrábět rakety s doletem 300 km. Existují také spekulace, že Čon si získal americkou podporu zrušením tajného programu na výrobu atomové bomby.\n\nČon slíbil, že úřad prezidenta opustí po sedmi letech a Korejci očekávali, že po tomto období nastanou demokratizační změny. Roku 1987 však Čon představil svého nástupce, Ro Te-ua, a oznámil, že by měl být zvolen nepřímými volbami. To spustilo vlnu protestů, zejména studentů. Ro úspěšně uklidnil hnutí odporu představením rozsáhlého reformního programu a slibem, že prezidentské volby budou svobodné. To také splnil a následné volby vyhrál.\n\nČon si nějaký čas udržoval ještě určitý vliv, ale pozvolna v jihokorejské společnosti padalo tabu zločinů jeho diktatury, zejména z roku 1979. Roku 1996 byl Čon nakonec postaven před soud a odsouzen k smrti, především za masakr v Kwangdžu. Dostal ovšem milost od prezidenta Kim Jong-sama.\n\n"}
{"id": "837881", "url": "https://cs.wikipedia.org/wiki?curid=837881", "title": "Giuseppe Versaldi", "text": "Giuseppe Versaldi\n\nGiuseppe kardinál Versaldi (* 30. července 1943 Villarboit) je italský římskokatolický kněz, prefekt Kongregace pro katolickou výchovu, kardinál.\nKněžské svěcení přijal 29. června 1967. O pět let později byl vyslán na studia do Říma, studoval psychologii a kanonické právo na Papežské univerzitě Gregoriana. Poté se vrátil do arcidiecéze Vercelli, kde od roku 1976 působil v diecézních poradnách pro rodiny. Účastnil se také kursů organizovaných Římskou rotou. Od roku 1980 začal přednášet na Papežské univerzitě Gregoriana, v roce 1990 se stal členem Apoštolské signatury. Dne 25. března 1994 ho arcibiskup Tarcisio Bertone povolal do funkce generálního vikáře arcidiecéze Vercelli. Biskupem diecéze Alessandria byl jmenovaný 26. května 2007, biskupské svěcení přijal 10. června téhož roku.\nDne 21. září 2011 ho papež Benedikt XVI. jmenoval předsedou Prefektury ekonomických záležitostí Apoštolského stolce. 6. ledna 2012 byla ohlášena jeho kardinálská nominace, kardinálské insignie převzal na konzistoři 18. února téhož roku.\n\nDne 31. března 2015 jej papež František jmenoval Prefektem Kongregace pro katolickou výchovu a velko-kancléřem Papežské Gregoriánské univerzity, Papežského institutu posvátné hudby, Papežského institutu křesťanské archeologie a Papežského institutu arabistických studií a islamologie.\n\nV roce 2016 byl jmenován velkým kancléřem Papežské katolické univerzity Peru v Limě.\n\n\n"}
{"id": "837887", "url": "https://cs.wikipedia.org/wiki?curid=837887", "title": "Stand Up (píseň)", "text": "Stand Up (píseň)\n\n„Stand Up“ je v pořadí druhý singl amerického rappera Ludacrise z jeho čtvrtého alba \"Chicken-n-Beer\". Píseň byla vydána jako druhý singl z alba 19. srpna 2003. Na první pozici v žebříčku Billboard Hot 100 se udržel jen jeden týden. Jde o jeho první \"number-one\" singl.\n\nNa refrénu hostuje zpěvačka Shawnna. Produkci zajistil Kanye West.\n\nNa vrchol hitparády Billboard Hot 100 se píseň dostala 6. prosince 2003 a setrvala tam jeden týden. Na vrcholu R&B/Hip-Hop hitparády vydržela čtyři týdny. Za píseň byl Ludacris nominován na cenu Grammy v kategorii rapových sólo výkonů, ale neuspěl.\n\nK písni byl vytvořen i remix, na kterém hostuje Kanye West.\n"}
{"id": "837908", "url": "https://cs.wikipedia.org/wiki?curid=837908", "title": "Ivan Šubašić", "text": "Ivan Šubašić\n\nIvan Šubašić (7. května 1892, Vukova Gorica – 22. března 1955, Záhřeb) byl jugoslávský meziválečný politik chorvatské národnosti, poslední bán Chorvatska a předseda exilové jugoslávské vlády, která sídlila během druhé světové války v Londýně. \n\nPo skončení konfliktu vyjednával na popud Velké Británie s Josipem Brozem Titem o společné vládě komunistů a exilových politiků. Uzavřel na ostrově Vis smlouvu, která měla obě paralelní vlády přiblížit. V první poválečné jugoslávské vládě zastával pozici ministra zahraničí, avšak pro nesouhlas s nastoleným (komunistickým) kurzem směřování země se rozhodl nakonec rezignovat. Poté se již politického života až do své smrti neúčastnil. Vzděláním byl právník. \n"}
{"id": "837910", "url": "https://cs.wikipedia.org/wiki?curid=837910", "title": "Jamajka na Letních olympijských hrách 2000", "text": "Jamajka na Letních olympijských hrách 2000\n\nJamajka se účastnila Letní olympiády 2000. Zastupovalo ji 48 sportovců (22 mužů a 26 žen) v 4 sportech.\n\n"}
{"id": "837912", "url": "https://cs.wikipedia.org/wiki?curid=837912", "title": "Money Maker", "text": "Money Maker\n\n„Money Maker“ je úvodní singl amerického rappera Ludacrise z jeho pátého alba \"Release Therapy\". Píseň byla vydána jako druhý singl z alba 17. července 2006. Na první pozici v žebříčku Billboard Hot 100 se udržel dva týdny. Také byla oceněna cenou Grammy za nejlepší rapovou píseň roku.\n\nLudacris se inspiroval písní \"Shake Your Moneymaker\" od zpěváka Elmora Jamese. Produkci obstaralo duo producentů The Neptunes, v kterém tvoří i Pharrell, který se na písni podílel také jako spoluautor textu a zpěvák refrénu.\n\nJde o jeho druhý sólo \"number-one\" hit. Prvním byla roku 2003 píseň \"Stand Up\".\n\nPíseň vznikala ve studiu Chalice Recording Studios v Los Angeles, stát Kalifornie.\n\nNa vrchol americké hitparády se vyšplhala 28. října 2006 a setrvala tam dva týdny.\n"}
{"id": "837922", "url": "https://cs.wikipedia.org/wiki?curid=837922", "title": "Jamajka na Letních olympijských hrách 1996", "text": "Jamajka na Letních olympijských hrách 1996\n\nJamajka se účastnila Letní olympiády 1996. Zastupovalo ji 46 sportovců (27 mužů a 19 žen) v 5 sportech.\n\n"}
{"id": "837923", "url": "https://cs.wikipedia.org/wiki?curid=837923", "title": "Bellevue de l'Inini", "text": "Bellevue de l'Inini\n\nBellevue de l'Inini (851 m n. m.) je hora v pohoří Inini-Camopi na severovýchodě Jižní Ameriky. Leží na území francouzského zámořského departementu Francouzská Guyana. Jedná se o nejvyšší bod Francouzské Guyany.\n\n"}
{"id": "837924", "url": "https://cs.wikipedia.org/wiki?curid=837924", "title": "Jamajka na Letních olympijských hrách 1992", "text": "Jamajka na Letních olympijských hrách 1992\n\nJamajka se účastnila Letní olympiády 1992. Zastupovalo ji 36 sportovců (22 mužů a 14 žen) v 5 sportech.\n\n"}
{"id": "837927", "url": "https://cs.wikipedia.org/wiki?curid=837927", "title": "Jamajka na Letních olympijských hrách 1988", "text": "Jamajka na Letních olympijských hrách 1988\n\nJamajka se účastnila Letní olympiády 1988. Zastupovalo ji 35 sportovců (24 mužů a 11 žen) v 5 sportech.\n\n"}
{"id": "837929", "url": "https://cs.wikipedia.org/wiki?curid=837929", "title": "One Big Happy", "text": "One Big Happy\n\nOne Big Happy je studiové splitové hudební album tří amerických pop punkových skupin Bowling for Soup, The Dollyrots a Patent Pending. Album bylo vydáno 24. září 2012 ve vydavatelství Brando Records a Que-so Records. Pro Bowling for Soup a The Dollyrots je to již druhé společné album za dva roky, minulé s názvem \"The Dollyrots vs. Bowling for Soup\" vyšlo v roce 2011.\n\nNa albu se nachází deset písní, každý interpret nazpíval cover verzi jedné písně ostatních a přidal jednu novou svoji. Bowling for Soup nazpívali novou píseň „Let's Go to the Pub“ a přezpívali písně „My Heart Explodes“ od The Dollyrots a „Spin Me Around“ od Patent Pending. The Dollyrots přezpívali singl Bowling for Soup „The Bitch Song“, „Little Miss Impossible“ od Patent Pending a „Just Like All the Rest“ je jejich nová píseň. Patent Pending přezpívali „Shut Up and Smile“ od Bowling for Soup a „Hyperactive“ od The Dollyrots a přidali vlastní novou píseň „Psycho In Love“. Poslední píseň s názvem „Love Ya, Love Ya, Love Ya“ zpívají zpěvák Bowling for Soup Jaret Reddick a Kelly Ogden z The Dollyrots. \n\nKapely album vydaly ku příležitosti stejnojmenného turné po Velké Británii, kam všechny tři zavítaly mezi 14. až 28. říjnem 2012. Turné začalo v Newcastle upon Tyne a skončilo v Cambridge.\n"}
{"id": "837936", "url": "https://cs.wikipedia.org/wiki?curid=837936", "title": "Beowulf (film)", "text": "Beowulf (film)\n\nBeowulf je americký animovaný film natočený podle staroanglického eposu o Beowulfovi. Film je vytvořen technikou motion capture, scény tedy byly nejprve natočeny se skutečnými herci. Pohyby a vzhled herců byly pečlivě nasnímány a na základě získaných dat byly vytvořeny jejich digitální protějšky. Vytváření filmu trvalo dva roky, rozpočet činil 150 miliónů dolarů. Do kin film vstoupil 16. listopadu 2007. Přijetí bylo smíšené. Na jedné straně byla chválena dokonalá 3D animace a pomocí ní vytvořené úchvatné záběry, na druhé straně bylo kritizováno nedostatečné vykreslení charakterů jednotlivých postav a způsob vyprávění příběhu, kdy byl kladen až přílišný důraz na vizuální efekty oproti práci s jednotlivými postavami. Film vydělal celosvětově 196,4 miliónu dolarů, což vzhledem k vysokému rozpočtu není tak mnoho, o propadák se ale nejednalo.\n\nÚzemí poblíž sídla dánského krále Hrothgara (Anthony Hopkins) je pustošeno útoky monstra jménem Grendel. Monstrum připomínající trolla zkříženého s chodící mrtvolou cíleně napadá Velkou síň Hrothgarova hradu v době, kdy tam probíhají slavnosti. Důvod útoků není jasný, jen král Hrothgar zřejmě něco tuší. Král tedy přislíbí polovinu svého zlatého pokladu tomu, kdo monstrum zabije. Připlaví se géatský válečník Beowulf se čtrnácti družiníky a slíbí, že monstrum zničí.\n\nPo poradě s královským rádcem Unferthem (John Malkovich), kterému vykládá o svých hrdinských činech, Beowulf naláká Grendela do Velké síně a nechá se zde s ním zamknout. Postaví se mu nahý a beze zbraní, jelikož Grendel se zdá být imunní vůči zbraním smrtelníků. V průběhu boje Beowulf postřehne, že Grendel je velmi citlivý vůči hlasitým zvukům, což objasňuje, proč útočil zrovna v době hlučných slavností(silný hluk mu totiž způsoboval bolest). Beowulf toho využije a podaří se mu Grendela připravit o levou paži. Těžce zraněný Grendel, který předtím zabil tři Beowulfovy druhy, uteče do své jeskyně, kde zemře své matce (Angelina Jolie) u nohou. Ta se pochopitelně rozzuří a vydá se do hradu za pomstou.\n\nNa hradě se mezitím slaví, Beowulf dostane od krále jako odměnu zlatý pohár ve tvaru rohu, který je symbolem slavných časů, kdy Hrothgar zabil draka Fafnira. Když po slavnosti všichni usnou, vnikne do hradu Grendelova matka a povraždí všechny zbylé Géaty s výjimkou Beowulfa a Wiglafa (Brendan Gleeson), kteří se nenacházejí ve Velké síni. Ráno, když jsou mrtví válečníci objeveni, Hrothgar sdělí Beowulfovi, kdo je za to zodpovědný a Beowulf se tedy vydává do Grendelovy jeskyně, aby se s vodní démonkou vypořádal.\n\nTa se mu ovšem v jeskyni zjeví v podobě okouzlující mořské panny a nabídne mu dohodu. Pokud jí Beowulf dá nového syna a přenechá jí zlatý pohár od krále Hrothgara, udělá z něj mocného krále. Stanoví ale lhůtu: ve chvíli, kdy se zlatý pohár vrátí do království, přestane dohoda platit a Beowulfa dostihnou \"hříchy otců\". Beowulf unešený její krásou s podmínkami dohody souhlasí. Po návratu z jeskyně oznámí, že „ohavnou mořskou čarodějnici“ zabil. Král Hrothgar ovšem tuší pravdu, protože se s démonkou kdysi sám setkal – Grendel byl totiž jeho syn. I jej tedy dostihly „hříchy otců“. Pohovoří si tedy z Beowulfem, pak jej prohlásí za svého následníka a v noci skočí z věže. Beowulf se tedy stává novým králem a ožení se s mladou vdovou po Hrothgarovi Wealtheow (Robin Wrightová).\n\nLéta plynou a jednoho dne jeden z Unferthových otroků najde zlatý pohár v bažině nedaleko Grendelovy jeskyně. Nic netušíc jej odnese. Téhož dne je blízká vesnice spálena drakem, který nechá Unfertha jako jediného naživu s tím, že má králi Beowulfovi vyřídit vzkaz: \"hříchy otců\". Beowulf po vyslechnutí vzkazu pochopí, že drak je jeho syn a že stará dohoda přestala platit. Vodní démonka nyní vyslala draka, aby zničil Beowulfovu říši.\n\nBeowulf a Wiglaf se tedy opět vydávají do jeskyně, kde se Beowulf opět setkává s vodní démonkou. Hodí po ní zlatý pohár a požaduje, aby odvolala svého draka. Démonka to ale odmítne s tím, že je příliš pozdě. Beowulf se tedy musí s drakem utkat. Ten mezitím útočí na hrad, jeho hlavní cíle jsou královna Wealtheow a Ursula, Beowulfova milenka (Alison Lohman). Mezi Beowulfem a drakem dojde k nelítostnému souboji, Beowulf nakonec draka zabije, když mu vyrve srdce, sám je ale smrtelně zraněn. Drakovy ostatky se těsně předtím, než jsou spláchnuty do moře, přemění do humanoidní podoby Beowulfova syna. Umírající Beowulf se svěří Wiglafovi, ten ale jeho zpověď odmítne s tím, že jde o pouhé blouznění, snad se příliš bojí pravdy. Krátce poté Wiglaf jako nový král organizuje Beowulfův pohřeb. Beowulfovo tělo je umístěno na loď, která je obřadně zapálena. Když klesá pod hladinu, objeví se vodní démonka, mrtvého krále obejme a políbí. Pravdu již není možno popírat. Démonka se poté obrátí k Wiglafovi se zjevným úmyslem jej svést. Wiglaf vstoupí do příboje a váhá.\nFilm je vytvořen metodou motion capture, takže postavy na plátně jsou animované, ovšem jejich podoba a pohyby vycházejí z podoby a pohybu skutečných herců.\n"}
{"id": "837962", "url": "https://cs.wikipedia.org/wiki?curid=837962", "title": "Piton de la Petite Rivière Noire", "text": "Piton de la Petite Rivière Noire\n\nPiton de la Petite Rivière Noire (828 m n. m.) je hora v pohoří Chaîne de la Rivière Noire na ostrově Mauricius v západní části Indického oceánu. Leží na území distriktu Rivière Noire v jihozápadní části ostrova. Jedná se o nejvyšší horu Mauricia.\n\n"}
{"id": "837963", "url": "https://cs.wikipedia.org/wiki?curid=837963", "title": "Televizní zkušební obrazec", "text": "Televizní zkušební obrazec\n\nTelevizní zkušební obrazec je obraz složený z geometrických tvarů různých barev, který slouží k nastavení televizní kamery, TV monitoru a televizního přijímače. Pomocí obrazce se kontroluje rozlišovací schopnost vodorovného i svislého rozkladu obrazu, jas, kontrast, geometrické zkreslení, barevné nastavení, přesnost synchronizace atd. Přes zdánlivou jednoduchost představují obrazce zcela komplexní nástroj pro velmi přesné naladění všech částí řetězce.\n\nV počátcích televizního vysílání totiž bývalo zvykem, že televizory osazené elektronkami (bez pomocné elektroniky, která zajišťuje vyrovnávání geometrie obrazu) bylo nutno po zapnutí seřídit a toto seřízení několikrát zopakovat v průběhu sledování programu. Proto vznikly zkušební obrazce, které bývaly generovány speciální elektronkou zvanou monoskop. V běžné češtině se pak tento původní název elektronky stal synonymem i pro samotný obrazec bez ohledu na to, zda byl obrazec pouze snímán kamerou z papírové předlohy nebo byl generovaný elektronicky.\n\nV dnešním vysílání se se zkušebním obrazcem setkáme jen výjimečně: nové televizní přijímače s plochými obrazovkami, integrovanými obvody a mikroprocesory nepotřebují složité nastavování. Opravny televizorů mají dnes svůj vlastní elektronický generátor obrazce a většina televizních stanic vysílá nepřetržitě 24 hodin.\n\nČernobílý obrazec obsahuje škálu od bílé k černé (tedy např. 0 % černé, 25 % černé, 50 % černé, 75 % černé a 100 % černé). Dále jsou zde geometrické obrazce (kružnice, čtvercová síť), sbíhající se úsečky pro kontrolu vertikálního a horizontálního rozlišení. Zvukový doprovod pro obrazec obsahoval tón o kmitočtu 1 kHz nebo běžné rozhlasové vysílání.\nModerní barevný obrazec kromě geometrických obrazců a stupňů šedé obsahuje navíc všechny základní barevné složky RGB (Red - červená, Green - Zelená a Blue - modrá) a doplňkové barvy CMY (Cyan - azurová, Magenta - purpurová, Yellow - žlutá), dále barevné přechody a takzvanou „pleťovou“ barvu pro správné nastavení barevné sytosti. Síť v obrazci sloužila k nastavení konvergence paprsků a byla jedním z nejpoužívanějších elementů kontrolního obrazce. Modré a červené klíny sloužily k vyrovnání pracovních bodů diskriminátorů a doladění úrovně černé.\n\nTehdejší Československá televize začala své pravidelné veřejné vysílání v roce 1953. Z této doby je první „monoskop“ s nápisem „ČS. TELEVISE“, který byl později mírně změněn a nápis nahrazen nápisem „ČESKOSLOVENSKO“. Zvukovým doprovodem pro obrazec byla stanice Hvězda Československého rozhlasu. Tehdejší televizory (50. léta) vyžadovaly zapnutí asi 20 minut před začátkem vysílání, aby se mohlo provést doladění obrazu podle návodu.\n\nBarevné vysílání zahájila ČST v roce 1970, původně pořizované technologie na „německou“ normu PAL však musela z politických důvodů rychle nahradit technologiemi podle „francouzské“ normy SECAM s postupným přenosem barev, kterou preferoval Sovětský svaz, a to samozřejmě znamenalo i zavedení nového zkušebního obrazce. Brzy se však prokázalo, že norma SECAM není vhodná pro studiové zpracování a tak i když z politicko-ekonomických důvodů musela norma SECAM zůstat pro distribuci pozemního vysílání, mohla ČST od 80. let veškerou studijní techniku postupně přestavět na normu PAL, takže se změnil i zkušební obrazec. Do pozemního vysílání se norma PAL dostala počátkem 90. let.\n\nV současnosti (2012) již téměř všechny české televizní stanice vysílají nepřetržitě 24 hodin. Jednou z výjimek je TV Prima, která vysílá v nočních hodinách zjednodušený zkušební obrazec.\n\n\n"}
{"id": "837977", "url": "https://cs.wikipedia.org/wiki?curid=837977", "title": "Stadio Olimpico Grande Torino", "text": "Stadio Olimpico Grande Torino\n\nStadio Olimpico Grande Torino původně Stadio Benito Mussolini nebo Stadio Comunale Vittorio Pozzo je víceúčelový stadion nejčastěji využívaný pro fotbal. Jeho kapacita činí 28 140 diváků a své domácí zápasy zde hraje tým FC Turín, dříve zde také hrál Juventus. Konal se zde zahajovací a závěrečný ceremoniál zimních olympijských her 2006 a zimních paralympijských her 2006.\n\n"}
{"id": "837981", "url": "https://cs.wikipedia.org/wiki?curid=837981", "title": "Československý svaz žen", "text": "Československý svaz žen\n\nČeskoslovenský svaz žen je název společenské organizace začleněné do systému Národní fronty Čechů a Slováků. Existovala v Československu v letech 1950 až 1990.\n\nFeministické hnutí se na území budoucího Československa prosazovalo od 19. století. Již v roce 1865 Karolina Světlá s Vojtou Náprstkem založili Americký klub dam. V roce 1903 byl založen Ženský klub český, později vznikla zásluhou Františky Plamínkové Ženská národní rada, která byla zároveň pobočkou Mezinárodní rady žen. \n\nJiž v květnu 1945 byl založen přípravný výbor Rady československých žen (RČŽ), jehož předsedkyní se stala JUDr. Milada Horáková. Výbor vydal v srpnu 1945 první číslo časopisu Rada žen, kde formuloval své představy o poslání organizace. Ustavující valná hromada byla uspořádána v červnu 1946 v Praze. Předsedkyní byla zvolena JUDr Milana Horáková. Organizace byla nadstranická, působily v ní ženy z různých politických stran Československa. Začlenily se do ní četné ženské spolky vzniklé v období I. republiky. Nová organizace vytvářela četné pracovní komise, spolupracující s orgány státu i dalšími společenskými organizacemi. V roce 1947 časopis Rada žen nahradil nový pojmenovaný Vlasta, který se stal orgánem Československého svazu žen. \n\nV únoru 1948 převzala KSČ vedoucí úlohu v Československu, postupně ve všech formách společenského života. Byl založen Československý svaz žen v březnu 1950 slučovacím sjezdem Rady žen a Zväzu slovenských žen, oporu pak našel na základě zákona č. 68/1951 Sb. Milada Horáková musela z organizace odejít a dva roky poté byla popravena. První předsedkyní se stala v roce 1952 Anežka Hodinová-Spurná a byla jí až do své smrti v roce 1963. V roce 1967 byla předsedkyní zvolena členka ÚV KSČ Helena Leflerová.\n\nV roce 1968 se vytvořily národní ženské organizace, v systému Národní fronty vznikl v roce 1969 i Český svaz žen, na území Slovenské socialistické republiky Slovenský sväz žien. V letech 1969-1974 byla předsedkyní Československého svazu žen Gusta Fučíková, která se zároveň stala místopředsedkyní Mezinárodní federace žen. Po ní funkci předsedkyně převzala Marie Kabrhelová. V této době byla organizace masovou, se základnou 1 milionů žen. Také časopis Vlasta měl masový náklad, až 840 000 výtisků.\n\nV důsledku rozsáhlých celospolečenských změn se rozpadl i formálně dne 7. února 1990 systém Národní fronty. Organizace Československý svaz žen zanikla v roce 1990. Český svaz žen přetrval, v jeho čele byla dlouhé roky Zdeňka Hajná. Přetrval i časopis Vlasta.\n\n"}
{"id": "837987", "url": "https://cs.wikipedia.org/wiki?curid=837987", "title": "Ry Cooder (album)", "text": "Ry Cooder (album)\n\nRy Cooder je debutové studiové album amerického hudebníka Ry Coodera. Jde o eponymní album vydané v prosinci roku 1970 u vydavatelství Reprise Records. Album produkovali Van Dyke Parks a Lenny Waronker. V žebříčku časopisu Billboard Pop albums se album umístilo nejlépe na 216. příčce. Mimo jedné autorské skladby („Available Space“) obsahuje album samé coververze.\n\n"}
{"id": "837996", "url": "https://cs.wikipedia.org/wiki?curid=837996", "title": "Rozval Roswell", "text": "Rozval Roswell\n\nRozval Roswell (anglicky \"Roswell That Ends Well\") je epizoda třetí série seriálu \"Futurama\". Poprvé byla vysílána dne 9. prosince 2001 stanicí FOX. Tato epizoda získala cenu Emmy. Děj se točí kolem náhodného cestování v čase, který vyústí v Roswellský incident (1947).\n\nKdyž se srazí vesmírná loď Planet Express se Supernovou, tak se stane chyba v časoprostoru a celá posádka se vrátí do roku 1947, kousek od americké základny u městečka jménem Roswell. Fry si vzpomíná, že zrovna tam sloužil jeho dědeček Ignac a chce ho přinutit, aby z armády odešel, protože kdyby se mu něco stalo, tak by se Fry vůbec nemusel narodit, ale profesor Farnsworth ho varuje, že za žádnou cenu nesmí měnit minulost pokud ovšem to minulost po něm nevyžaduje. Vojáci objeví Benderovo tělo a Zoidberga a začnou je zkoumat.\n\nProfesor Farnsworth s Leelou se snaží koupit mikrovlnnou troubu, aby se mohla posádka Planet Expressu vrátit dostat zpět do 31. století. Hledání je neúspěšně, protože první mikrovlnné trouby určené pro domácnosti byly až v roce 1955.\n\nMezitím Fry způsobí smrt svého údajného dědečka Ignáce, ale Fry stále existuje. Poté zajde do kavárny, kde pracovala jeho babička Mildred. Nakonec z toho vyvozuje, že jelikož je stále naživu, tak v tom případě Mildred nemůže být jeho babička. Když ho zbytek skupiny najde, profesor trvá na tom, že Mildred je opravdu Fryova babička. Fry si uvědomí, že on je teď svým vlastním dědečkem a začne panikařit. Profesor se vzdá vměšování, protože je málo času na návrat do 31. století.\n\nPosádka vesmírné lodi Planet Expressu zaútočí na leteckou základnu a ukradnou mikrovlnný satelit. Fry a Leela se snaží zachránit Zoidberga z pitvy, zatímco profesor se snaží zachránit Benderovo tělo. Jak posádka opouští zemskou atmosféru Benderova hlava vypadne z lodi. V 31. století Fry naříká nad ztrátou Bendera, dokud si neuvědomí, že jeho hlava musí být stále v Novém Mexiku. Posádka se vrací do Roswellu s detektorem kovů a objeví Bendera.\n"}
{"id": "838004", "url": "https://cs.wikipedia.org/wiki?curid=838004", "title": "Tchaj-cung (Sung)", "text": "Tchaj-cung (Sung)\n\nTchaj-cung (; 20. listopadu 939 – května 997), vlastním jménem Čao Kchuang-i () byl čínský generál a státník, bratr zakladatele říše Sung císaře Tchaj-cu a v letech 976–997 druhý sungský císař.\n\nTchaj-cung byl pracovitý a svědomitý císař. Jeho největším úspěchem bylo dokončení sjednocení Číny dobytím státu Severní Chan, přičemž osobně vedl armádu která zatopila nepřátelská města vodami řeky Fen. Liou Ťi-jüan, císař Severní Chan, se poté vzdal. Vzápětí Tchaj-cung pokračoval útokem na říši Liao, která držela 16 čínských pohraničních krajů, ale sungská armáda utrpěla porážku v bitvě u řeky Kao-liang. Byl to první velký sungský neúspěch.\n\nPorážka v bitvě měla dlouhodobé důsledky, byla jedním z hlavních faktorů, které přispěly k přijetí defenzívní strategie ve vztahu k severnímu sousedu. Pro Tchaj-cunga byl také nebezpečný Čao Te-čao, syn předešlého císaře, podezřívaný Tchaj-cungem z usilování o trůn. Čao Te-čao nakonec roku 979 spáchal sebevraždu. Tchaj-cung se poté soustředil na rozvoj a posílení armády, současně omezil moc a vliv členů císařského rodu a jednotlivých vojevůdců nad ozbrojenými silami.\n\nRoku 982 po smrti císaře Ťing-cunga nastoupil v říši Liao mladý, teprve dvanáctiletý panovník. Tchaj-cung se roku 986 rozhodl využít příležitost a zahájit válku, tři sungské armády však nebyly schopny zkoordinovat svůj postup a byly liaoským vojskem odraženy. Roku 988 naopak liaoské oddíly zaútočily na říši Sung.\n\nCísař věnoval velkou pozornost blahobytu obyvatelstva, říše za jeho vlády prosperovala. Přejal politiku císaře Š'-cunga dynastie Pozdní Čou podporující růst zemědělské výroby, rozšíření zkouškového systému, psaní encyklopedií, rozšíření civilní služby a omezování moci vojenských guvernérů \"ťie-tu-š'\".\n\nOtec Čao Chung-jin (, 899–956) byl posmrtně jmenován císařem Süan-cu (), matka příjmením Tu () obdržela posmrtné jméno „císařovna vdova Čao-sien“ ().\n\nHodnost císařovny obdržely čtyři z Tchaj-cuových manželek. Paní Jin (尹), dcera Jin Tching-süna, guvernéra Čchu-čou, se císařovnou Šu-te () stala posmrtně, stejně tak paní Fu (, 941–975), dcera ministra Fu Jen-čchinga, obdržela posmrtný titul císařovna I-te (). Po Tchaj-cungově nástupu na trůn se císařovnou stala paní Li (, 960–1004), dcera Li Čchu-jüna a císařovna Ming-te (). Po její smrti se jiná paní Li (, 943–977), dcera Li Jinga, stala císařovnou Jüan-te ().\n\n"}
{"id": "838005", "url": "https://cs.wikipedia.org/wiki?curid=838005", "title": "Korunní (minerální voda)", "text": "Korunní (minerální voda)\n\nKorunní je minerální voda hydrochemického typu HCO - Na - Ca - Mg, která vyvěrá v Doupovských horách u vsi Korunní poblíž obce Stráž nad Ohří v okrese Karlovy Vary. Vzniká několik desítek metrů pod povrchem v oblasti Doupovských hor, nedaleko Karlových Varů. Korunní vlastní nejen osvědčení Českého inspektorátu lázní a vřídel při Ministerstvu zdravotnictví ČR, ale byla zařazena i do certifikačního almanachu německé laboratoře Institut Fresenius.\n\nKarlovarská Korunní je také dlouholetým sponzorem Mezinárodního filmového festivalu Karlovy Vary.\n\nMinerální voda Korunní se řadí mezi slabě mineralizované vody. Procesy vedoucí k formování minerální vody Korunní jsou pomalé a dlouhodobé. Stáří hlubinné vody je na základě speciálních zkoušek určeno na desítky až stovky let. Mineralizace vody činí 757,7 mg.l-1, vyjádřená jako odparek 493 mg.l-1, proplynění vody oxidem uhličitým činí 2 500 mg.l-1. Zdejší voda je tedy klasifikována jako přírodní minerální voda slabě mineralizovaná, uhličitá (v závislosti na sycení CO2), studená a hypotonická.\n\nVoda pochází z chráněného zdroje z okolí vojenského území Doupovských hor. Zdroje minerální vody Korunní jsou osvědčeny a povoleny k užívání Českým inspektorátem lázní a zřídel.\n\nObsah oxidu uhličitého\n\nPočátky obchodního úspěchu Korunní kyselky sahají k roku 1876, kdy byl objeven v malé vesnici \"Krondorf\" (dnes Korunní) pramen významné chuti. V horní části údolí Korunního potoka byla postavena parní pila, v níž zpracovávali pokácené stromy na prkna. Jako ředitele povolali zkušeného dřevařského odborníka Carla Golsdorfa, který pocházel z Plavna, kde se narodil v roce 1844. Nedaleko pily v místech starého mlýna byl objeven přirozený vývěr minerálního pramene, jenž nechal Carl Golsdorf podchytit a provést odbornou analýzu. Chemický rozbor kyselky provedli renomovaní pražští profesoři Josef Lerch, Wilhelm Friedrich Gintl, Enoch Heinrich Kisch a karlovarský hydrogeolog Josef Knett. Všechny chemicko-fyzikální analýzy prokázaly léčivé vlastnosti objevené kyselky. To byl impulz k založení expediční firmy, jež se roku 1878 ujala jímání a rozesílání Krondorfské kyselky.\n\nDne 30. října 1876 prameniště osobně zkontrolovala a exploataci minerální vody schválila c. k. komise okresního hejtmanství a v roce 1877 byla Korunní kyselka výnosem pražského místodržitelství vyhlášena za léčivý pramen.\n\nDva nejvydatnější výstupy kyselky pojmenoval Golsdorf názvy Kateřina a Štěpánka. Kateřina dostala název podle jména Golsdorfovi choti a Štěpánka podle jména korunní princezny Štěpánka Belgická. Důkladné krenotechnické zachycení pramene Štěpánka se uskutečnilo roku 1880 na počest zasnoubení korunního prince Rudolfa Habsburského. Se souhlasem urozených novomanželů pak bylo zřídlo po jejich svatbě pojmenováno po Její císařské Výsosti.\n\nLahvovaná kyselka se pak začala prodávat ve velkém měřítku. Úspěch se svými chuťově neobyčejně atraktivními vodami měl nejen v rámci tehdejšího Rakouska-Uherska, ale i v dalších státech, zejména na argentinském trhu. V roce 1920 bylo prodáno 5 miliónů láhví. Korunní celosvětově proslula jako skvělá minerální voda.\n\nCarl Golsdorf postupně a s rozmyslem investoval mnoho peněz do dalšího technického rozvoje stáčírny a pomýšlel na vybudování malých klimatických lázní. Snaha vybudovat u Korunní prosperující lázně byla neúspěšná, nicméně se mu podařilo učinit z Krondorfu velmi oblíbené letovisko a z Krondorfky všeobecně známou minerální vodu. Koncem 19. století byl Krondorf atraktivním výletním místem, jehož reklamy se nacházely ve všech turistických průvodcích a časopisech.\n"}
{"id": "838024", "url": "https://cs.wikipedia.org/wiki?curid=838024", "title": "Bajky a podpovídky", "text": "Bajky a podpovídky\n\nBajky a podpovídky jsou sbírkou krátkých bajek a aforismů od Karla Čapka, které vycházely v Lidových novinách v letech 1925–1938. Kniha Bajky a podpovídky jako souborné vydání všech těchto fejetonů byla vydána až po Čapkově smrti, v roce 1946. Slovo „podpovídky“ v názvu knihy označuje skupinu fejetonů, jejichž rozsah je na pomezí krátké anekdoty a povídky.\n\nČapek v některých aforismech reagoval na aktuální politickou situaci, např. z roku 1938:\n\n\nMěl jsem psa a kočku\n"}
{"id": "838030", "url": "https://cs.wikipedia.org/wiki?curid=838030", "title": "Jaromír Hrbek", "text": "Jaromír Hrbek\n\nJaromír Hrbek (28. června 1914 Zliv – 22. července 1992 Olomouc) byl český a československý lékař, neurolog, vysokoškolský pedagog a politik KSČ, za normalizace poslanec České národní rady a ministr školství České socialistické republiky, strůjce čistek v českém školství po okupaci Československa.\n\nNarodil se ve Zlivi u Českých Budějovic v rodině železničáře. V mládí se s rodiči přestěhoval na Slovensko do Bytče. Vystudoval gymnázium v Žilině a v letech 1932–1938 Lékařskou fakultu Univerzity Karlovy. Už během vysokoškolských studií se stal členem komunistické studentské organizace \"Kostufra\" a angažoval se coby funkcionář studentských spolků. Po získání diplomu pracoval na neurologické klinice. Po nacistickém uzavření českých vysokých škol pracoval v městských sociálních ústavech v Praze-Krči, od dubna 1942 jako lékař v neurologické ambulanci v Plzni. Za války byl aktivní v odboji. V roce 1945 se před koncem války podílel na činnosti národního výboru v Plzni a zastupoval Plzeň v České národní radě.\n\nPo válce byl primářem na neurologickém oddělení nemocnice v Plzni a pak se stal přednostou neurologické kliniky na nově zřízené Lékařské fakultě Univerzity Karlovy v Plzni. V té době se již politicky angažoval v KSČ na okresní i krajské úrovni. Jako téma habilitační práce si zvolil „\"Dialektický materialismus a zásadní otázky neurologie a psychologie\"“. Práce byla zpočátku odmítnuta jako spíše filozofická než medicínská, což Hrbek napadl jako projev diskriminace komunistických vědců. Titul docent získal až po únorovém převratu se zpětnou platností od ledna 1948. Téhož roku se stal mimořádným profesorem. Spolu s kolegou Václavem Čedíkem tehdy pracovali na výkladu gravitace v duchu dialektického materialismu. Propagoval učení sovětských komunistických vědců Trofima Lysenka a Olgy Borisovny Lepešinské.\nV roce 1951 přešel na Univerzitu Palackého do Olomouce. Působil jako profesor neurologie na Lékařské fakultě Univerzity Palackého. Zde byl vedoucím katedry neurologie, přednostou Neurologické kliniky a při své katedře založil a vedl \"Laboratoř pro výzkum vyšší nervové činnosti\". V roce 1952 se stal vědeckým proděkanem Lékařské fakulty. V letech 1954–1963 byl rektorem Univerzity Palackého, v letech 1953–1954 děkanem Lékařské fakulty Univerzity Palackého a v období 1957–1958 děkanem Vysoké školy pedagogické. Publikoval odborné studie. Lékařství se věnovali i jeho synové Jaromír Hrbek (1942–1968) a Vladimír Hrbek (* 1944). Bratr Jan Hrbek byl patofyziologem. V roce 1956 získal titul profesora a od roku 1960 byl členem-korespondentem Československé akademie věd. Ve funkci rektora se snažil posílit vliv univerzity v Olomouci v konkurenci s univerzitou v Brně a vysokým školstvím v Ostravě. Zasadil se o vznik teoretických ústavů a do počátku 60. let byl dominantním funkcionářem univerzity. V té době zde působil i jeho bratr Jan Hrbek. Lékařská fakulta a s ní spojená nemocnice tak byla v akademickém žargonu nazývána „\"nemocnice u dvou nemilosrdných bratří\".“\n\nJeho vliv začal klesat během 60. let. Do funkce děkana Filozofické fakulty prosadil Jaromíra Langa, představitele konzervativních dogmatických komunistů, proti jehož nominaci se rozhořel na univerzitě spor. Po odchodu Hrbka z postu rektora Lang rovněž ukončil výkon své funkce děkana. Ve svém postrektorském období se věnoval vědecké práci. Během prvních fází pražského jara v roce 1968 se výrazněji politicky a veřejně neangažoval. V dubnu 1968 se ale postavil proti požadavku některých pedagogů na Univerzitě Palackého na revizi kádrových prověrek z 50. let, u nichž sám asistoval. Prohlásil, že je třeba „\"usilovat o všestrannou a plnou renesanci zásad leninismu\"“ a čelit „\"jak konzervativnímu dogmatismu, tak bezzásadovému oportunismu a maloměšťáckému radikalismu.\"“ Reformně naladění členové univerzity naopak kritizovali Hrbkovu předchozí politickou činnost. V září 1968 požádal Hrbek o zproštění všech akademických povinností kvůli pracovnímu zaneprázdnění a kvůli rodinným okolnostem (při automobilové nehodě tehdy zemřel jeho syn Jaromír). V listopadu 1968 zaslal zdravici aktivu Svazu československo-sovětského přátelství, přičemž zdravice byla prezentována jménem celé univerzity. V následujících dnech proti vyznění zdravice protestovali studenti a v atmosféře studentské okupační stávky na podporu myšlenek pražského jara byl Hrbek označen za stoupence sovětské okupační politiky. Hrbek obvinil vedení univerzity z toho, že tiše podporuje slovní útoky na jeho osobu. V následujících měsících byl Hrbek v rámci univerzity představitelem konzervativní komunistické frakce Levá fronta, která kritizovala reformně naladěné členy akademického sboru. 6. května 1969 zaslal Jaromír Hrbek a další členové této skupiny důvěrný dopis Gustávu Husákovi, Lubomíru Štrougalovi a Miloši Jakešovi, kde reformní členy pedagogického sboru označil za „\"hlavní představitele pravicového oportunismu v OV KSČ a na UP\".“\nV srpnu 1969 byl jmenován členem české vlády Stanislava Rázla jako ministr školství. Post si udržel i v následující vládě Josefa Kempného a Josefa Korčáka do července 1971. Ve funkci ministra zahájil vlnu personálních čistek souvisejících s nástupem normalizace. Do ledna 1972 odešlo (respektive muselo odejít) z českého školství cca 20 % pracovníků. K čistkám došlo i na jeho domovské univerzitě. Na podporu čistek rozeslal českým vysokým školám v září 1969 přípis, ve kterém vyzval k profesní eliminaci pedagogů, kteří se angažovali v obrodném procesu. Jeho konec v ministerské funkci interpretuje historik Pavel Urbášek jako tlak Gustáva Husáka na stabilizaci poměrů a eliminaci ultralevicových sil v normalizačním Československu. Jeho manželka Eliška, rozená Ortová, byla rovněž aktivní komunistkou působící na univerzitě v Olomouci a za normalizace byla členkou komise pro řízení stranické práce na této škole.\n\nV listopadu 1969 se dodatečnou kooptací stal i poslancem České národní rady. Od 70. let se vrátil k akademické práci a dále působil na Univerzitě Palackého. Kromě neurologie se zabýval též matematikou a fyzikou. Roku 1979 vydal vlastním nákladem knihu \"Radiační teorie gravitace\", v níž se vrátil ke svým vědeckým pokusům z poúnorového období. Vedení univerzity ho za tuto práci neúspěšně navrhlo na Nobelovu cenu za fyziku. Podporu mu vyslovil komunistický politik a vědec František Kahuda. V roce 1973 byl Hrbek jmenován řádným členem Československé akademie věd. Coby profesor konzultant pracoval na univerzitě v Olomouci až do jara 1989. Pak mu těžká nemoc znemožnila další vědecké a pedagogické působení.\n"}
{"id": "838033", "url": "https://cs.wikipedia.org/wiki?curid=838033", "title": "Seznam kulturních památek v Lišově", "text": "Seznam kulturních památek v Lišově\n\nV katastrálním území Dolní Slověnice leží rybník Dvořiště, součást kulturní památky Rožmberská rybniční soustava, viz Seznam kulturních památek v Třeboni.\n\n"}
{"id": "838035", "url": "https://cs.wikipedia.org/wiki?curid=838035", "title": "Sue v rozpacích", "text": "Sue v rozpacích\n\nSue v rozpacích (v originále The Sue Sylvester Shuffle) je jedenáctá epizoda druhé série amerického hudebního televizního seriálu \"Glee\" a v celkovém pořadí třicátá třetí epizoda. Napsal ji Ian Brennan, režie se ujal Brad Falchuk a vysílala se ihned po přímém přenosu Super Bowlu dne 6. února 2011. Hlavním tématem epizody je snaha rozptýlit soupeření mezi fotbalisty a sborem a snaha se spojit. Když trenérka roztleskávaček Sue Sylvester (Jane Lynch) stáhne svůj tým z účinkování o přestávce fotbalové hry, musí se sbor a fotbalisté spojit, aby předvedli vystoupení a vyhráli hru.\n\nJedná se o nejdražší televizní epizodu vysílanou po Super Bowlu, výroba činila 3-5 milionů amerických dolarů. Obsahovala přes 500 doplňků včetně areálu pro kaskadéry. Televizní reportérka Katie Couric si v epizodě zahrála samu sebe. Epizoda zahrnuje cover verze pěti písní, včetně tanečního vystoupení na píseň od Katy Perry, \"California Gurls\" a mashup písně \"Thriller\" od Michaela Jacksona s \"Heads Will Roll\" od skupiny Yeah Yeah Yeahs. Tvůrce seriálu Ryan Murphy potvrdil, že epizodu použil jako hudební poctu Jacksonovi. Hudební vystoupení získaly smíšené ohlasy od kritiků. S výjimkou \"California Gurls\" byly všechny ostatní skladby vydány jako singly a jsou dostupné ke stažení. Mashup \"Thriller / Heads Will Roll\" byl nejlépe umístěním mashupem ve všech oblastech a v žebříčcích v Austrálii obsadil 17. místo.\n\nVe Spojených státech epizodu sledovalo 26,8 milionů amerických diváků a stala se tak nejsledovanější televizní epizodou v televizním vysílání během posledních tří let. Získala smíšené reakce od kritiků, kteří se lišili ohledně její přístupnosti pro publikum Super Bowlu. Někteří kritizovali opakující se téma konfliktu mezi fotbalisty a sborem a epizodu označili podprůměrnou oproti jiným epizodám.\n\nV Sue Sylvester (Jane Lynch), trenérce roztleskávaček na střední škole Williama McKinleyho, roste rozčarování ze sportu, ale chce si sport znovu zamilovat, tak plánuje, že během soutěže roztleskávaček vystřelí Brittany (Heather Morris), jednu z nich, z kanónu. Mezitím trenérka fotbalu Shannon Beiste (Dot-Marie Jones) přinutí fotbalisty, aby se přidali ke školnímu sboru New Directions, aby se zmírnila rivalita mezi studenty. Vedoucí sboru Will Schuester (Matthew Morrison) oznámí členům sboru (včetně fotbalistů), že budou během přestávky na fotbalovém mistrovství vystupovat s mashupem písní \"Thriller\" od Michaela Jacksona a \"Heads Will Roll\" od Yeah Yeah Yeahs. Všimne si a povzbudí talent Dava Karofskeho (Max Adler), tyrana, který předtím šikanoval členy sboru. Když jsou fotbalisté napadeni školním hokejovým týmem, Karofsky povzbudí své spoluhráče, aby se sboru odešli, ale Beiste je za to blokuje z účasti na fotbalovém mistrovství.\n\nAby byl zajištěn počet hráčů, tak se členky sboru Rachel (Lea Michele), Mercedes (Amber Riley), Tina (Jenna Ushkowitz) a Lauren (Ashley Fink) přidají k fotbalovému týmu. Hra začíná pro hráče McKinley špatně a když je Tina během hry zraněna, kapitán Finn Hudson (Cory Monteith) přebírá nad situací kontrolu. Požádá člena sboru Pucka (Mark Salling), aby přesvědčil bývalé fotbalisty k návratu a přesvědčuje roztleskávačky Santana (Naya Rivera), Brittany (Heather Morris) a svou bývalou přítelkyni Quinn (Dianna Agron), aby odešly ze soutěže roztleskávaček a vystoupily spolu s ostatními o přestávce. Pouze Karofsky se odmítá vrátit, ale když uvidí pozitivní reakci publika na vystoupení, začne si vystoupení užívat. Beiste vítá zpět fotbalisty a ti se chystají vyhrát zastrašováním protihráčům a přijdou hrát oblečení jako zombie.\n\nSuin roztleskávačský tým poprvé na regionálním kole prohraje za posledních sedm let a v televizním rozhovoru ji Katie Couric nazve \"Loser roku\". K jejímu rozčílení ještě dopomůže to, že rozpočet roztleskávaček je snížen, protože bylo zjištěno, že kanon ohrožuje zdraví dětí. Peníze jsou svěřeny sboru, aby mohli zaplatit svou cestu na regionální kolo. Karofsky zamítá Finnův návrh, že by se ke sboru mohl připojit natrvalo. Na konci Quinn políbí Finna a řekne mu, že jeho činy jí připomněly, proč ho milovala.\n\n"}
{"id": "838036", "url": "https://cs.wikipedia.org/wiki?curid=838036", "title": "Pablo García", "text": "Pablo García\n\nPablo Gabriel García Pérez (* 11. května 1977, Pando, Uruguay) je bývalý uruguayský fotbalový záložník.\n\n\n"}
{"id": "838047", "url": "https://cs.wikipedia.org/wiki?curid=838047", "title": "Evropská silnice E66", "text": "Evropská silnice E66\n\nEvropská silnice E66 je evropskou silnicí 1. třídy. Začíná v italském Franzensfeste a končí v maďarském Székesfehérváru. Celá trasa měří 650 kilometrů. Spojuje Alpy s Panonskou pánví.\n\nV říjnu 2011 Maďarsko požádalo o prodloužení trasy E66 z Székesfehérváru přes Dunaújváros, Kecskemét do Szolnoku. Očekává se, že to bude platit a silnice budou označeny v roce 2013 nebo 2014.\n\n"}
{"id": "838050", "url": "https://cs.wikipedia.org/wiki?curid=838050", "title": "Cerro Peró", "text": "Cerro Peró\n\nCerro Peró (též \"Cerro Tres Kandú\", , 842 m n. m.) je hora v pohoří Cordillera del Ybytyruzú v Jižní Americe. Leží v jihovýchodní Paraguayi na území departementu Guairá v obci General Eugenio Garay. Jedná se o nejvyšší bod Paraguaye.\n\n"}
{"id": "838053", "url": "https://cs.wikipedia.org/wiki?curid=838053", "title": "Sencislo9", "text": "Sencislo9\n\nsencislo9 (: ) je druhý román prozaika Davida Mitchella, který vyšel roku 2001, česky v roce 2010 v překladu Petry Diestlerové s doslovem Petra Matouška.\n\nRomán je inspirován stejnojmennou písní od Johna Lennona a dílem spisovatele Haruki Murakamiho, v jehož dílech se postavy taktéž bouří proti japonským stereotypům. Kniha je rozdělena do 9 kapitol, z nichž ta poslední, je na základě citátu z osmé kapitoly \"sen číslo devět začne pokaždý, když něco skončí\" ponechána prázdná. V každé z kapitol prožívá hlavní postava trochu odlišný druh snění, který postupně rozvíjí její drobnokresbu.\n\nKapitola 1: PanOpticon\n\nV první kapitole se seznamuje s dvacetiletým venkovským chlapcem Eidžim Mijakim, který se připravuje v kavárně Jupiter na schůzku s Akiko Kato, právničkou, která by měla zastupovat jeho otce, se kterým se Eidži nikdy neshledal a hodlá to napravit. Kapitola je narušována Eidžiho představami. Nejprve z vědeckofantastického sídla firmy PanOpticon ukradne složku za použití zbraní, poté sní o velké potopě, která zaplaví celé Tokyo a usmrtí ho a nakonec pronásleduje Kato do kina, kde se promítá film Voormanův problém. Do právnické kanceláře však nakonec vůbec není vpuštěn a musí přejít k náhradním plánům.\n\nKapitola 2: Ztráty a nálezy\n\nV druhé kapitole se propojují tři vyprávěcí linie. V první si Eidži najde práci v oddělení ztrát a nálezů na jedné z městských vlakových stanic. Zde se setkává s ambiciózním programátorem Sugou a přednostou stanice panem Aoyamou, který se však ze strachu o své místo stane paranoidním, obviní Eidžiho z konspirace a po zajetí vrchních představitelů tokijských drah spáchá veřejnou sebevraždu. Ve druhé linii vzpomíná Eidži na své dětství na ostrově Yakušima, kde vyrůstal se svoji sestrou dvojčetem poté, co je jejich matka alkoholička opustila. Jednoho dne se vydal Eidži přívozem na vytoužený fotbalový zápas, před kterým prosil o vítězství boha v nedalekém chrámu, a to výměnou za cokoliv si bude žádat. Jeho tým skutečně díky Eidžiho gólu vyhraje, ale při návratu Eidži zjistí, že se jeho sestra Andžu, se kterou měl velice blízký vztah, rozhodla ze stesku doplavat k jednomu z kamenů v moři a utopila se. Eidži se sošce boha pomstí tak, že jí uřízne hlavu. Ve třetí linii dostane Eidži dva dopisy. První je od Akiko Kato, která ho žádá, aby s hledáním otce přestal. Druhý je od Eidžiho matky Mariko Mijake, která mu během své léčby sděluje podrobnosti o jejich útlém dětství. Mariko prožila krátký románek s bohatým milencem, ze kterého vzešly dvojčata Eidži a Andžu. Mariko však nebyla schopna se o děti starat a když jednou Eidžiho nedopatřením málem zabila, rozhodla se děti svěřit do péče příbuzným. Eidži se rozhodne do nemocnice zavolat, ale je mu řečeno, že jeho matka již odjela na léčebný pobyt.\n\nKapitola 3: Videohry\n\nVe třetí kapitole se Eidži během hraní arkádových her seznámí s bohatým studentem práva Yuzu Daimonem, který čeká v herně na svoji dívku. Ta se však neukáže, a proto Yuzu obratně pozve náhodnou dvojici dívek a Eidžiho do zámožného hotelu, kde se nevybíravě chová k hostesce Miriam. Po prohýřené noci plné alkoholu a drog se Eidži ráno probudí a zjistí, že byl v hotelu zanechán i s tučnou účtenkou. Povede se mu uniknout a ocitá se znovu poblíž PanOpticonu. Vrací se tedy do kavárny, kde se znovu shledává s brigádnicí a blíže se s ní seznámí. Zjistí, že je nadějnou klavíristkou a jmenuje se Ai Imadžó. Později v parku potkává Miriam, která letmo hovoří o jeho otci. Za pomoci programátora Sugy a knihy, kterou Miriam v parku nechala, zjišťuje Eidži její adresu a navštíví ji. Miriam se však domnívala, že je Eidži Daimonův bratr a hovořila tak o jeho otci.\n\nKapitola 4: Vydobytá země\n\nVe čtvrté kapitole je Eidži společně s Daimonem unesen japonskou mafií yakuzou. Mezi skupinami právě probíhá válka a dva vůdci, Jun Nagasaki a Ryutaro Morino, se snaží získat vedoucí pozici po zmizelém šéfovi Konosuke Tsurim. Je to právě Ryutaro Morino, který oba chlapce unesl, jelikož byli nevybíraví k jeho dceři Miriam, která je ve skutečnosti tou dívkou, na kterou Yuzu Daimon v herně čekal. Jako trest Morino odebere Daimonovi značné množství krve, Eidžiho však nijak nezraní. Naopak mu sdělí, že zná jeho otce. Eidži tedy pošle Daimona taxíkem do svého bytu, který mu pronajímá vedoucí videopůjčovny Buntaró, a rozhodne se informace o otci získat. Nalezne však pouze jeho fotku a zprávu, která mu nařizuje, aby se s Morinem setkal. Svojí krví oba podepíší smlouvu, která nabývá účinku o půlnoci. Do doby než získá Eidži složku s informacemi, musí cestovat s mafií, která provádí napříč městem sérii brutálních vražd, které zakončuje samotná konfrontace s druhým bossem Nagasakim. Morinova skupina je přečíslena, ale jeden ze zabijáků, Suchbátar, zajistil speciální izraelské nálože, kterými potřel zbraně Nagasakiho mužů a na dálku odpálil. Morino se poté chystá i přes dohodu zabít Eidžiho, ale Suchbátar odpaluje i jeho skupinu a zbavuje tak Tsuriho oba jeho konkurentů. Eidži je poté propuštěn na svobodu.\n\nKapitola 5: Skici příběhů\n\nPátou kapitolu tvoří dvě vyprávěcí linie. V první je Eidži nalezen Buntarem, který ho ubytuje v domě své sestry a zajistí mu rekonvalescenci. Buntaró čeká se svou ženou dítě a než se narodí, rádi by oba vyrazili na dovolenou. Eidži tedy na krátkou dobu přebírá vedení videopůjčovny, setkává se s detektivkou Kozue Yamayou, která zjišťovala informace o Eidžiho otci pro Morina, na základě dříve podaného inzerátu je kontaktován svým dědečkem Takara Cukajamou a blíže se seznamuje s Ai Imadžó. Během jeho pobytu v domě Buntarovy sestry je vyprávění narušováno krátkými příběhy. Buntarova sestra je totiž hluchou a úspěšnou spisovatelkou, která právě cestuje po Německu. V těchto fantazijních příbězích figuruje spisovatel Kozlopsavec, paní Hřebínková a Pithecantropus a jejich jednotlivá dobrodružství odráží motivy spojené s antiválečnými postoji nebo publikováním prací na internetu.\n\nKapitola 6: Kai Ten\n\nV šesté kapitole se Eidži vypraví na schůzku se svým dědečkem. Ten se však ze zdravotních důvodů nedostaví a místo sebe posílá svého přítele Admirála Raiza. Ten Eidžimu sděluje, že je jeho otec potupou rodiny, který rozprodává po generace předávaný majetek. Raizo věnuje Eidžimu deník, který napsal za 2. světové války dědečkův bratr. Ten byl součástí sebevražedné skupiny vojáků, kteří ve speciálně modifikovaných torpédech kaitenech podnikali útoky proti americkým lodím. Deník popisuje tradiční japonskou oddanost a vojenskou čest během výcviku a nasazení kaitenů. Eidžiho prastrýc však během sebevražedného útoku nezemře, nálož se totiž neodpálí a on se s kaitenem odrazí od lodi a potopí na dno. Během posledních chvil jeho života tedy zapisuje závěrečné části deníku. Eidži se po týdnu vydává na druhou schůzkou s dědečkem, místo něj však přichází Eidžiho nevlastní matka a dcera. Ty mu sdělí, že Admirál Raizo byl ve skutečnosti jeho dědeček, který uprchl z nemocnice, aby se s Eidžim setkal. Bohužel však krátce nato zemřel. Obě mu také rázně sdělují, aby s pátráním přestal, jelikož nikdo nemá zájem se ním setkat. Eidži tedy znechuceně odchází a nehodlá se už s otcem sejít.\n\nKapitola 7: Karty\n\nV sedmé kapitole si Eidži skrze Aiinu kamarádku obstarává práci v pizzerii. Jednoho dne dostává balíček od detektivky Yamayo, ve které jsou na disketě informace o zákeřných praktikách japonské mafie. Ty byly zaslány důvěryhodným osobám pouze v případě, že byla Yamayo během odhalování zabita. Eidži s jejich zveřejněním váhá. Další den ho zase navštíví Suga, který získal na základě svých hackerských schopností práci u americké počítačové firmy. Jako důkaz přátelství zanechává před odjezdem Eidžimu speciální virus. Dále Eidži dostává na záznamník vzkaz, ve kterém ho jeho otec žádá, aby se co nejdříve setkali, a že všechno, co mu řekla jeho nevlastní matka, byly lži. Eidži tedy vyráží a schůzku, ale zjišťuje, že byl znovu nalákán yakuzou do pasti, která měla za úkol vybrat zbylé dluhy po Morinovi. Jelikož byl na základě smlouvy Eidži součástí Morinovy skupiny, musí hrát speciální karetní hru. Během ní však poslední boss Tsuru zemře na infarkt a Eidži je konečně propuštěn. Do bytu mu zavolá jeho matka, se kterou se Eidži domluví, že ji navštíví v sanatoriu. Když Eidži zakončuje svoji poslední směnu v pizzerii, dostane objednávku od právníka z PanOpticonu, který se ukáže jako jeho otec. Eidži mu tedy pizzu doručí, ale jelikož se jedná u vulgárního a sobeckého muže, rozhodne se k němu nehlásit a prostě odejít. Než odjede z Tokya, rozešle na policii pomocí Sugova viru informace od detektivky Yamayo.\n\nKapitola 8: Jazyk hor je déšť\n\nV osmé kapitole cestuje Eidži v domluvených náklaďácích za svojí matkou do sanatoria. Jednotliví řidiči mu vyprávějí příběhy o snech a samotnému Eidžimu se několik podivných snů zdá. S matkou se shledají, naleznou určité porozumění a domluví se na další schůzce. Poté Eidži cestuje zpět domů na ostrov. Navštíví hrob své sestry i dům babičky, ta však není doma a je puštěné pouze rádio. Z toho Eidži zjistí, že tajfun, který se minulou noc rozpoutal, prudce zasáhl Tokyo. Snaží se tedy zavolat Ai nebo Buntarovi, ale telefony jsou hluché. I když Eidži neví, zda jsou linky jen přetížené nebo se skutečně něco stalo, rozhodne se běžet zpátky.\n\nKapitola 9:\n\nPoslední kapitola je prázdná.\n\n"}
{"id": "838055", "url": "https://cs.wikipedia.org/wiki?curid=838055", "title": "Bitva u Kehry", "text": "Bitva u Kehry\n\nBitva u Kehry (estonsky \"Kehra lahing\"), též bitva u Arudevahe (\"Arudevahe lahing\") či bitva u Laane a Arudevahe (\"Laane-Arudevahe lahing\") byla průlomovou vojenskou akcí Estonské osvobozenecké války.\n\nO svou novodobou suverenitu muselo Estonsko bojovat postupně proti silám Německého císařství, Sovětského Ruska a Spojeného baltského vévodství. Když se po kapitulaci Německa začaly v listopadu 1918 začaly německé jednotky stahovat z Pobaltí, zahájilo Sovětské Rusko rozsáhlou ofenzívu proti Pobaltí, v jejímž rámci 28. listopadu sovětská armáda vstoupila na estonské území.\n\nProtože proti dvěma plně vyzbrojeným sovětským divizím o celkové síle 12 000 mužů stálo zprvu jen 2 000 lehce vyzbrojených vojáků vznikajících estonských branných sil, podařilo se sovětům během několika týdnů dobýt celé východní a jihovýchodní Estonsko. Za této situace byl 23. prosince 1918 jmenován vrchním velitelem estonských ozbrojených sil generál Johan Laidoner, který od estonské vlády obdržel zvláštní pravomoci k provedení všeobecné mobilizace a válečných rekvizic.\n\n3. ledna 1919 se estonským obráncům konečně podařilo zastavit postup fronty směrem na Tallinn, když odrazili útočící bolševiky u Valkly poblíž Kuusalu. Bolševické vedení se rozhodlo pokusit se okamžitě o průlom o něco jižněji, v oblasti Kehry, kam se při ústupu přesunul štáb 1. estonské divize.\n\nÚtok bolševiků začal 4. ledna ráno, a odpoledne se zdálo, že počtem i výzbrojí slabší obránci budou muset přece ustoupit. Tehdy dorazil z týlu do Kehry opravený 1. obrněný vlak pod vedením kapitána Antona Irva, který se rozhodl k okamžitému útoku.\n\nVlak osazený čtyřiceti muži vyrazil po trati dále směrem na Aegviidu, odkud se blížily bolševické oddíly. Podél trati postupoval 2. prapor Tarbatského pluku, tvořeného převážně estonskými komunisty bojujícími na ruské straně. Vlak vjel do jejich linií po šesté hodině večerní přibližně pět kilometrů od Kehry, poblíž vesnice Vikipalu, na pastvinách mezi usedlostmi Laane a Arudevahe.\n\nObjevení obrněného vlaku útočníky naprosto překvapilo, a když se ocitli pod jeho palbou, dali se na zmatený útěk lesem zpět směrem k Aegviidu. Na sněhu zůstalo ležet přibližně 80 mrtvých bolševiků. 21 těl Estonci následně pohřbili do hromadného hrobu.\n\nZpráva o úspěšném protiútoku u Kehry se bleskově rozšířila mezi obránci po celé frontě a výrazně pozvedla náladu a odhodlání estonských vojáků.\n\n"}
{"id": "838056", "url": "https://cs.wikipedia.org/wiki?curid=838056", "title": "Hřib citronový", "text": "Hřib citronový\n\nHřib citronový (\"Boletus citrinus\" ), též hřib žlutavý (\"Boletus clavipes\" ) je jedlá houba z čeledi hřibovitých řazená mezi tzv. pravé hřiby.\n\nDříve byl zařazen jako samostatný druh, ale v současnosti je považován za formu hřibu smrkového (\"Boletus edulis\") zvanou hřib smrkový citronový (\"Boletus edulis\" f. \"citrinus\" ). To odpovídá nejen výsledkům molekulární analýzy z roku 2005, ale také absenci přesné barevné hranice mezi touto a běžnou formou hřibu smrkového.\n\n\nKlobouk dosahuje 60–150 milimetrů, od mládí je žlutý (čímž se liší o běžné formy hřibu smrkového), na otlačených místech často hnědnoucí. Povrch v mládí plstnatý, později více či méně olysalý.\n\nRourky i póry jsou totožné s hřibem smrkovým.\n\nTřeň je totožný s hřibem smrkovým.\n\nDužnina je totožná s hřibem smrkovým.\n\nMikroskopické znaky jsou totožné s hřibem smrkovým až na trichodermové hyfy klobouku. Jejich obsah je bledý nebo žlutý, nikoli hnědý.\n\n"}
{"id": "838068", "url": "https://cs.wikipedia.org/wiki?curid=838068", "title": "Josef Machačka", "text": "Josef Machačka\n\nJosef Machačka (8. července 1913 Jablonec nad Jizerou - 1. února 1980 Praha) byl český a československý politik KSČ, za normalizace poslanec České národní rady a ministr - předseda Výboru lidové kontroly České socialistické republiky a Československé socialistické republiky.\n\nPo roce 1948 pracoval na ministerstvu zemědělství, v období let 1953-1970 působil na vedoucích postech na ministerstvu financí. Byl mu udcělen Řád práce, Řád Vítězného února a Vyznamenání Za zásluhy o výstavbu. V lednu 1971 byl jmenován členem české vlády Josefa Kempného a Josefa Korčáka jako ministr - předseda Výboru lidové kontroly. Post si udržel i v následující druhé vládě Josefa Korčáka do listopadu 1972. Pak přešel na federální úroveň a v období říjen 1972 - únor 1976 zastával post ministra - předsedy Výboru lidové kontroly v československé druhé vládě Lubomíra Štrougala. Zastával i stranické funkce XIV. sjezd KSČ a XV. sjezd KSČ ho zvolil za člena Ústřední kontrolní a revizní komise KSČ.\n\nZasedal v České národní radě, kam byl zvolen ve volbách roku 1976.\n"}
{"id": "838070", "url": "https://cs.wikipedia.org/wiki?curid=838070", "title": "Erika (loď)", "text": "Erika (loď)\n\nErika bylo jméno ropného tankeru, plujícího pod maltskou vlajkou a patřícího nadnárodní francouzské společnosti Total, který se 12. prosince 1999 za zimní bouře rozlomil a potopil u bretaňského pobřeží. Loď byla na cestě z přístavu Dunkerque do italského Livorna. \n\nErika byla postavena v roce 1975 v japonských docích Kasado jako v pořadí druhá z osmi sesterských lodí, které zde byly zkonstruovány v letech 1974 - 1976. Její první jméno bylo \"Shinsei-Maru\", později vystřídala jména \"Glory Ocean\", \"Intermar-Prosperity\", \"South Energy\", \"Jarhe Energy\", \"Prime Noble\", \"Prime Nobles\", \"Nobless\" a nakonec od roku 1996 \"Erika\". \n\nBěhem havárie unikly desítky tisíc tun ropy a francouzské pobřeží následně zasáhla obrovská ropná skvrna. Zahynulo asi 150 tisíc ptáků, ústřice a další mořští živočichové. V září 2012 potvrdil francouzský kasační soud dřívější rozhodnutí, podle kterého je za havárii tankeru zodpovědná společnost Total, která byla odsouzena k vysoké pokutě.\n\n"}
{"id": "838071", "url": "https://cs.wikipedia.org/wiki?curid=838071", "title": "Ondřej Vaněk (politik)", "text": "Ondřej Vaněk (politik)\n\nOndřej Vaněk (* 16. června 1929 Luženičky) byl český a československý politik KSČ, za normalizace ministr zemědělství České socialistické republiky.\n\nV roce 1945 se vyučil kovářem a do roku 1949 pracoval na hospodářství rodičů. Absolvoval kurz pro přípravu pracujících na vysoké školy a v období let 1949-1953 vystudoval Vysokou školu zemědělskou v Praze a Vysokou školu zemědělskou v Brně. Roku 1953 nastoupil jako zootechnik v Chebu. V letech 1956-1960 působil coby hlavní inženýr Krajské plemenářské správy v Gottwaldově. V období let 1960-1966 pracoval jako technický náměstek Krajské plemenářské správy Veselí nad Lužnicí, přičemž do roku 1967 zde působil na postu ředitele. Od roku 1967 do roku 1972 pracoval jako ředitel Plemenářského podniku Ústrašice. Pak působil ve vládních úřadech. V letech 1972-1975 byl ředitelem odboru na českém ministerstvu zemědělství a výživy a od roku 1975 náměstkem ministra. Angažoval se v KSČ, byl členem Okresního výboru KSČ a členem jejího okresního předsednictva. Zasedal v komisi Ústředního výboru Komunistické strany Československa pro zemědělství a výživu. Bylo mu udělenu Vyznamenání Za vynikající práci a Vyznamenání Za zásluhy o výstavbu.\n\nV červnu 1986 byl jmenován členem české vlády Josefa Korčáka, Ladislava Adamce a Františka Pitry jako ministr zemědělství a výživy. Ve funkci setrval do prosince 1989.\nPublikoval odborné práce z oboru plemenářství.\n\n"}
{"id": "838072", "url": "https://cs.wikipedia.org/wiki?curid=838072", "title": "Ondřej Vaněk", "text": "Ondřej Vaněk\n\nJméno a příjmení Ondřej Vaněk má více nositelů:\n\n"}
{"id": "838073", "url": "https://cs.wikipedia.org/wiki?curid=838073", "title": "Thébská nekropole", "text": "Thébská nekropole\n\nThébská nekropole je archeologická lokalita v Egyptě na západním břehu Nilu nedaleko dnešního moderního města Luxoru. V dobách starověkého Egypta, zejména v období Nové říše, byla tato rozsáhlá oblast využívána jako pohřebiště někdejšího královského sídelního města Vesetu. V dnešní době patří díky svým historickým památkám mezi nejnavštěvovanější místa v celém Egyptě. V roce 1979 byla thébská nekropole zařazena na seznam světového dědictví UNESCO.\n\n\n\n"}
{"id": "838074", "url": "https://cs.wikipedia.org/wiki?curid=838074", "title": "Saab 37 Viggen", "text": "Saab 37 Viggen\n\nSAAB 37 Viggen („Blesk“) byl švédský jednomístný jednomotorový víceúčelový bojový letoun schopný operovat z nouzových ploch. Vyvinut byl společností Saab, určený k provádění bitevních, stíhacích a průzkumných úkolů. Mezi požadavky na letoun byla schopnost operovat z nouzových letištních ploch (například rovné úseky dálnic); ke zkrácení dojezdu při přistání Viggen využíval reverzaci tahu motoru. Viggen byl vybaven sklápěcí svislou ocasní plochou pro snížení výšky při ukrytí v síti švédských podzemních hangárů. Ve své době patřil mezi nejpokročilejší evropské bojové letouny.\n\nV roce 1961 vypsal švédský letecký úřad specifikace na letoun nazvaný „standardizovaná létající platforma“. Nový stroj měl po nevelkých úpravách ve výrobě splňovat s jediným drakem a motorem požadavky na bitevní lety v přízemních výškách, přepadové stíhání, průzkum a ve dvoumístné verzi cvičné lety.\n\nÚkol byl svěřen společnosti Svenska Aeroplanaktiebolaget (SAAB) v Linköpingu a jeho šéfkonstruktéru ing. Eriku Brattovi. Základní návrh byl hotov v únoru 1962, když předtím letecký úřad rozhodl o pohonné jednotce. Tou se měl stát licenčně vyráběný motor Pratt & Whitney JT8D-22, který měla po úpravě vyrábět firma Svenska Flygmotor AB (později Volvo Flygmotor a Volvo Aero) pod označením RM8.\n\nNa podzim 1963 SAAB švédským státním orgánům přednesl detailní rozpočet na vývoj Viggenu a v září 1964 byla zahájena výroba sedmi prototypů.\n\nPrvní ze sedmi jednomístných prototypů \"Saab 37-1 Viggen\" zalétal pilot Erik Dahlström 8. února 1967. Osmý prototyp byl dvoumístný. Požadovaná schopnost vzletu a přistání na krátkých úsecích dálnic byla vyřešena kombinací trojúhelníkových příďových kachních ploch s ofukovanými vztlakovými klapkami a trojúhelníkovým křídlem. Tato konfigurace společně s motorem o tahu 125,04 kN s přídavným spalováním, účinným obracečem tahu a antiblokačním brzdovým systémem umožnila splnění požadavku.\n\nV dubnu 1967 švédský parlament schválil rozpočet na výrobu 83 Viggenů v bitevní verzi \"AJ 37\" a sedmnácti dvoumístných cvičných \"Sk 37\" (sériová čísla 37801-37817) bez radiolokátoru. Sériová výroba byla zahájena verzí AJ 37 (první vzlet 23. ledna 1971), kterou následovaly cvičné Sk 37, v roce 1973 osmadvacet fotoprůzkumných \"SF 37\" (37950-37977) a 28 námořních hlídkových a průzkumných \"SH 37\".\n\nFotoprůzkumná modifikace SF 37 byla navržena jako náhrada S-35E Draken. Místo radiolokátoru měla ve speciálně tvarované přídi šest kamer, zatímco SH 37 byla vybavena výkonným radiolokátorem PS-371/A. Prototyp SF 37 vzlétl 21. května 1973.\nV letech 1979 až 1990 obdrželo švédské letectvo 149 stíhacích letounů druhé generace \"JA 37\". Od roku 1993 do roku 1997 Saab přestavěl 48 exemplářů AJ 37, 25 kusů SF 37 a 25 letounů SH 37 na variantu \"AJS 37\", schopnou zajišťovat současně bitevní, stíhací a průzkumné úkoly.\n\nDalší modernizací se stala varianta JA 37 označená \"Mod D\". Nesla modernizovaný radar Ericsson PS-46/A, nový systém zbrańových závěsníků a počítač pro systém ovládání podvěsů, což umožňovalo použití řízených střel AIM-120 AMRAAM. První z těchto modifikovaných strojů se vrátil do provozu v roce 1998.\n\nPoslední verzí byl \"Saab Sk 37E Stör-Viggen\" určený pro elektronický boj a výcvik budoucích pilotů Viggenu, který vznikl přestavbou deseti letounů Sk 37 v období 1998 až 2000. Výbava zahrnovala mj. aktivní rušící kontejnery U95, U22/A a kontejner KB s výmetnicemi protiradiolokačních infračervených klamných cílů.\n\nV listopadu 2005 byly Viggeny operačních jednotek švédského letectva, jeho jediného uživatele, plně nahrazeny novými stroji Saab JAS-39 Gripen.\n\n\n\n\n\n"}
{"id": "838075", "url": "https://cs.wikipedia.org/wiki?curid=838075", "title": "Ztracená brána", "text": "Ztracená brána\n\nZtracená brána je český trojdílný televizní film, který v premiéře vysílala Česká televize v září 2012. Jde o volné pokračování také trojdílného filmu \"Ďáblova lest\" (2009). Podle scénáře Arnošta Vašíčka opět natočil režisér Jiří Strach.\n\nDvojice policejních vyšetřovatelů Petr Sumara (Jiří Dvořák) a Lenka Šímová (Anna Geislerová) opět za pomoci religionisty Michala Runy (Ivan Trojan) pátrá po sériovém vrahovi v prostředí pražské lóže svobodných zednářů.\n\nPodle průzkumů sledovanosti byl první díl \"Ztracené brány\" v neděli 9. září 2012 nejsledovanějším pořadem po 20. hodině (964 000 diváků starších patnácti let, podíl na sledovanosti 25,1 %). Druhý díl sledovalo 1 milion diváků starších patnácti let, tj. 21,1 %, což z něj učinilo nejsledovanější pořad v tomto čase. Závěrečný díl sledovalo 1,06 milionu diváků (podíl 24,7 %).\n\nFilm se natáčel na autentických lokacích v Praze. Scény z podzemí se točily např. pod Čechovým mostem, ale také ve Znojmě. Natáčecích dní bylo přes 50. Režisérem druhého štábu byl Vojtěch Moravec, natočil např. automobilovou honičku ve třetím díle.\n\n"}
{"id": "838079", "url": "https://cs.wikipedia.org/wiki?curid=838079", "title": "Václav Valeš (politik)", "text": "Václav Valeš (politik)\n\nVáclav Valeš (7. dubna 1922 Smečno – 25. června 2013) byl český a československý politik KSČ, v 60. letech ministr chemického průmyslu, v době pražského jara a na počátku normalizace ministr zahraničního obchodu a místopředseda vlády Československé socialistické republiky, pak politicky pronásledován a vězněn, po sametové revoluci opět místopředseda československé vlády.\n\nV roce 1941 byl zatčen a po dobu dvou let vězněn v Malé pevnosti v Terezíně.\n\nVystudoval Obchodní akademii ve Slaném. Pracoval v Chemických závodech československo-sovětského přátelství v Záluží coby náměstek ředitele. Bylo mu uděleno Vyznamenání Za zásluhy o výstavbu. Od roku 1955 pracoval na ministerstvu chemického průmyslu, nejprve jako ředitel hlavní správy odbytu, pak na postu náměstka ministra, prvního náměstka a v listopadu 1965 se stal československým ministrem chemického průmyslu ve vládě Jozefa Lenárta. V dubnu 1968 byl jmenován členem československé první vlády Oldřicha Černíka jako ministr zahr. obchodu. Ve funkci setrval do prosince 1969. Pak od ledna do září 1969 byl v druhé vládě Oldřicha Černíka jejím místopředsedou. Pak byl zbaven všech politických funkcí. Za normalizace byl politicky a občansky pronásledován komunistickým režimem. V roce 1980 byl na tři roky uvězněn po zinscenovaném soudním procesu. Ve věznici v Heřmanicích s ním tehdy byli i další disidenti jako Václav Havel nebo Václav Benda.\n\nDo vrcholné politiky se vrátil po sametové revoluci, kdy byl od dubna 1990 do června 1992 místopředsedou druhé a třetí vlády Mariana Čalfy. Při představování československé vlády ve Federálním shromáždění v červnu 1990 ohodnotil prezident Václav Havel Václava Valeše následovně: „\"Václav Valeš není šéfem ekonomického týmu ve vládě proto, že to je můj mnohaletý přítel a že jsem se o jeho mravních kvalitách přesvědčil i v situacích nejtěžších, ale proto, že jeho autorita je respektována ekonomy nejrůznějšího názorového zaměření i různých generací. Jako jeden z mála našich předních ekonomů má bohaté zkušenosti z vedoucích míst v podnikové sféře a jako vysoký vládní činitel zažil již tolik neúspěšných ekonomických reforem, že nám všem může být dobrou zárukou proti nebezpečí excesů, zbrklých rozhodnutí, tragicky neuvážených experimentů a snahy slepě promítat do hospodářské praxe školské poučky a různé, leckdy i dobou překonané ekonomické teorie\".“ V této době působil dočasně v týmu ekonomů, který sestavil místopředseda české vlády a rovněž bývalý politik z doby pražského jara František Vlasák s cílem navrhnout alternativní strategie ekonomických reforem. Tato koncepce ale nezískala podporu a transformace československé ekonomiky probíhala podle koncepce lidí okolo Václava Klause.\n\nProfesně působil jako ekonom. Publikoval práce z oboru podnikové ekonomiky. Byl evidován jako agent Státní bezpečnosti (krycí jméno VÁLEK).\n\n"}
{"id": "838080", "url": "https://cs.wikipedia.org/wiki?curid=838080", "title": "Václav Valeš", "text": "Václav Valeš\n\nJméno a příjmení Václav Valeš má více nositelů:\n\n"}
{"id": "838085", "url": "https://cs.wikipedia.org/wiki?curid=838085", "title": "KV65", "text": "KV65\n\nKV65 je k roku 2012 poslední objevenou staroegyptskou hrobkou v Údolí králů, které se nachází několik kilometrů západně od egyptského města Luxor. Hrobka byla nalezena v červenci 2008, avšak nic není známo o její výzdobě, struktuře a majiteli. Vchod do hrobky se zdá být ve stylu hrobek pocházejících z 18. dynastie.\n"}
{"id": "838086", "url": "https://cs.wikipedia.org/wiki?curid=838086", "title": "Tomáš Flégr", "text": "Tomáš Flégr\n\nTomáš Flégr (* 1975, Varnsdorf) je koncertní a liturgický varhaník, hráč na klavichord a jediný český hráč na muselaar. Absolvoval Pražskou konzervatoř ve třídě Prof. Jana Hory, Akademii múzických umění v Praze ve třídě docenta Jaroslava Tůmy a Universität der Künste v Berlíně ve třídě Prof. Leo van Doeselaara. Koncertní diplom \"cum laude\" získal v roce 2006 (mj. provedením vlastní varhanní transkripce Smetanovy Vltavy v Berlínském Dómu). Řadu let působil jako varhaník děkanského kostela sv. Petra a Pavla ve Varnsdorfu, šest let byl regenschorim křižovnického kostela sv. Františka z Assisi u paty Karlova mostu v Praze, později varhaníkem v kostela sv. Antonína Paduánského v nizozemském Utrechtu. V nizozemském Amersfoortu studoval také hru na beiaard (věžní zvonohru). V Templo Ecuménico, Playa del Inglés na Gran Canarii působil v roce 2008 a 2012 jako titulární varhaník pro liturgické potřeby devíti církví, realizaci řady koncertů a varhanních exkurzí. Realizoval CD pro firmy Gallo, Priory a \"El Órgano en el Templo Ecuménico\" \n\nTomášova obliba v interpretaci staré hudby ho už v době studia přivedla na řadu interpretačních kurzů a interpretačních soutěží. Upozornil na sebe již vítězstvím v celonárodní soutěži mladých varhaníků v Opavě. V roce 2002 se stal vítězem interpretační soutěže Georga Muffata v rakouském opatství Schlägl, finalistou interpretační soutěže v Brunnenthal (Rakousko), 2005 a 2007 finalistou interpretační soutěže Jana Pieterszoona Sweelincka v Oude Kerk Amsterdam. Tomáš spolupracuje s nizozemským souborem Super Librum v oblasti interpratace středověké hudby. Společně se stavitelem čembal, klavichordů a louten Sebastianem Nuñezem z Utrechtu a varhanářem Winoldem van der Putten ve Finsterwolde uskutečnil stavbu kopií historických virginalů, spolupodílí se na řadě organologických i koncertních aktivit.\n"}
{"id": "838088", "url": "https://cs.wikipedia.org/wiki?curid=838088", "title": "Graminologie", "text": "Graminologie\n\nGraminologie ( \"Graminae\" – trávy), též agrostologie ( \"ἄγρωστις, agrōstis\" – tráva) je botanický vědní obor studující trávy, jejich morfologii a taxonomii.\n\nZabývá se studiem rostlin z čeledí lipnicovitých (\"Poaceae\"), šáchorovitých (\"Cyperaceae\"), sítinovitých (\"Juncaceae\") a orobincovitých (\"Typhaceae\"). Rostliny podobné trávám pocházející z jiných čeledí se označují jako graminoidy.\n\nZa zrodem tohoto oboru stála kniha \"Agrostographiae Helveticae Prodromus\", taxonomické pojednání o travách německého botanika Johanna Scheuchzera z roku 1708. Termín \"„agrostografie“\" byl později nahrazen současným termínem agrostologie.\n\nGraminologie má svůj význam při sledování a údržbě divokých i spásaných travnatých plání, v zemědělství (plodiny jako rýže, kukuřice, cukrová třtina, pšenice a mnoho druhů pícnin patří mezi trávy), hortikultuře a údržbě trávníků a v ekologii obecně.\n"}
{"id": "838092", "url": "https://cs.wikipedia.org/wiki?curid=838092", "title": "Agranulocytóza", "text": "Agranulocytóza\n\nAgranulocytóza je krevní (hematologické) onemocnění, které je důsledkem kritického poklesu granulocytů, což je druh bílých krvinek (leukocytů). Granulocyty jsou nazývány podle obsahu zrnčitých (granulových) struktur, obsahující látky, které mají funkce v imunitní odpovědi organizmu. Nejčastěji postiženým granulocytem je obvykle neutrofil, v takovém případě mluvíme o neutropenii. Neutrofil je nejpočetnějším granulocytem vůbec. Mezi další postižitelné granulocyty náleží bazofil a eozinofil. Závažnost agranulocytózy tkví v tom, že výrazný pokles zejména neutrofilů způsobuje snížení imunitní odpovědi organizmu zejména proti bakteriálním infekcím. Granulocyt neutrofil se totiž mj. podílí na pohlcování tj. fagocytóze infekčních mikroorganismů.\n\nO agranulocytóze mluvíme, když součet všech granulocytů v 1 mm³ poklesne pod 100 (viz krevní obraz a krevní diferenciál). Taková hodnota znamená, že množství granulocytů pokleslo pod 5 % jejich normální hodnoty.\n\nAgranulocytóza, která se vyskytne sama o sobě, tj. bez spojení s jiným onemocněním, může být důsledkem reakce organismu na určitá léčiva (autonomní agranulocytóza, léková agranulocytóza).\n\nAgranulocytóza → řecká předpona a = bez + granulocyt + óza= počeštělé osis = nemoc, choroba\n\nAčkoliv název odkazuje k úplnému chybění granulocytů (řecká předpona a), není pro diagnostické účely nulová hladina požadovaná.\nU pojmenování agranulocytóza může dojít k pojmovému zmatení, protože koncovka -osis (óza) může odkazovat ke zmnožení (nikoliv k poklesu) - viz např. leukocytóza = chorobné zmnožení bílých krvinek. Tam, kde chceme vyjádřit pokles množství vybrané krevní buňky, přidáváme koncovku -penie (např. neutropenie = pokles počtu neutrofilů; leukopenie = pokles počtu bílých krvinek) ke kořenu (lemma) názvu dané krevní buňky. Z etymologického hlediska by tedy bylo správné nemluvit o agranulocytóze, ale o granulopenii (jde o alternativní pojmenování). Nicméně, zdravotnická odborná veřejnost po celém světě má pro stavy kritického poklesu granulocytů v krvi termín agranulocytóza již zažitý.\n\nPřipomeňme, že agranulocytóza bývá často zaměňována s neutropenií (pokles pod 500 neutrofilů na jeden mm³), protože pokles granulocytů vždy koreluje s poklesem neutrofilů jako nejvíce zastoupených granulocytů. Správné je ale oba pojmy rozlišovat, protože agaranulocytóza zahrnuje rovněž další granulocyty: bazofily a eozinofily. U nich se v případě jejich kritického poklesu mluví o vzácné eozinopenii a velmi vzácné bazopenii.\n\nAgranulocytóza může probíhat bezpříznakově, nebo se může projevit náhlou horečkou, zimnicí a bolestmi v krku. Infekce různých zasažených orgánů může mít velmi rychlý nástup (např. zápal plic (pneumonie), infekce močového ústrojí aj.). Může se rovněž velmi rychle rozvinout sepse (otrava krve). Neutropenie a aganulocytóza jsou často ve spojení s nemocemi ústního ústrojí, takže mezi její příznaky patří: krvácení z dásní, zvýšená tvorba slin (hypersalivace), zápach z úst (halitóza), narušení okostnicových vazivových tkání.\n\nVelké množství léčiv může zapříčinit vznik agranulocytózy. Patří sem: některá antiepileptika, léčiva proti zvýšené činnosti štítné žlázy (karbimazol, thiamazol, propylthiouracil), antibiotika (penicilin, chloramfenikol, cotrimoxazol), cytostatika, zlato, nesteroidní antiflogistika (indometacin, naproxen, fenylbutazon, metamizol, antidepresiva (mirtazapin)) a některá antipsychotika (atypické neuroleptikum klozapin).\nV případě klozapinu je agranulocytóza natolik závažným vedlejším účinkem, že jeho uživatelé v USA a Kanadě musí být registrování v tamějším národním monitorovacím systému, aby byla zajištěna pravidelná kontrola počtu bílých krvinek a absolutního počtu neutrofilů (ANC = Absolute Neutrophil Count).\nAčkoliv projevy agranulocytózy mívají osobitý, individuálně rozličný charakter, odborníci doporučují, aby pacienti, kteří užívají vybraná riziková léčiva, byli upozornění na základní symptomy agranulocytózy (vysoká horečka, bolesti v krku aj.)\n\nStanovení diagnózy agranulocytózy vyžaduje krevní testy, pomocí nichž lze stanovit množství granulocytů (zkoumá se krevní obraz, krevní nátěr; počítá se krevní diferenciál = rozpočet bílých krvinek na jistou objemovou jednotku). Důležité je rovněž vyšetření kostní dřeně, při kterém se zkoumá počet vyzrálých krevních buněk ve vztahu k jejich prekurzorům. Vyšetření kostní dřeně může v případě chybějících neutrofilů odhalit, že vlastní chybějící počet je zastoupen v některých předchozích vývojových stupních granulocytu či je mezi ně rozdělen (viz krvetvorba). Vývojová řada granulocytu je následující: (myeloblast → promyelocyt → myelocyt → metamyelocyt → granulocyt). Přesné vyšetření krve je samozřejmě důležité z důvodů diferenciální diagnostiky, tj. zjištění, zda projevy onemocnění nesouvisí s jiným onemocněním jako např.: aplastická anémie, paroxymální (záchvatovitá) noční hemoglobinurie (onemocnění, při kterém je povrch červených krvinek citlivý ke komplementu, takže jsou napadány jako cizorodé a rozpouštěny-hemolýza), myelodysplazie a leukémie (nádorové zmnožení bílých krvinek, které vyvolává silnou reakci na infekční podněty, a proto může mít paradoxně stejný průběh jako samotná agranulocytóza).\n\nPokud příznaky chybí, ale agranulocytóza je prokázána, musí být odstraněný vnější příčiny (např. medikace). Dále musí být nemocný poučen o možných příznacích (horečka) onemocnění. Pravidelný monitoring krve je samozřejmostí. Pokud je přítomná infekce, nasazují se dle vyhodnocení závažnosti průběhu antibiotika (jsou to právě bakteriální infekce, které nemocné s agranulocytózou nejvíce ohrožují, protože neutrofily, které zajišťují fagocycytózu bakterií, chybí). Nasazen bývá širokospektrý penicilin se složkou zabraňující rezistenci jako např. piperacilin+tazobactam nebo ticarcilin+kyselina klavunolová. Dále lze použít: cefalosporinové antibiotikum ceftazidim nebo kombinaci meropenemu s gentamicinem či amikacinem.\nV případě, že horečka přetrvává i po 4-5 dnech a infekční příčina nebyla identifikována, dochází ke změně antibiotické medikace směrem ke glykopeptidovým antibiotikům (např. vankomycin, daptomycin) a následně je přidáno antifungicidní (protiplísňové) léčivo (např. amfotericin B). Pro obnovení normálního množství granulocytů se využívá rekombinací připravený růstový cytokin G-CSF (filgrastim), který povzbuzuje resp. urychluje syntézu nových granulocytů.\n\nPoužití krevní transfuze je sice možné, ale vzhledem k tomu, že v cirkulující krvi přežívají granulocyty 10 h. (cca 24 h. ve slezině a jiných tkáních), lze očekávat pouze krátkodobý efekt, který je spojen s možnými riziky transfuzní procedury.\n"}
{"id": "838097", "url": "https://cs.wikipedia.org/wiki?curid=838097", "title": "Nugget Point", "text": "Nugget Point\n\nNugget Point je název skalního útvaru na novozélandském Jižním ostrově, na pobřeží v regionu Otago. Nachází se na severním konci oblasti The Catlins, dolů po cestě z Kaka Point. Nachází se zde maják (\"Nugget Point Lighthouse\"), který je v současnosti pod správou organizace Maritime New Zealand. Maják ční do výše 76 metrů nad mořem a je obklopen skalnatými ostrůvky (The Nuggets). Místo je domovem několika druhů mořských ptáků, včetně tučňáků, terejů a kolpíků a také kolonie lachtanů.\n"}
{"id": "838100", "url": "https://cs.wikipedia.org/wiki?curid=838100", "title": "Miroslav Kříž", "text": "Miroslav Kříž\n\nMiroslav Kříž (* 8. července 1958 Klatovy) je český podnikatel a sportovní funkcionář, působící ve fotbale a golfu. Zmizel 22. května 2010 po údajném únosu před restaurací \"Chagall´s\" v Praze 1, od té doby byl pohřešovaný. V polovině prosince roku 2011 byl Policií České republiky prohlášen za mrtvého. V té době byl III. místopředsedou Českomoravského fotbalového svazu (nyní Fotbalová asociace České republiky). Byl majoritním vlastníkem fotbalového klubu FC Viktoria Plzeň a golfového klubu Plzeňský Golf Park (areál Dýšina). \n\nPochází z Klatov, vystudoval Fakultu stavební ČVUT v Praze. Je ženatý a je otcem dvou dcer. Policie České republiky ho sice prohlásila za mrtvého, ale jeho tělo nebylo nikdy nalezeno a Městský soud v Praze podezřelého z jeho vraždy osvobodil. Soudní řízení dosud neskončilo pravomocným rozsudkem.\n\nS podnikáním začal v roce 1990 v oblasti fitness, poté se jeho firmy zabývaly ekonomickým a finančním poradenstvím. V tomto směru byla klíčovou jeho společnost \"AP Trust\". Hrála rozhodující roli v konkursu holdingu Škoda Plzeň, který se dostal v letech 2003 až 2010 postupně celý do rukou společnost Appian Group a divize Škoda Power (zejména výroba turbín) byla prodána jihokorejské společnosti Doosan. Složité vztahy v jeho podnikání a angažmá ve fotbalu byly zřejmě důvodem jeho zmizení v roce 2010.\n\n"}
{"id": "838102", "url": "https://cs.wikipedia.org/wiki?curid=838102", "title": "Milan Ptáček (fotbalista)", "text": "Milan Ptáček (fotbalista)\n\nMilan Ptáček (* 27. ledna 1970) je bývalý český fotbalista, obránce. Po skončení aktivní kariéry působí jako správce stadionu FC Hradec Králové.\n\nV československé a české lize hrál za SK Hradec Králové. V lize nastoupil v 154 utkáních a dal 1 gól. Dále hrál za NH Ostrava.\n\n"}
{"id": "838103", "url": "https://cs.wikipedia.org/wiki?curid=838103", "title": "Jamajka na Letních olympijských hrách 1984", "text": "Jamajka na Letních olympijských hrách 1984\n\nJamajka se účastnila Letní olympiády 1984. Zastupovalo ji 45 sportovců (31 mužů a 14 žen) v 5 sportech.\n\n"}
{"id": "838106", "url": "https://cs.wikipedia.org/wiki?curid=838106", "title": "Jamajka na Letních olympijských hrách 1980", "text": "Jamajka na Letních olympijských hrách 1980\n\nJamajka se účastnila Letní olympiády 1980. Zastupovalo ji 23 sportovců.\n\n"}
{"id": "838108", "url": "https://cs.wikipedia.org/wiki?curid=838108", "title": "Jamajka na Letních olympijských hrách 1976", "text": "Jamajka na Letních olympijských hrách 1976\n\nJamajka se účastnila Letní olympiády 1976.\n\n"}
{"id": "838109", "url": "https://cs.wikipedia.org/wiki?curid=838109", "title": "Pusté kostely", "text": "Pusté kostely\n\nPusté kostely ( \"\") jsou soustava převážně umělých jeskyní v pískovcových skalách při říčce Svitávka mezi obcemi Velenice a Svitava na Českolipsku. Komplexu vévodí nejznámější a největší jeskyně Nautilus, která je nyní sídlem motorkářského klubu pod názvem \"Pekelné doly\".\n\nCelá oblast podél říčky Svitávky v délce necelých 3 km od obce Svitava směrem k Velenicím je protkaná mnoha jeskyněmi, většinou umělými. Vznikaly v různých obdobích a za pomocí různých technik. V některých prostorách údajně žili středověcí mniši a je pravděpodobné, že některé i sami hloubili, jiné byly vytvořeny v 18. století kvůli písku, surovině k výrobě zrcadel, případně pak upraveny pro jiné využití (sklady, výrobny, klub). Mimo několika jeskyní označovanými Pusté kostely jsou v okolí další a také otevřené, dávno již opuštěné menší lomy. Údolí Svitávky v tomto úseku je zalesněné a téměř neobydlené. Nevedou tudy značené trasy pěších turistů. Kopce nad údolím nejsou vysoké.\nZrod této největší prostory je nejistý. Existuje domněnka, že její základ vytvořili příslušníci Jednoty bratrské po bitvě na Bílé hoře, aby se zde ukryli.\n\nRozsáhlé jeskyně (pojmenované také Lindavské komory, či Pustý kostel č. 1) podle zprávy vlastivědného badatele Karla Brandtla z roku 1849 vznikly zásluhou podnikatele, hraběte Josefa Kinského, sídlícího v obci Sloup v Čechách. Ten založil v údolí vytvořeném Svitávkou v období let 1756 až 1760 dvě továrny na výrobu zrcadel, zrcadlárny. Pro broušení zrcadel potřeboval písek (4 druhy), který získával v okolních pískovcových skalách. K zrcadlárnám nechal vyhloubit kanál s dvěma koryty, kterými přitékala voda ze Svitávky. Hloubení jeskyních prostor bylo prováděno postupně, v rozestupech 3 metrů byly ponechávány skalní pilíře, aby nedošlo k zřícení stropů. V zadní části nechal vybudovat cisternu, kam stékala voda. Po vytěžení písku byly využívány jiné lokality (mnohé lomy tohoto druhu byly u Lindavy, Svitavy, Sloupu), zde byla těžba ukončena koncem 19. století.\n\nVelké podzemní prostory (krycí název Nautilus) využili koncem II. světové války nacisté, kteří sem nechali přestěhovat a ukrýt z Polska válečnou výrobu. Na podzim 1944 zde vězni vyráběli 30 mm letecké kanóny MK 108. Po skončení války byly prostory upraveny a využívány jako velkosklad ovoce a zeleniny podnikem Zelenina Terezín.\n\nV roce 1993 byly opuštěné jeskyně prodány a roku 1997 je získal Český curling klub. Své plány s rozsáhlými úpravami však nerealizovat a v roce 2001 je získal nový vlastník Miroslav Krejčí (alias \"Pekelník\"), který zde po vyčistění od odpadu a naplavenin vybudoval hojně navštěvovaný motorkářský klub \"Pekelné doly\".\n\nLokalita byla v letech 1990 a 1995 důkladně prozkoumána a změřena i s pomocí laserů. Je zařazena do soupisu archeologických nemovitých památek Zajímavé prostory využili v roce 1984 i filmaři jako kulisu k filmu \"S čerty nejsou žerty\".\n\nV přímém sousedství silnice při pravém břehu Svitávky asi 300 metrů od Nautila je menší podzemní lom, kde se podle zmíněného výzkumníka Brandtla v roce 1849 již netěžilo. Existenci jeskyně zaznamenal do svého deníku roku 1825 při jedné ze svých cest František Palacký. Archeologický průzkum zde provedl v roce 1933 archeolog Emil Gebauer. Na vstupu do jeskyně je řada pilířů. Na stěnách byly četné skalní kresby – reliéfy, většinou novějšího data. Vpravo od vchodu do podzemních prostor je uchován skalní relief Ukřižování. Část prostor byla později zavalena. Při stavbě silnice v roce 1886 byl terén u vstupu zvýšen. U jeskyně jsou přes Svitávku dva silniční mosty.\n\nPod zaniklým hrádkem Výrov u Svitávky byl u Medvědího kempu menší podzemní lom. Stýkají se zde katastry obcí Velenice a Svitavy. Široký byl 30 metrů, hluboký 12. Část lomu se neznámo kdy propadla. I tyto jeskyně jsou chráněny podle zákona č. 20/1987 sb.\n\nVelenické údolí (Welnitzer Grundl) mezi Velenicemi a Svitavou je zajímavé nejen kvůli jeskyním, je zde skalní \"Kaple sv. Antonína\", pozůstatky hrádku Výrov a Velenické tvrze, zajímavé a chráněné jako kulturní památka jsou budovy obou bývalých zrcadláren, vysoko ve skalách jsou vysekány Velenické lavičky.\n\nPod jeskyněmi vede při říčce Svitávka místní komunikace z Velenic do Svitavy a Lindavy u Cvikova. Po stejné silnici je vedena cyklotrasa 3055. Trasa pro pěší turisty zde vyznačená není a silnici již nevyužívá linková autobusová doprava. Nejbližší železniční trať a zastávky jsou v 6 km vzdálených Zákupech. \n"}
{"id": "838110", "url": "https://cs.wikipedia.org/wiki?curid=838110", "title": "Jamajka na Letních olympijských hrách 1972", "text": "Jamajka na Letních olympijských hrách 1972\n\nJamajka se účastnila Letní olympiády 1972.\n\n"}
{"id": "838111", "url": "https://cs.wikipedia.org/wiki?curid=838111", "title": "Jamajka na Letních olympijských hrách 1968", "text": "Jamajka na Letních olympijských hrách 1968\n\nJamajka se účastnila Letní olympiády 1968.\n\n"}
{"id": "838117", "url": "https://cs.wikipedia.org/wiki?curid=838117", "title": "Jamajka na Letních olympijských hrách 1952", "text": "Jamajka na Letních olympijských hrách 1952\n\nJamajka se účastnila Letní olympiády 1952.\n\n"}
{"id": "838118", "url": "https://cs.wikipedia.org/wiki?curid=838118", "title": "Jamajka na Letních olympijských hrách 1948", "text": "Jamajka na Letních olympijských hrách 1948\n\nJamajka se účastnila Letní olympiády 1948.\n\n"}
{"id": "838135", "url": "https://cs.wikipedia.org/wiki?curid=838135", "title": "Katolická univerzita Nejsvětějšího Srdce", "text": "Katolická univerzita Nejsvětějšího Srdce\n\nKatolická univerzita Nejsvětějšího Srdce nebo přesněji \"Katolická univerzita Nejsvětějšího Srdce Ježíšova\" (italsky Università Cattolica del Sacro Cuore, doslovně \"Katolická univerzita Svatého Srdce\") sídlí v italském městě Milán. Je největší soukromou univerzitou v Evropě a největší katolickou univerzitou na světě. Její fakultní nemocnicí je Poliklinika Gemelli.\n\n"}
{"id": "838138", "url": "https://cs.wikipedia.org/wiki?curid=838138", "title": "František Řehák (politik)", "text": "František Řehák (politik)\n\nFrantišek Řehák (5. října 1924 Hřibiny – 24. dubna 2005) byl český a československý politik KSČ, v době pražského jara a na počátku normalizace ministr dopravy Československé socialistické republiky.\n\nPocházel ze železničářské rodiny. Vyučil se strojním zámečníkem a roku 1945 nastoupil do služeb Československých státních drah. Pracoval zde později ve sdělovací službě, ve vozovém a lokomotivním depu Hradec Králové a u traťové distance v Novém Městě nad Metují a Letohradu. Vystudoval Právnickou fakultu Univerzity Karlovy. K roku 1968 se uvádí, že navíc dokončuje aspirantské minimum na Vysoké škole ekonomické v Praze. Nadále pracoval v oboru železniční dopravy. V roce 1950 nastoupil na ministerstvo dopravy. V letech 1958–1963 působil jako náměstek náčelníka, pak jako náčelník Pražské dráhy ČSD. V letech 1963–1965 byl vedoucím oddělení na ministerstvu dopravy. Roku 1965 se stal náměstkem ministra. Spadal pod něj \"Výzkumný ústav dopravní\", \"Nakladatelství dopravy a spojů\" a \"Vědeckotechnická rada\". Přednášel na Vysokém učení technickém v Brně a na Vysoké škole ekonomické v Praze. Od roku 1966 zastával funkci viceprezidenta Evropské hospodářské rady - výboru pro vnitrozemskou dopravu.\n\nNa jaře 1968 předsedal jako náměstek ministra zvláštní komisi pro řešení dopravy ve Vysokých Tatrách. Komise se zabývala projektem železniční tratě typu ALWEG, která se v prvních měsících stala na Slovensku symbolem očekávané ekonomické modernizace a za její výstavbu demonstrovali bratislavští studenti. Komise ovšem v dubnu 1968 rozhodla, že projekt bude realizován později. Historik Jan Rychlík uvádí, že v té době již byla tato otázka ve slovenské společnosti překryta akutnějšími tématy.\n\nV dubnu 1968 byl jmenován členem československé první vlády Oldřicha Černíka jako ministr dopravy. Na postu setrval i v druhé vládě Oldřicha Černíka (nyní oficiálně jako ministr - předseda Výboru pro dopravu) až do září 1969. V debatách okolo federalizace Československa jako ministr odmítal vznik samostatného českého ministerstva dopravy a trval na zachování celostátního řízení podniku Československé státní dráhy.\n\nNásledně byl za normalizace vytlačen z politického života. Pracoval na nižších pozicích v dopravních a železničních výzkumných ústavech. Rehabilitován byl po roce 1989 a vrátil se na významné funkce v oboru dopravy.\n\n"}
{"id": "838148", "url": "https://cs.wikipedia.org/wiki?curid=838148", "title": "Edwin Long", "text": "Edwin Long\n\nEdwin Long (celým jménem Edwin Longsden Long) (12. července 1829, Bath – 15. května 1891, Hampstead) byl anglický malíř zobrazující anglické, historické a biblické náměty. Zabýval se též malbou portrétů.\n\nOd dětství toužil stát se malířem, přihlásil se i ke studiu na Royal Academy of Arts v Londýně, nicméně byl odmítán pro údajný nedostatek výtvarného talentu, což jej později znechutilo natolik, že se již nepokoušel získat žádné oficiální malířské vzdělání.\n\nV roce 1857 odcestoval do Španělska studovat tamější žánrové malířství, které mělo vliv i na jeho vlastní tvorbu. Jedním ze španělských malířů, který jej výrazně ovlivnil byl Bartolomè Esteban Murillo. Po návratu ze Španělska odcestoval v roce 1874 do Palestiny. Pobyt zde jej inspiroval k tvorbě rozměrných maleb s biblickou tematikou. Tyto obrazy mu přinesly úspěch i finanční zabezpečení a především získal i uznání od Royal Academy. V roce 1881 se následně stal jejím členem.\n\nObrazy Edwina Longa byly uznávány především kvůli důslednému ztvárnění historických faktů i pro své dokonalé technické vyhotovení. Jeho kritici však poukazovali na vyumělkovanost a nehybnost.\n\nEdwin Long zemřel v roce 1891 na zápal plic ve svém domě v Hampsteadu.\n\n"}
{"id": "838152", "url": "https://cs.wikipedia.org/wiki?curid=838152", "title": "Palác Pachtů z Rájova", "text": "Palác Pachtů z Rájova\n\nPalác Pachtů z Rájova se nazývá více objektů:\n\n"}
{"id": "838155", "url": "https://cs.wikipedia.org/wiki?curid=838155", "title": "Andrias scheuchzeri", "text": "Andrias scheuchzeri\n\nAndrias scheuchzeri je vyhynulý druh velkého třetihorního velemloka, žijící v obdobích od miocénu do oligocénu na území dnešní Evropy. \n\nPoprvé jeho fosilii popsal již v roce 1726 švýcarský přírodovědec Johann Jakob Scheuchzer, jenž jej však považoval za pozůstatky hříšníka, smeteného biblickou potopou (\"Homo, diluvii testis\"). Tento omyl využil později Karel Čapek jako inspiraci pro svůj román Válka s mloky. Skutečnou povahu zkamenělin rozeznal až kolem roku 1811 francouzský přírodovědec Georges Cuvier.\n\n"}
{"id": "838157", "url": "https://cs.wikipedia.org/wiki?curid=838157", "title": "Bohumil Sucharda", "text": "Bohumil Sucharda\n\nBohumil Sucharda (20. dubna 1914 Tuhaň u Semil – únor 2009) byl český a československý ekonom a politik KSČ, v 60. letech a v době pražského jara ministr financí Československé socialistické republiky.\n\nVystudoval Vysokou školu obchodní v Praze. Od roku 1937 pracoval v oboru financí v tuzemsku i v zahraničních institucích. Byl vrchním ředitelem Moravské banky v Brně, v letech 1948–1950 výkonným ředitelem Mezinárodního měnového fondu v USA, vedoucím skupiny a v letech 1953–1962 prvním náměstkem československého ministra financí. V období let 1962–1965 zastával post náměstka ministra – předsedy Ústřední komise lidové kontroly a statistiky. Zastával i stranické funkce. XII. sjezd KSČ a XIII. sjezd KSČ ho zvolil členem Ústřední kontrolní a revizní komise KSČ.\n\nV listopadu 1965 získal vládní post jako ministr-předseda Státní komise pro finance a mzdy v československé vládě Jozefa Lenárta. V ní pak v lednu 1967 zaujal pozici ministra financí. Portfolio si udržel i v první vládě Oldřicha Černíka a druhé vládě Oldřicha Černíka až do září 1969. Po nástupu normalizace byl vytlačen z politického života. Na členství v Ústřední kontrolní a revizní komisi KSČ rezignoval v lednu 1970. V roce 1970 byl zbaven všech funkcí, v letech 1970–1971 přednášel na Vysoké škole ekonomické v Praze a pak v období let 1971–1979 byl ekonomickým pracovníkem Státní banky Československé. Do veřejného života se zapojil ještě po sametové revoluci. Po roce 1990 působil coby konzultant Hospodářské rady federální vlády. Specializoval se na prognostiku financí a měny a na mezinárodní měnové vztahy.\n\n"}
{"id": "838159", "url": "https://cs.wikipedia.org/wiki?curid=838159", "title": "Praha-Kačerov (železniční zastávka)", "text": "Praha-Kačerov (železniční zastávka)\n\nŽelezniční zastávka Praha-Kačerov je zřízena od 14. prosince 2014 v Praze-Michli na regionální železniční trati 210 z Prahy do Vraného nad Vltavou a Čerčan či Dobříše, v sousedství lokality Kačerov, v zářezu trati vedle Michelské ulice u stanice metra Kačerov a v sousedství kačerovského depa metra a autobusových garáží, v úseku mezi podjezdem pod Severojižní magistrálou a podjezdem pod Jižní spojkou.\n\nMyšlenka na zřízení železniční zastávky v blízkosti stanice metra se objevila například v roce 2001, kdy byl vypracován odhad, podle kterého by zřízení stálo jen 19 milionů Kč. Zastupitelstvo Prahy 4 projevilo zájem o zřízení zastávky v roce 2008, tehdejší optimistický odhad předpokládal možný začátek stavby v roce 2009. V roce 2010 byla schválena stavebním odborem městského úřadu Prahy 4 žádost Správy železniční dopravní cesty o zřízení zastávky. V létě 2012 se nadále se stavbou počítalo, přičemž možné otevření bylo plánováno v roce 2013 nebo 2014. Na podzim 2013 bylo pro zastávku vydáno stavební povolení, začátek prací se očekával na jaře 2014 po ukončení soutěže na dodavatele prací a dokončení zastávky se předpokládalo na podzim roku 2014. Ke konci března 2014 oznámila Správa železniční dopravní cesty, že zastávku vybuduje společnost Metrostav za cenu 17 milionů korun a že má být hotova do konce roku 2014. Dle stránek SŽDC činí celkové schválené náklady 50,7 mil. Kč, z toho 31 mil. Kč je příspěvek Evropské unie v rámci Fondu soudržnosti.\n\nKromě vlaků z Dobříše a Čerčan se údajně do budoucna počítalo i s využitím pro vlaky (linka S71), které by tudy jezdily na trase z Radotína přes Branický most a nádraží Praha-Krč a pokračovaly by dále do Běchovic. Nynější stavební uspořádání však takové využití neumožňuje, trať ve směru do Záběhlic nemá vybudované nástupiště ani vyřešenou přístupovou cestu a s tratí 210 není již mezi zastávkou a místem rozchodu tratí žádnou kolejovou spojkou propojena.\n\nV místě zastávky je svazek tratí tříkolejný (dvě jednokolejné tratě a oplocená povrchová kolej metra), zastávka má však pouze jedno boční nástupiště, a to na severozápadní straně kolejiště, u koleje regionální trati 210. Zastávka má jen minimální vybavení, malý zděný přístřešek se statickými informačními prvky, bez elektronických informačních panelů, avšak je vybavena dálkově ovládaným staničním rozhlasem i osvětlením.\n\nSe stanicí metra a zastávkami městských autobusů je železniční nástupiště propojeno lomeným šikmým chodníkem se zkracujícím schodištěm ve svahu zářezu a navazujícím podchodem pod Michelskou ulicí, na jižní stranu Michelské ulice vede další bezbariérový chodník. Přístup z železničního nástupiště do podchodu je bezbariérový, z podchodu se však nelze bezbariérově dostat na severní stranu Michelské ulice a tedy ani ke stanici metra. Nebyla zde zřízena ani šikmá rampa pro kočárky, protože by zužovala šířku schodiště. Rovněž sama stanice metra Kačerov dosud nemá výtah a nemá ani eskalátor pro směr dolů na nástupiště. Zástupci ROPID a DPP uvedli, že se pokoušeli situaci řešit, ale bez rekonstrukce terminálu a stanice metra Kačerov to není možné a potřebná rekonstrukce se stále odkládá. Vzhledem k tomu, že zastávka Praha-Kačerov je první a zatím jedinou bezbariérovou zastávkou na trati 210, ROPID zatím neočekává příliv hendikepovaných cestujících na vozících.\n\nU přilehlého konce podchodu je neveřejný vstup na služební lávku, která vede po východní straně mostu metra k depu metra. Na veřejnou lávku na západní straně mostu metra, která vede k autobusovým garážím Kačerov, se lze dostat oklikou přes autobusové nástupiště na Michelské ulici.\n\nKnižní a traťový jízdní řád na rok 2014 už zastávku uváděl, ale s poznámkou „ode dne vyhlášení“. Nakonec byla uvedena do provozu až k datu celostátní změny jízdních řádů, od 14. prosince 2014.\n\nZastávka je určena pro všechny pravidelné osobní vlaky linek Esko S8 a S80, které touto trasou jedou, a to v obou směrech. V jízdních řádech pro roky 2014 a 2015 byla pro většinu vlaků na znamení. V jízdním řádu platném od 13. prosince 2015 už není zastávka pro žádný vlak na znamení.\n\nV roce 2015 zde o sobotách v letní sezóně zastavovaly zvláštní spěšné vlaky Posázavský motoráček společnosti KŽC Doprava do Kácova a z Kácova (Sp 1563, Sp 1562). V roce 2016 již tyto vlaky jezdily a zastavovaly nejen o sobotách, ale i o nedělích.\n\nNostalgický parní vlak Českých drah Křivoklátský expres, který je zde v několika termínech ročně veden ve směru k Vršovicím a Lužné u Rakovníka jako spěšný vlak Sp 7701 a ve směru k Braníku jako osobní vlak Os 7702 (dle JŘ pro rok 2015), v zastávce Praha-Kačerov nezastavuje. Rovněž zde 25. dubna 2015 nezastavovaly nostalgické vlaky Českých drah Karel I. na trase Praha-Braník – Mělník a zpět (Sp 19480, Sp 19485), 26. dubna 2015 vlaky Svatý Jiří na trase Praha-Braník – Zlonice a zpět (Sp 9788, 9789).\n\n\n"}
{"id": "838161", "url": "https://cs.wikipedia.org/wiki?curid=838161", "title": "Fas ligand", "text": "Fas ligand\n\nFas ligand (FasL, CD95L, CD178) je transmembránový protein typu II z rodiny TNF cytokinů. Vytváří homotrimer na povrchu T lymfocytů aj. a interaguje s transmembránovým receptorem Fas (FasR, CD95, APO-1, TNFRSF6) na cílových buňkách.\n\nNa rozdíl od Fas receptoru, který je široce rozšířen, exprese Fas ligandu je mnohem více kontrolována. Na svém povrchu jej exprimují zralé CD4+ T lymfocyty. Fas ligand exprimují také cytotoxické CD8+ T lymfocyty, ale až po jejich aktivaci. Fas ligand je konstitutivně exprimován v imunologicky privilegovaných tkáních – v oku (duhovka, rohovka, sítnice) a testes (Sertoliho buňky). Periferní T buňky aktivované forbolmyristátacetátem a ionomycinem produkují funkční solubilní formu Fas ligandu (sFasL).\n\nIL-2 pozitivně reguluje transkripci a povrchovou expresi Fas ligandu na CD4+ buňkách a zároveň potlačuje transkripci a expresi inhibitoru apoptózy FLIP.\n\nGen pro Fas ligand je u člověka lokalizován na 1. chromozomu (1q23) a je tvořen 4 exony. U myši je gen pro Fas ligand rovněž umístěn na 1. chromozomu.\n\nFas ligand je polypeptid o 281 aminokyselinách, jehož molekulární hmotnost je 40 kDa. Patří mezi transmembránové proteiny typu I. Exprese Fas ligandu je přísně regulována na transkripční úrovni. Štěpením transmembránového Fas ligandu pomocí MMP-7 (external matrix metalloproteinase) vzniká solubilní forma. Fas ligand je biologicky funkční jako homotrimer. Vazbu Fas receptoru zprostředkovává \"C\"-konec, trimerizaci umožňuje \"N\"-konec Fas ligandu.\nFas ligand společně s Fas receptorem hrají zásadní roli v periferní toleranci, ukončení – utlumení imunitní odpovědi a likvidaci infikovaných buněk. Dvojice Fas ligand-Fas receptor vyvolává apoptózu. K této interakci je nutné přiblížení buněk.\n\nŘada studií prokázala, že cytotoxické T lymfocyty, které exprimují Fas ligand (mFasL) na svém povrchu, mohou zabíjet FasR+ cílové buňky. Přičemž fakt, že smrt buňky je zprostředkovaná aktivací Fas receptoru Fas ligandem, dokazuje neutralizace FasL specifickou protilátkou anebo blokace Fas receptoru.\n\nApoptóza je jeden z typů programované buněčné smrti. Může být iniciována několika mechanismy, které vždy končí buněčnou smrtí. Tzv. vnější dráhu indukující apoptózu zahajuje vazba trimérního Fas ligandu na Fas receptor. Po aktivaci Fas receptoru, resp. vytvořením trimeru, se začne skládat intracelulární komplex zvaný DISC (death-inducing signaling complex), který iniciuje proteolytickou kaspasovou kaskádu vedoucí k apoptóze. \n\nApoptóza zprostředkovaná Fas receptorem nemusí být spuštěna pouze vazbou Fas ligandu, nýbrž i UV světlem. UV záření indukuje v keratinocytech tvorbu trimerů Fas receptorů stejně jako při interakci s Fas ligandem. Dřívější domněnky, že také γ záření a léčba chemoterapií vyvolává apoptózu prostřednictvím Fas, nebyly potvrzeny. Apoptóza vyvolaná působením γ záření a léků využívá nádorového supresoru p53 a je regulována proteiny z Bcl-2 rodiny.\nAktivací indukovaná buněčná smrt (AICD) je jev, kdy T lymfocyty, které byly předtím aktivovány, podléhají apoptóze. AICD nezávisí na kostimulaci a nelze ji zvrátit růstovými ani tzv. „survival“ faktory jako jsou IL-2 a BclXL. AICD je regulována Fas proteiny. In vivo má AICD dva významy: zaprvé snižuje imunitní odpověď eliminací již nepotřebných lymfocytů a zadruhé eliminuje autoreaktivní T buňky, které unikly selekci v thymu, tedy navozuje periferní toleranci. Chronicky aktivované lidské T lymfocyty konstitutivně exprimující velká množství Fas jsou citlivá k Fas zprostředkované apoptóze. Ligace TCR/CD3 komplexu na T buňkách rychle spouští expresi Fas ligandu a neprodleně vede ke smrti buňky. Antagonisté Fas jsou schopní zablokovat AICD jako např. solubilní Fas. Proč Fas transdukuje v klidových T buňkách kostimulační signály, ale apoptotické signály v dříve aktivovaných buňkách je dosud nejasné.\n\nV našem těle jsou tzv. imunologicky privilegované tkáně, kde by v případě vzniku zánětu došlo k větším škodám, než při samotné infekci. Těmto destruktivním obranným mechanismům imunitního systému se vyhýbají např. pomocí mechanických bariér, nebo preferencí Th2 odpovědi ad. Jedním z mechanismů imunologicky privilegovaných tkání je konstitutivní exprese Fas ligandu. Jediné tkáně, které Fas ligand konstitutivně exprimují, jsou oko (duhovka, rohovka, sítnice) a testes (Sertoliho buňky).\nJe známo, že transplantace imunologicky privilegovaných tkání je mnohem méně odhojována než ostatních tkání. \n\nByly popsány myši se spontánní autosomální recesivní mutací Fas ligandu (\"gld/gld\", \"gld\" – generalized lymphoproliferative disease). \"gld/gld\" myši vytvářejí lymfadenopatii spojenou s autoimunitou. V lymfatické uzlině je znatelný nárůst populací B, T a null lymfocytů. Fenotyp \"gld/gld\" myší – produkce protilátek proti jaderným komponentám, nadprodukce IgG (hypergamaglobulinémie) ad. Tento zvířecí model je ideálním pro studium autoimunitní choroby.\n"}
{"id": "838162", "url": "https://cs.wikipedia.org/wiki?curid=838162", "title": "Jenner (hora)", "text": "Jenner (hora)\n\nJenner je 1874 metrů vysoký vrchol Berchtesgadenských Alp. Nachází se na jihovýchodě Bavorska v národním parku Berchtesgaden u obce Schönau am Königssee. Patří do masivu Göllgruppe. Z Jenneru je pěkný výhled na třetí nejvyšší německý vrchol Watzmann a na jezero Königssee, ležící o 1271 výškových metrů níže.\n\nJe to jedna z mála hor v regionu, na kterou vede v letech 1952–1953 vybudovaná lanovka (Jennerbahn). Lanovka přepraví turisty a lyžaře za 20 minut přes mezistanici ve výšce 1185 metrů do horní stanice ve výšce 1800 metrů. Odtud vede dvacetiminutová cesta na vrchol s dobrým výhledem.\n\n"}
{"id": "838164", "url": "https://cs.wikipedia.org/wiki?curid=838164", "title": "Bílá věž (Soběslavova)", "text": "Bílá věž (Soběslavova)\n\nBílá věž střežila ve středověku západní vstup do Pražského hradu. Byla součástí kamenného opevnění hradu budovaného Soběslavem I. od r. 1135. Dnes je zastavěna ve středním hradním křídle v jihozápadním koutě III. nádvoří a zcela překryta barokní fasádou, na které se projevuje jen několika slepými okny.\n\nV době Karla IV. byla střecha kryta pozlacenými olověnými pláty, stejně jako další Soběslavova Černá věž. Ve středověku sloužila Bílá věž jako vězení, které bylo za Rudolfa II. spolu se jménem „Bílá“ přeneseno do pozdně gotické věže v severním opevnění hradu (nad Jelením příkopem). Rudolf II. nechal věž upravit pro reprezentativní a výstavní účely, z té doby je v 2. patře zachovalý dvoupatrový sál (zbrojnice), jehož klenbu zdobí (jediná zachovalá) freska Bartoleměje Sprangera. Na počátku 17. století byla na střeše zřízena terasa. Za přestavby hradu Nicolou Pacassim po polovině 18. století byla věž snížena na dnešní úroveň (4 podlaží, 17 m nad nádvořím) a překryta jednotnou fasádou.\n"}
{"id": "838165", "url": "https://cs.wikipedia.org/wiki?curid=838165", "title": "Josef František Maxmilián z Lobkovic", "text": "Josef František Maxmilián z Lobkovic\n\nFrantišek Josef Maxmilián kníže z Lobkovic (7. prosince 1772 Roudnice nad Labem – 16. prosince 1816 Třeboň), první vévoda z Roudnice (1786), byl člen českého šlechtického rodu Lobkoviců. \n\nNarodil se jako syn knížete Ferdinanda Filipa a jeho manželky princezny Gabriely Savojské (její prasynovec Karel Albert se stal později sardinským králem). Byl také vnukem knížete Filipa Hyacinta z Lobkovic.Generálmajor rakouské armády, veliký milovník hudby a houslista, významný mecenáš Josepha Haydna a Ludwiga van Beethovena, jenž knížeti věnoval mnoho svých skladeb. Na jeho zámku v Roudnici nad Labem byla například poprvé uvedena Beethovenova Eroica a na zámku Jezeří bylo v roce 1798 poprvé uvedeno Haydnovo oratorium Stvoření.\n\nKníže Josef František Maxmilián z Lobkovic se poprvé setkal s Beethovenem již v roce 1792, kdy Beethoven přijel do Vídně na žádost hraběte Valdštejna. Josefu Františku Maximiliánovi bylo tehdy 20 let a Beethovenovi o dva roky více. Poté, co se kníže seznámil blíže s Beethovenovou hudbou, rozhodl se jej podporovat. Spolu s arcivévodou Rudolfem a hrabětem Kinským mu zajistili roční příjem, který Beethovenovi umožnil věnovat se naplno hudbě, aniž by se musel starat o existenční problémy. Beethoven se pak díky této podpoře rozhodl zůstat ve Vídni, a to i přes slib, jímž se zavázal vestfálskému králi. Knížeti pak věnoval řadu svých děl.\n\n\nOženil se 2. srpna 1792 ve Vídni s Marií Karolínou ze Schwarzenbergu (7. 9. 1775 Vídeň - 24. 1. 1816 Praha), dcerou knížete Jana Nepomuka I. ze Schwarzenbergu (1742-1789) a jeho manželky Marie Eleonory z Öttingen-Wallersteinu (1747-1797). Narodilo se jim 12 dětí, z nichž 10 se dožilo dospělosti:\n\n\n"}
{"id": "838167", "url": "https://cs.wikipedia.org/wiki?curid=838167", "title": "Vladimír Kadlec (ministr)", "text": "Vladimír Kadlec (ministr)\n\nVladimír Kadlec (4. října 1912 Žižkov – 3. dubna 1998 Praha) byl český a československý ekonom, vysokoškolský pedagog a politik KSČ, v době pražského jara ministr školství Československé socialistické republiky, za normalizace signatář Charty 77.\n\nNarodil se na Žižkově. Pocházel z rodiny železničáře. S rodiči se v mládí přestěhoval do Zdic. Zde vychodil základní školu a v Berouně absolvoval státní reálné gymnázium. V letech 1931-1935 vystudoval Právnickou fakultu Univerzity Karlovy. Po válce pracoval v Národní bance Československé, v Ústřední správě bank a v Kanceláři prezidenta republiky. V období let 1952-1962 působil jako pedagog na Českém vysokém učení technickém v Praze. V roce 1962 se stal pedagogem na Vysoké škole ekonomické v Praze a od roku 1966 rektorem této školy. Angažoval se i ve stranických funkcích. XIII. sjezd KSČ a znovu Vysočanský sjezd KSČ v srpnu 1968 ho zvolil členem Ústředního výboru Komunistické strany Československa. Od roku 1963 byl členem ekonomické komise ÚV KSČ a členem Státní komise pro řízení a organizaci. Publikoval ekonomické odborné studie. Zabýval se využitím výpočetní techniky.\n\nV dubnu 1968 získal vládní post v československé první vládě Oldřicha Černíka jako ministra školství. Portfolio si udržel do prosince 1968.\n\nPo invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. Po nástupu normalizace byl vytlačen z politického života. Na funkci člena ÚV KSČ rezignoval v září 1969. Rezignace byla schválena v lednu 1970. V následném období se angažoval v opozici. Patřil mezi první signatáře Charty 77. V roce 1987 mu byla udělena Cena Františka Kriegla za samizdatový ekonomický sborník, který vydával od roku 1977.\n\n"}
{"id": "838168", "url": "https://cs.wikipedia.org/wiki?curid=838168", "title": "Seznam kulturních památek v Horní Stropnici", "text": "Seznam kulturních památek v Horní Stropnici\n\n"}
{"id": "838171", "url": "https://cs.wikipedia.org/wiki?curid=838171", "title": "Goh Chok Tong", "text": "Goh Chok Tong\n\nGoh Chok Tong (* 20. května 1941) je singapurský politik. V letech 1990–2004 byl premiérem Singapuru. Byl též ministr obchodu a průmyslu (1979-1981), ministr zdravotnictví (1981-1982), ministr obrany (1982-1991). V letech 1992-2004 byl generálním tajemníkem Strany lidové akce, která je hegemonní stranou singapurského politického systému.\n\nBěhem svého premiérského mandátu musel čelit řadě krizí, které otřásly postavením Singapuru jako \"asijského ekonomického tygra\": velké asijské finanční krizi roku 1997, teroristickým útokům hnutí Džamá islámíja roku 2001, ekonomické recesi 2001-2003 i panice kolem nemoci SARS roku 2003.\n\n"}
{"id": "838177", "url": "https://cs.wikipedia.org/wiki?curid=838177", "title": "Lee Hsien Loong", "text": "Lee Hsien Loong\n\nLee Hsien Loong (* 10. února 1952 Singapur) je singapurský politik. Od roku 2004 byl premiérem Singapuru. Byl též ministr obchodu a průmyslu (1986–1992) a ministr financí (2001–2007). Od roku 2004 je též generálním tajemníkem Strany lidové akce, která je hegemonní stranou singapurského politického systému. Je synem prvního singapurského premiéra Li Kuang-jaa.\n\nOd nástupu do funkce provedl řadu reforem. V zahraniční politice významně posílil vztahy s Čínou, v souvislosti s tím poněkud oslabil vazby s Tchaj-wanem.\n\nNyní (2015) je tento muž nejlépe placeným politikem světa, jehož roční příjem činí až 1,7 mil. dolarů.\n\n"}
{"id": "838189", "url": "https://cs.wikipedia.org/wiki?curid=838189", "title": "Aleš Hynek", "text": "Aleš Hynek\n\nAleš Hynek (* 4. června 1968) je bývalý český fotbalista, obránce.\n\nV české lize hrál za FC Švarc Benešov, SK Hradec Králové, FC Petra Drnovice a 1. FK Příbram. V lize nastoupil ve 123 utkáních a dal 4 góly. V Poháru vítězů pohárů nastoupil ve 4 utkáních a dal 1 gól.\n\n"}
{"id": "838190", "url": "https://cs.wikipedia.org/wiki?curid=838190", "title": "Camagna Monferrato", "text": "Camagna Monferrato\n\nCamagna Monferrato je italská obec v provincii Alessandria v oblasti Piemont.\n\nK 31. prosinci 2011 zde žilo 521 obyvatel.\n\nCasale Monferrato, Conzano, Cuccaro Monferrato, Frassinello Monferrato, Lu, Rosignano Monferrato, Vignale Monferrato\n"}
{"id": "838192", "url": "https://cs.wikipedia.org/wiki?curid=838192", "title": "Ajaz Mutalibov", "text": "Ajaz Mutalibov\n\nAjaz Mutalibov (ázerbájdžánsky Ayaz Niyazi oğlu Mütəllibov; * 12. května 1938, Baku) je ázerbájdžánský politik. V letech 1991–1992 byl prezidentem Ázerbájdžánu. \n\nByl prvním prezidentem své země po získání nezávislosti a byl i posledním vládcem Ázerbájdžánské sovětské socialistické republiky. V éře socialistické Ázerbájdžánu byl též ministrem lehkého průmyslu, předsedou státní plánovací komise a v letech 1990–1991 generálním tajemníkem Komunistické strany Ázerbájdžánu (v září 1991 ji zrušil). V letech 1992–2012 byl Mütəllibov v exilu v Moskvě. Roku 2003 vstoupil do Ázerbájdžánské sociálnědemokratické strany.\n\n"}
{"id": "838195", "url": "https://cs.wikipedia.org/wiki?curid=838195", "title": "Jihoafrická republika na Letních olympijských hrách 2008", "text": "Jihoafrická republika na Letních olympijských hrách 2008\n\nJihoafrická republika se účastnila Letní olympiády 2008. Zastupovalo ji 156 sportovců.\n\n"}
{"id": "838197", "url": "https://cs.wikipedia.org/wiki?curid=838197", "title": "Johan Gottlieb Gahn", "text": "Johan Gottlieb Gahn\n\nJohan Gottlieb Gahn (19. srpna 1745, Voxnabruk, Ovanåker – 8. prosince 1818, Falun) byl švédský chemik.\n\nGahn byl v Uppsala žákem Torberna Olofa Bergmana a Carla Wilhelma Scheeleho.\n\nV roce 1770 objevil, že fosfor je obsažen v kostech a v roce 1774 izoloval mangan redukcí z oxidu manganičitého. V roce 1793 se stal členem Královské švédské akademie věd. Na jeho počest byl pojmenován minerál gahnit.\n\n"}
{"id": "838198", "url": "https://cs.wikipedia.org/wiki?curid=838198", "title": "Prestige", "text": "Prestige\n\nPrestige může být:\n\n"}
{"id": "838200", "url": "https://cs.wikipedia.org/wiki?curid=838200", "title": "Jozef Trokan", "text": "Jozef Trokan\n\nJozef Trokan (3. června 1919 Trenčianske Teplice – 28. května 2002 Bratislava) byl slovenský a československý vysokoškolský pedagog a politik KSČ, v době pražského jara ministr stavebnictví Československé socialistické republiky.\n\nRoku 1945 vystudoval fakultu stavebního inženýrství Slovenské vysoké školy technické v Bratislavě, kde pak působil jako pedagog; nejprve coby asistent, od roku 1952 docent a od roku 1962 profesor. Byl zde proděkanem, děkanem stavební fakulty (akademický rok 1962/1963), prorektorem a v letech 1963/1964 a 1968/1969 i rektorem. Specializoval se na betonové konstrukce a mostní konstrukce z betonu. Byl mu udělen Řád Slovenského národního povstání a Vyznamenání Za zásluhy o výstavbu. V letech 1963-1968 se uvádí jako účastník zasedání Ústředního výboru Komunistické strany Slovenska, od roku 1966 členem ÚV KSS.\n\nV dubnu 1968 získal vládní post v československé první vládě Oldřicha Černíka jako ministra stavebnictví. Portfolio si udržel do prosince 1968. Na Slovenské vysoké škole technické v Bratislavě působil do roku 1986.\n\n"}
